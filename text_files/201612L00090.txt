Fremsat den 18. november 2016 af energi-, forsynings- og klimaministeren (Lars Christian Lilleholt) Forslag til Lov om ændring af lov om elforsyning, lov om fremme af vedvarende energi, lov om sikkerhed ved elektriske anlæg, elektriske installationer og elektrisk materiel (elsikkerhedsloven) samt om ophævelse af lov om tilskud til fremme af vedvarende energi i virksomheders produktionsprocesser (Udfasning af PSO-opkrævning, ophævelse af ForskEL, finansiering af Sikkerhedsstyrelsens virksomhed på elsikkerhedsområdet og nedjustering af balanceringsgodtgørelse) § 1 I lov om elforsyning, jf. lovbekendtgørelse nr. 418 af 25. april 2016, som ændret ved § 1 i lov nr. 466 af 18. maj 2011, § 7 i lov nr. 261 af 16. marts 2016 og § 8 i lov nr. 427 af 18. maj 2016, foretages følgende ændringer:
1. I § 8, stk. 1, ændres »jf. stk. 6« til:  »jf. stk. 5.« 2. § 8, stk. 1, nr. 1, affattes således:
»1) Energinet.dks omkostninger til indbetalinger og ydelser efter bestemmelserne i §§ 21, 35 a, 35 b, 36-40, 42 og 43, § 43 a, stk. 2-6, § 44, stk. 2-4, og §§ 45, 46, 48 og 49, i lov om fremme af vedvarende energi.« 3. I § 8, stk. 1, nr. 2, udgår »29,«.
 4. § 8, stk. 3, ophæves.
»Stk. 4-6 bliver herefter stk. 3-5.« 5. I § 8, stk. 4, der bliver stk. 3, udgår »og 3«.
 6. I § 8, stk. 6, 3. pkt., der bliver stk. 5, 3. pkt., ændres »stk. 5« til: »stk. 4«.
 7. § 29 ophæves.
 8. I § 51, stk. 3, udgår »og § 29«.
 9. § 58 c, stk. 14, ophæves.
 10. I § 72 a, stk. 1, og § 89, stk. 2, ændres »§ 8, stk. 5« til: »§ 8, stk. 4«.
 11. I § 72 b, stk. 1, 2. pkt., ændres »§ 8, stk. 2-4« til: »§ 8, stk. 2 og 3«.
 12. I § 85 a, stk. 1, ændres »som nævnt i § 8, stk. 1« til:
»som nævnt i § 8, stk. 1« til: »efter denne lov, lov om fremme af vedvarende energi og lov om pilotudbud af pristillæg for elektricitet fremstillet på solcelleanlæg samt regler fastsat i medfør af disse love.« § 2 I lov om fremme af vedvarende energi, jf. lovbekendtgørelse nr. 1288 af 27. oktober 2016, som ændret ved § 1 i lov nr. 576 af 8. juni 2012, § 1 i lov nr. 1877 af 29. december 2015 og § 7 i lov nr. 427 af 18. maj 2016, foretages følgende ændringer:
 1. I § 30, stk. 1, nr. 4, ændres »§ 8, stk. 1-3« til: »§ 8, stk. 1 og 2«.
 2. I § 35 a, stk. 4, 1. pkt., § 36, stk. 3, 1. pkt., § 38, stk. 4, 1. pkt., og § 43, stk. 3, nr. 1, ændres »1,8 øre« til: »1,3 øre«.
 3. § 43, stk. 4, ophæves.
§ 3 Lov om tilskud til fremme af vedvarende energi i virksomheders produktionsprocesser, jf. lov nr. 607 af 12. juni 2013, som ændret ved § 4 i lov nr. 1498 af 23. december 2014 og § 2 i lov nr. 744 af 1. juni 2015, ophæves.
§ 4 I lov nr. 525 af 29. april 2015 om sikkerhed ved elektriske anlæg, elektriske installationer og elektrisk materiel (elsikkerhedsloven) foretages følgende ændringer:
 1. Kapitel 8 ophæves.
§ 5 Stk. 1. Loven træder i kraft den 1. januar 2017.
 Stk. 2. I sager, hvor Energinet.dk før lovens ikrafttræden har modtaget ansøgninger om tilsagn for 2017, i henhold til regler udstedt i medfør af § 29, stk. 2, i lov om elforsyning, jf. lovbekendtgørelse nr. 418 af 25. april 2016, træffer EUDP afgørelse efter de hidtil gældende regler.
Stk. 3. § 1 finder ikke anvendelse for tilsagn om tilskud efter § 29, stk. 1 og 2, i lov om elforsyning, hvis der er truffet afgørelse om tilsagn før lovens ikrafttræden.
For sådanne tilsagn finder de hidtil gældende regler anvendelse.
Det er en betingelse for udbetaling af tilskud, hvor der er truffet afgørelse  om tilsagn før lovens ikrafttræden, at anmodning om udbetaling af tilskud er indgivet til EUDP senest den 31. december 2021.
 Stk. 4. Regler fastsat i medfør af § 58 c, stk. 14, i lov om elforsyning, jf. lovbekendtgørelse nr. 418 af 25. april 2016, forbliver i kraft, indtil de ophæves eller afløses af forskrifter udstedt i medfør af § 85 a, stk. 1, som affattet ved dette lovforslags § 1, nr. 12.
Stk. 5. § 3 finder ikke anvendelse for tilsagn om tilskud efter lov om tilskud til fremme af vedvarende energi i virksomheders produktionsprocesser og regler udstedt i medfør heraf, hvis der er truffet afgørelse om tilskud før lovens ikrafttræden.
For sådanne tilsagn finder de hidtil gældende regler anvendelse.
Det er en betingelse for udbetaling af tilskud, hvorom der er truffet afgørelse om tilskud før lovens ikrafttræden, at anmodning om udbetaling af tilskud er indgivet til Energistyrelsen senest den 31. december 2021.
§ 6 Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Lovforslaget udmønter den Aftale om afskaffelse af PSO-afgiften indgået mellem Regeringen, Socialdemokratiet, Dansk Folkeparti, Liberal Alliance, Det Radikale Venstre, Socialistisk Folkeparti og Det Konservative Folkeparti den 17. november 2016 (herefter benævnt PSO-aftalen). Aftalen indeholder en afskaffelse af PSO-afgiften og omlægning af PSO-udgifter til finansloven og herudover bl.a. et afsnit om fortsat grøn omstilling gennem ændrede prioriteringer i udgifterne på energiområdet.
Dette lovforslag implementerer de nødvendige ændringer med henblik på gradvis flytning af PSO-udgifterne til finansloven i medfør af denne aftale, samt visse elementer med henblik på de ændrede prioriteringer i udgifterne på energiområdet.
 Lovforslaget indeholder forslag til ændring af lov om elforsyning (i det følgende benævnt elforsyningsloven) og lov om fremme af vedvarende energi (i det følgende benævnt VE-loven), lov om sikkerhed ved elektriske anlæg, elektriske installationer og elektrisk materiel (elsikkerhedsloven) samt regler om ophævelse af lov om tilskud til fremme af vedvarende energi i virksomheders produktionsprocesser.
Med forslaget ændres regler i elforsyningsloven om, hvilke af de kollektive elforsyningsvirksomheders nødvendige omkostninger til at gennemføre offentlige forpligtelser (Public Service Obligations), der skal betales af elforbrugerne.
Forbrugernes betaling benævnes PSO-opkrævningen, og den dækker i dag f. eks. omkostninger til betaling af pristillæg for elektricitet fra vindmøller og fra solcelleanlæg.
 Lovforslaget er et led i en gradvis udfasning af PSO-opkrævningen og en tilsvarende gradvis indfasning af disse omkostninger på finansloven.
Sikkerhedsstyrelsens virksomhed på elsikkerhedsområdet finansieres i dag af PSO-opkrævningen.
Det følger af § 32 i lov nr. 525 af 29. april 2015 om sikkerhed ved elektriske anlæg, elektriske installationer og elektrisk materiel (elsikkerhedsloven). Lovforslaget indeholder derfor forslag om at ophæve denne bestemmelse i elsikkerhedsloven, og Sikkerhedsstyrelsens udgifter til elsikkerhedsområdet finansieres fremover på finansloven.
 Det indgår i PSO-aftalen, at støtteordningen til VE til proces afskaffes fra 2017, og lovforslaget indeholder derfor regler om, at lov om tilskud til fremme af vedvarende energi i virksomheders produktionsprocesser ophæves.
Det indgår i PSO-aftalen at støtteordningen ForskEL ønskes ophævet, og derfor indebærer lovforslaget, at reglerne herom i lov om elforsyning ophæves.
Med lovforslaget skal Energinet.dk ikke længere sikre, at der gennemføres forsknings-, udviklings- og demonstrationsprojekter, som er nødvendige for udnyttelse af miljøvenlige elproduktionsteknologier, herunder udvikling af et miljøvenligt og sikkert elsystem.
ForskEL har hidtil været finansieret af PSO-opkrævningen.
Med henblik på fortsat at støtte energiteknologisk udvikling afsættes der pr. den 1. januar 2017 tilsvarende midler på finansloven for 2017, og den administrative håndtering af tilsagn og støtte til sådanne projekter bliver fremover varetaget inden for rammerne af det program, der er oprettet i medfør af lov nr. 555 af 6. juni 2007 om et Energiteknologisk Udviklings- og Demonstrationsprogram.
ForskEL og EUDP støtter begge forskning, udvikling og demonstration af nye energiteknologier.
De adskiller sig fra hinanden ved, at EUDP kun støtter forskning, når det sker i forbindelse med udvikling og demonstration, og ved at ForskEL har et mere snævert formål, som retter sig mod indpasningen af nye elproduktionsteknologier i elsystemet.
EUDP lægger således endvidere vægt på mulighederne for en erhvervsmæssig udnyttelse af de opnåede resultater.
Landvindmølleejere har pligt til at afsætte den strøm, de producerer, på elmarkedet.
Der sker en kompensation for omkostninger til opfyldelse af denne pligt ved balanceringsgodtgørelsen.
Danmark er ifølge Europa-Kommissionens statsstøttegodkendelse af balancegodtgørelse til landmøller og EU's regler om overkompensation forpligtet til at nedsætte balanceringsgodtgørelsen, hvis balanceringsydelsen overstiger de gennemsnitlige balanceringsomkostninger, der medgår til at leverer elektricitet til elsystemet.
 I forbindelse med den løbende kontrol af balancegodtgørelse er der grundlag for nedjustering af godtgørelsen i overensstemmelse med Europa-Kommissionens godkendelser af ordningen.
 Lovforslaget indeholder derfor regler om nedjustering af godtgørelse for balanceringsomkostninger.
 Endelig foretages der med lovforslaget en række konsekvensrettelser.
2. Baggrund 2.1. PSO-opkrævning Støtte til fremme af miljøvenlig elproduktion i Danmark anses som en Public Service Obligation (PSO), der finansieres af elforbrugerne ved PSO-opkrævningen.
En del af omkostningerne til PSO finansieres dog fra 2015 ved bevilling på finansloven i medfør af aftale af 14. juli 2014 om tilbagerulning af FSA mv. og lempelser af PSO.
Europa-Kommissionen traf den 24. oktober 2014 afgørelse vedrørende statsstøttesag SA. 36204 (2013/N) støtte til solcelleanlæg og øvrige vedvarende energianlæg.
Europa-Kommissionen traf endvidere den 28. oktober 2014 afgørelse vedrørende statsstøttesag SA. 37122 (2013/N) støtte til husstandsvindmøller og havvindmøller med et forsøgselement.
Afgørelserne er efterfølgende blevet korrigeret af Europa-Kommissionen den 18. december 2014. Afgørelserne benævnes i det følgende som statsstøtteafgørelserne fra oktober 2014.
Europa-Kommissionen problematiserede i statsstøtteafgørelserne fra oktober 2014 PSO-systemets forenelighed med TEUF-traktatens artikel 30 og 110 om forbuddet mod diskriminerende afgifter.
Europa-Kommissionens baggrund herfor er, at producenter af elektricitet produceret i andre EØS-lande ikke har adgang til de støtteordninger til fremme af vedvarende energi, som PSO-betalingen finansierer, selv om PSO-betalingen pålægges al elektricitet, som forbruges i Danmark, uanset om elektriciteten er produceret i Danmark eller i et andet EØS-land.
For at afhjælpe denne potentielle forskelsbehandling blev der indgået en aftale med Europa-Kommissionen for 2015-2016 om at modvirke diskriminationen for denne periode.
Dette skulle ske ved at etablere en dansk støtteordning til solceller, som åbnes overfor udlandet.
Dette blev udmøntet med lov nr. 261 af 16. marts 2016 om pilotudbud af pristillæg for elektricitet fremstillet på solcelleanlæg.
Med loven bemyndiges energi-, forsynings- og klimaministeren til at kunne afholde et pilotudbud af pristillæg for elektricitet fremstillet på solcelleanlæg med en samlet installeret effekt på 20 MW, hvoraf 2,4 MW også udbydes i mindst et andet EØS-land, som Danmark har direkte elforbindelse til.
Hermed afhjælpes den potentielle diskrimination, som Europa-Kommissionen har påpeget i det danske PSO-system i perioden til og med 2016. De 20 MW blev udbudt den 11. november 2016 med frist for afgivelse af bud den 8. december 2016. Denne midlertidige løsning adresserer den potentielle diskrimination til og med 2016.
 Formålet med dette lovforslag er at implementere en løsning på den potentielle diskrimination i relation til TEUF artikel 30 og 110 fra og med 2017, dvs. den langsigtede PSO-løsning.
 PSO-aftalen indeholder en afskaffelse af PSO-afgiften og omlægning af PSO-udgifter til finansloven og herudover bl.a. et afsnit om fortsat grøn omstilling gennem ændrede prioriteringer i udgifterne på energiområdet.
 Baggrunden for PSO-aftalen er, at Europa-Kommissionen har erklæret PSO-systemet traktatstridigt, og det derfor er en bunden opgave at finde en langsigtet løsning, der sikrer finansieringen af den grønne omstilling.
 Det følger af PSO-aftalen, at PSO-udgifterne flyttes gradvist til finansloven fra 2017. Udgifterne er fuldt indfaset på finansloven i 2022. PSO-udgifterne til forskning samt nye og renotificerede støtteordninger flyttes allerede fra 2017.
Det fremgår af PSO-aftalen, at PSO-opkrævningen aftrappes gradvist og udgifterne flyttes over på finansloven.
I 2017 overflyttes 1,0 mia. kr., i 2018 overflyttes yderligere 0,5 mia. kr., i 2019 yderligere 0,5 mia. kr., i 2020 yderligere 1,2 mia. kr. og i 2021 yderligere 1,0 mia. kr.
Udgifterne til vedvarende energi afholdes således fuldt ud over finansloven i 2022. I indfasningsperioden frem til 2022 finansierer PSO-opkrævningen den øvrige eksisterende kapacitet.
PSO-systemet vil være fuldt afviklet den 1. januar 2022.
Da en gradvis udfasning af PSO-opkrævningen stadig i udfasningsperioden vil kunne medføre en potentiel diskrimination af VE-elimportører, vil den foreslåede løsning på diskriminationsproblematikken i relation til TEUF artikel 30 og 110 skulle godkendes af Europa-Kommissionen.
Den kommende aftale med Europa-Kommissionen vil derfor skulle adressere, hvordan man fra dansk side vil kompensere for denne diskrimination.
Der forventes her at kunne ske en kompensation af VE-elimportører i form af etablering af kabelforbindelser til udlandet, da dette vil være med til at gøre det lettere for udenlandske elproducenter at få adgang til det danske elmarked.
Kompensationen i form af kabelforbindelser til udlandet skal beløbsmæssigt svare til størrelsen af den potentielle diskrimination, der finder sted i PSO-opkrævningens udfasningsperiode.
2.2. Ændrede prioriteringer i udgifterne på energiområdet Regeringen, Socialdemokratiet, Dansk Folkeparti, Liberal Alliance, Det Radikale Venstre, Socialistisk Folkeparti og Det Konservative Folkeparti er enige om enkelte justeringer, der fortsat understøtter en hensigtsmæssig grøn omstilling:
  Som led i at det PSO-finansierede ForskEL-program overflyttes til finansloven fra og med 2017, vil ForskEL-programmet blive omprioriteret til EUDP.
  Puljen for VE til proces afskaffes fra 2017.
  Balanceringsgodtgørelsen reduceres til 1,3 øre pr. kWh fra 2017 for at sikre bedre overensstemmelse med de faktiske udgifter til balancering og undgå overkompensation.
 Som led i PSO-løsningen afsættes 65 mio. kr. årligt fra 2017 til myndighedsopgaver vedrørende blandt andet administration af støtte til vedvarende energi i Energistyrelsen.
Opgaven har hidtil været varetaget af Energinet.dk, hvor den har været finansieret af tarifferne.
Opgavens overflytning er fuldt gennemført i 2018.
 En del af Sikkerhedsstyrelsens driftsudgifter har hidtil været finansieret gennem PSO-systemet.
Som led PSO-løsningen flyttes disse udgifter, som udgør ca. 55 mio. kr. årligt, til finansloven fra og med 2017.
ForskEL blev oprettet i forbindelse med den politiske aftale af marts 1999, hvori rammerne for en reform af elsektoren med henblik på liberalisering af sektoren blev aftalt.
Reformen blev udformet med elforsyningsloven, som blev vedtaget i juni 1999. Af elforsyningslovens § 29 fremgik, at den systemansvarlige virksomhed skal sikre, at der udføres sådanne forsknings- og udviklingsprojekter, som er nødvendige for udnyttelse af miljøvenlige elproduktionsteknologier.
I de første år varetog Elsam hhv.
Elkraft administrationen af hver sin del.
I december 2004 blev lov om oprettelse af Energinet.dk vedtaget, hvorefter Energinet.dk overtog administrationen af ordningerne i henhold til elforsyningslovens § 29 og oprettede programmet ForskEL.
I den forbindelse blev elforsyningslovens § 29 omformuleret således, at Energinet.dk skal sikre, at der udføres sådanne forsknings-, udviklings- og demonstrationsprojekter, som er nødvendige for udnyttelse af miljøvenlige elproduktionsteknologier, herunder udvikling af et miljøvenligt og sikkert elsystem.
VE- til proces-ordningen blev oprettet ved aftale om den danske energipolitik 2012-2020 af 22. marts 2012, hvor der blev der afsat en tilskudspulje på i alt 3,75 mia. kr.
Det fremgår bl.a. af energiaftalen, at puljen skal fremme energieffektiv anvendelse af vedvarende energi i virksomhedernes produktionsprocesser.
Støtten gives som anlægstilskud til projekter, der erstatter fossile brændsler med vedvarende energi eller fjernvarme samt energieffektiviseringer i direkte tilknytning til disse konverteringsprojekter.
 Aftalen blev udmøntet ved lov om tilskud til fremme af vedvarende energi i virksomheders produktionsprocesser, der blev vedtaget ved lov nr. 607 af 12. juni 2013, og loven er siden ændret ved § 4 i lov nr. 1498 af 23. december 2014 og § 2 i lov nr. 744 af 1. juni 2015.
 Lovens formål er at etablere en overordnet ramme for den tilskudspulje, der blev opnået enighed om i ovennævnte energiaftale, og ordningens hovedformål er at sikre den størst mulige klima- og energieffekt for de afsatte midler.
3. Lovforslagets hovedpunkter 3.1. PSO-opkrævning 3.1.1. Ændring af finansiering fra PSO-opkrævning til finansloven for nye og renotificerede støtteordninger 3.1.1.1. Gældende ret Elforsyningsloven indeholder regler om elforbrugernes finansiering af visse offentlige forpligtelser i § 8, stk. 1. Det følger af bestemmelsen, at alle elforbrugere her i landet, medmindre omkostningerne er finansieret af statsmidler, jf. § 8, stk. 6, eller andet følger af §§ 8 a, 8 b og 9 a, skal betale en forholdsmæssig andel af de kollektive elforsyningsvirksomheders nødvendige omkostninger ved at gennemføre nærmere angivne offentlige forpligtelser.
En væsentlig del af de offentlige forpligtelser vedrører omkostninger til støtte til elektricitet, der er produceret på anlæg, som anvender vedvarende energikilder, f.eks. solcelleanlæg, vindmøller og biomasse- samt biogasanlæg.
Det drejer sig også om eksempelvis omkostninger til den såkaldte grønne ordning til styrkelse af lokale landskabelige og rekreative værdier.
 Det gælder for Energinet.dks omkostninger til indbetalinger og ydelser efter bestemmelserne i §§ 18, 21, 35 a, 35 b, 36-43, 43 a og 44-49 og § 52, stk. 1, i lov om fremme af vedvarende energi, jf. § 8, stk. 1, nr. 1.
3.1.1.2. Energi- Forsynings- og Klimaministeriets overvejelser og den foreslåede ordning Der er en række støtteordninger i VE-loven, der skal renotificeres efter EU-statsstøtteregler.
Det gælder støtteordningen vedrørende husstandsvindmøller, som er statsstøttegodkendt den 28. oktober 2014, jf.
SA. 37122 (2013/N), og tilskudsordningerne vedrørende solcelleanlæg samt visse biogas- og biomasseanlæg på 6 kW eller derunder, der er statsstøttegodkendt den 24. oktober 2014, jf.
SA. 36204 (2013/N). Europa-Kommissionens statsstøttegodkendelser gælder til og med 2016. Godkendelserne er tidsbegrænset, fordi Europa-Kommissionen i forbindelse med behandlingen af statsstøttesagerne fandt, at PSO-finansieringen af støtten til blandt andet solcelleanlæg og husstandsvindmøller ikke er traktatmedholdelig.
Der blev imidlertid fundet en traktatmedholdelig løsning på sagen for perioden til og med 2016, hvilket er baggrunden for tidsbegrænsningen.
Den langsigtede PSO-løsning løser den potentielle diskrimination i medfør af TEUF-traktatens artikler 30 og 110 for perioden efter 2016. Det er på denne baggrund, at støtteordninger vedrørende husstandsvindmøller, solcelleanlæg mv. skal renotificeres for perioden efter 2016. Renotificeringen sikrer, at der kan ydes tilsagn om pristillæg efter tilskudsordningerne til nye støttemodtagere i 2017, når der er opnået en statsstøttegodkendelse for perioden efter 2016.
Det følger af PSO-aftalen, at nye og renotificerede støtteordninger ikke længere skal finansieres af elforbrugerne, men vil blive finansieret over finansloven fra den 1. januar 2017. Ved nye støtteordninger forstås fremtidige støtteordninger, som ikke er anmeldt til Europa-Kommissionen ved lovforslagets fremsættelse, og ordninger som afventer en godkendelse fra Europa-Kommissionen ved forslagets fremsættelse.
Renotificerede støtteordninger omfatter eksisterende støtteordninger, som skal genmeldes med henblik på f.eks. ændring eller forlængelse af ordningen.
For så vidt angår renotificerede støtteordninger gælder det eksempelvis støtte til elektricitet fra husstandsvindmøller, jf. § 41, stk. 4, i VE-loven, som er vedtaget med § 1, nr. 3, i lov nr. 1877 af 29. december 2015, men endnu ikke sat i kraft, støtte til elektricitet fra visse anlæg med en installeret effekt på 6 kW eller derunder, der anvender biogas eller biomasse som energikilde, jf. § 43 a, stk. 7, og § 44, stk. 5, i VE-loven og støtte til elektricitet fra anlæg, der alene anvender solenergi, bølgekraft, vandkraft eller andre vedvarende energikilder bortset fra biomasse og biogas, jf. § 47, stk. 7 og 9, i VE-loven.
 Det foreslås derfor at fjerne henvisningerne i elforsyningslovens § 8, stk. 1, nr. 1, til § 41 (husstandsvindmøller), § 43 a, stk. 7, (biogasanlæg på 6 kW eller derunder), § 44, stk. 5, (biomasseanlæg på 6 kW eller derunder), og § 47 (solcelleanlæg mv.), der skal renotificeres for perioden efter 2016. Herefter vil disse støtteordninger skulle finansieres fuldt ud over finansloven fra den 1. januar 2017.
3.1.2. Ophævelse af bestemmelse om opkrævning af tariffer til dækning af administrationsomkostninger 3.1.2.1. Gældende ret De kollektive elforsyningsvirksomheders administrationsomkostninger vedrørende indbetalinger og betaling af ydelser forbundet med de offentlige forpligtelser, som nævnt i § 8, stk. 1, opkræves gennem den enkelte virksomheds tariffer, jf. § 8, stk. 3, i elforsyningsloven.
De kollektive elforsyningsvirksomheder omfatter offentlig eller privatejet elforsyningsvirksomhed med bevilling samt elforsyningsvirksomhed, der varetages af Energinet.dk eller Energinet.dks helejede datterselskaber, som på offentligt regulerede vilkår har til formål at udføre aktiviteter som net-, transmissions-, eller systemansvarlig virksomhed, jf. § 5, stk. 1, nr. 12, i elforsyningsloven, dvs.
Energinet.dk og netvirksomheder.
3.1.2.2. Energi- Forsynings- og Klimaministeriets overvejelser og den foreslåede ordning Det følger af PSO-aftalen, at der som led i PSO-løsningen afsættes 65 mio. kr. årligt fra 2017 til myndighedsopgaver vedrørende blandt andet administration af støtte til vedvarende energi i Energistyrelsen.
Opgaven varetages af Energinet.dk, hvor den i dag er finansieret af tarifferne.
Opgavens overflytning til Energistyrelsen vil være fuldt gennemført i 2018.
 Med aftalen vil Energinet.dks administrationsudgifter vedrørende indbetalinger og betaling af ydelser forbundet med de offentlige forpligtelser, som nævnt i § 8, stk. 1, fremover blive finansieret over finansloven inden for den ramme, der er udmeldt i den politiske aftale, og således ikke længere over elforsyningslovens § 8, stk. 3.
Netvirksomhedernes administrationsomkostninger vedrørende indbetalinger og betaling af ydelser nævnt i § 8, stk. 1, som i dag finansieres over tarifferne i medfør af § 8, stk. 3, vil fortsat skulle finansieres over tarifferne.
Det vil dog fremover skulle ske med hjemmel i § 8, stk. 2, i stedet for § 8, stk. 3. Elforsyningslovens § 8, stk. 2, vedrører tariffinansiering af de kollektive elforsyningsvirksomheders øvrige omkostninger i medfør af elforsyningsloven og VE-loven, medmindre omkostningerne er finansieret på anden måde, herunder af statsmidler.
 Det vurderes, at netvirksomhedernes administrationsomkostninger forbundet med offentlige forpligtelser i medfør af § 8, stk. 1, kan rummes inden for ordlyden af § 8, stk. 2, som omhandler tariffinansiering af øvrige omkostninger.
 Det foreslås derfor, at tarifopkrævning i medfør af § 8, stk. 3, til dækning af de kollektive elforsyningsvirksomheders administrationsomkostninger vedrørende indbetalinger og betaling af ydelser som nævnt i § 8, stk. 1, ophæves.
3.1.3. Bemyndigelse til energi-, forsynings- og klimaministeren til at fastsætte regler om tilsyn og kontrol med alle støtteordninger 3.1.3.1. Gældende ret Efter elforsyningslovens § 85 a, stk. 1, kan energi-, forsynings-, og klimaministeren fastsætte regler om udøvelse af tilsyn og kontrol med opkrævning og udbetaling af beløb til dækning af nødvendige omkostninger ved at gennemføre de offentlige forpligtelser, der påhviler de kollektive elforsyningsvirksomheder, som er nævnt i elforsyningslovens § 8, stk. 1.
 Bemyndigelsesbestemmelsen indebærer, at energi-, forsynings-, og klimaministeren bl.a. kan fastsætte regler om tilsyn og kontrol med opkrævning og udbetaling af beløb vedrørende PSO-finansierede offentlige forpligtelser i medfør af § 8, stk. 1, der er omfattet af elforsyningsloven og VE-loven.
 Bemyndigelsen er udmøntet ved en række forskellige bekendtgørelser, herunder bekendtgørelse nr. 999 af 29. juni 2016 om nettoafregning for egenproducenter af elektricitet og bekendtgørelse nr. 1208 af 14. april 2014 om kontrol og tilsyn med udbetalinger af pristillæg og andre ydelser til elproduktionsanlæg m.v.
 Bemyndigelsen indeholder ikke en hjemmel til, at energi-, forsynings- og klimaministeren kan fastsætte regler om tilsyn og kontrol med støtteordninger omfattet af elforsyningsloven og VE-loven, der er finansieret ved bevilling afsat på finansloven.
3.1.3.2. Energi-, Forsynings-, og Klimaministeriets overvejelser og den foreslåede ordning Af PSO-aftalen fremgår, at finansieringen af alle nye og renotificerede tilskudsordninger, der statsstøttegodkendes for perioden efter 2016, flyttes fuldt ud over på finansloven fra og med den 1. januar 2017. Det vil eksempelvis gælde støtte til elektricitet fra husstandsvindmøller, som blev statsstøttegodkendt af Europa-Kommissionen den 28. oktober 2014 (statsstøttesag SA. 37122 2013/N), og som skal renotificeres i medfør af EUs statsstøtteregler for at kunne fortsætte efter den 1. januar 2017. Ordningen vil blive flyttet til fuld finanslovsfinansiering fra den 1. januar 2017. Øvrige eksisterende støtteordninger, der ikke skal renotificeres, vil blive indfaset gradvist på finansloven i perioden 2017- 2022.
 Den nugældende bemyndigelsesbestemmelse omfatter tilsyn og kontrol med PSO-finansierede offentlige forpligtelser, som nævnt i lovens § 8, stk. 1, men ikke tilsyn og kontrol med finanslovsfinansierede offentlige forpligtelser.
 Det vurderes på den baggrund hensigtsmæssigt at samle bemyndigelsesbestemmelserne om tilsyn og kontrol med opkrævning og udbetaling af beløb vedrørende alle støtteordninger i medfør af elforsyningsloven, VE-loven og lov om pilotudbud af pristillæg for elektricitet fremstillet på solcelleanlæg i én bestemmelse i elforsyningsloven, uanset om de offentlige forpligtelser finansieres over finansloven eller PSO-opkrævningen.
Der foreslås derfor at ændre § 85 a, stk. 1, således, at energi-, forsynings-, og klimaministeren får bemyndigelse til at fastsætte regler om tilsyn og kontrol med opkrævning og udbetaling af beløb til dækning af nødvendige omkostninger ved at gennemføre de offentlige forpligtelser, der påhviler de kollektive elforsyningsvirksomheder i medfør af elforsyningsloven, VE-loven og lov om pilotudbud af pristillæg for elektricitet fremstillet på solcelleanlæg.
Ved offentlige forpligtelser i § 85 a, stk. 1, forstås forpligtelser omfattet af § 8, stk. 1, og forpligtelser finansieret over finansloven.
 Den foreslåede ændring indebærer, at energi-, forsynings-, og klimaministeren vil kunne fastsætte regler om tilsyn og kontrol med opkrævning og udbetaling af beløb vedrørende offentlige forpligtelser i medfør af elforsyningsloven, VE-loven og lov om pilotudbud af pristillæg for elektricitet fremstillet på solcelleanlæg (solpilotudbudsloven). Bemyndigelsesbestemmelsen vil således både omfatte offentlige forpligtelser, der er finansieret over PSO-opkrævningen og over finansloven.
3.1.4. Ophævelse af bestemmelse om bemyndigelse til fastsættelse af regler om tilsyn og kontrol med udbetaling af tilskud til eksisterende industrielle kraft-varme-værker 3.1.4.1. Gældende ret Energi-, forsynings- og klimaministeren kan fastsætte regler om tilsyn og kontrol med udbetaling af tilskud til elektricitet fra eksisterende industrielle kraft-varme-værker, der anvender naturgas som brændsel.
Ministeren kan endvidere fastsætte regler om, at Energinet.dk skal fastsætte retningslinjer for tilsynet og kontrollen.
Retningslinjerne skal godkendes af ministeren.
Det følger af § 58 c, stk. 14, i lov om elforsyning, som trådte i kraft den 26. november 2015.
 Bemyndigelsen er udmøntet ved bekendtgørelse nr. 1299 af 25. november 2015 om tilskud til elektricitet produceret i industrielle kraft-varme-værker, som trådte i kraft den 27. november 2015.
3.1.4.2. Energi- Forsynings- og Klimaministeriets overvejelser og den foreslåede ordning Det tilsigtes med lovforslaget at samle de bemyndigelsesbestemmelser om tilsyn og kontrol med tilskudsordninger, som i dag findes i to forskellige bestemmelser i elforsyningsloven, jf. § 58 c, stk. 14, og § 85 a, stk. 1, jf. afsnit 3.1.3. i de almindelige bemærkninger.
Lovforslaget indebærer således en ændring af § 85 a, stk. 1, i elforsyningsloven, som i dag vedrører bemyndigelse til at fastsætte regler om udøvelse af tilsyn og kontrol kun med PSO-finansierede offentlige forpligtelser.
Fremover vil bemyndigelsen til at fastsætte regler om tilsyn og kontrol tillige omfatte finanslovsfinansierede offentlige forpligtelser.
Det foreslås endvidere, at de bemyndigelsesbestemmelser om tilsyn og kontrol med offentlige forpligtelser, som i dag findes i to forskellige bestemmelser i elforsyningsloven, jf. § 58 c, stk. 14, og § 85 a, stk. 1, samles i § 85 a, stk. 1.
§ 58 c, stk. 14 indeholder også en bemyndigelse til ministeren til at fastsætte retningslinjer for tilsynet og kontrollen, som skal godkendes af ministeren.
Denne bemyndigelse fremgår allerede af § 85 a, stk. 4.
 Det foreslås derfor, at bemyndigelsen til at fastsætte regler om tilsyn og kontrol med tilskudsordningen vedrørende industrielle kraft-varme-værker, jf. elforsyningslovens § 58 c, stk. 14, ophæves.
3.2. Nedlæggelse af ForskEL 3.2.1. Gældende ret Elforsyningslovens § 29, stk. 1, fastsætter en forpligtelse for Energinet.dk til at sikre, at der udføres sådanne forsknings-, udviklings- og demonstrationsprojekter, som er nødvendige for udnyttelse af miljøvenlige elproduktionsteknologier, herunder udvikling af et miljøvenligt og sikkert el-system.
Denne ordning er benævnt ForskEL.
 Efter elforsyningslovens § 29, stk. 2, kan energi-, forsynings- og klimaministeren fastsætte regler om de i stk. 1 nævnte projekter, herunder regler om, at en plan herfor skal godkendes, før udgifterne hertil kan pålægges forbrugerne, jf. § 8, stk. 1, nr. 2.
 Denne bemyndigelse er udnyttet til at fastsætte tilskudsadministrative regler i bekendtgørelse om systemansvarlig virksomhed og anvendelse af eltransmissionsnettet m.v.
 Efter bekendtgørelsens § 21, stk. 3, træffer Energinet.dk på baggrund af en af Energistyrelsen godkendt plan efter ansøgning afgørelse om, hvilke projekter der kan godkendes.
Ved Energinet.dks vurdering af de modtagne ansøgninger lægges bl.a. vægt på projekternes innovative indhold og relevans for programmets formål.
Endvidere indgår projektets organisering og budget samt muligheder for udnyttelse af teknologien i vurderingen.
 De af ministeren fastsatte regler indebærer, at ministeren godkender den årlige økonomiske ramme og indsatsområder for programmet, samt at Energistyrelsen forud for udmøntning af midlerne godkender en plan herfor.
 Efter bekendtgørelsens § 26, stk. 2, kan afgørelser truffet af den systemansvarlige virksomhed Energinet.dk, i medfør af § 21, stk. 3, i bekendtgørelsen ikke påklages til anden administrativ myndighed.
 Elforsyningslovens § 29 er omfattet af lovens § 8, stk. 1, nr. 2, og det betyder, at omkostninger til projekterne finansieres ved PSO-opkrævningen fra elforbrugerne.
Ordningen sigter særligt til projekter, der ikke umiddelbart er kommercielle, men på sigt har mulighed for at blive økonomisk bæredygtige.
Under ordningen ydes der tilskud til både virksomheder og universiteter, og der er i forbindelse med administration af ordningen ydet støtte til udviklingen af nye elproduktionsteknologier og disses indpasning i elsystemet.
 Hensigten med at lægge det samlede ansvar for forsknings- og udviklingsopgaver hos den systemansvarlige virksomhed, i dag Energinet.dk, bygger på en forventning om, at der ville kunne opnås en mere helhedsorienteret forsknings- og udviklingsplanlægning.
 Ordningen er statsstøtteanmeldt efter Europa-Kommissionens forordning nr. 651/2014 af 17. juni 2014 om visse kategorier af støttes forenelighed med det indre marked i henhold til traktatens artikel 107 og 108 (herefter den generelle gruppefritagelsesforordning for statsstøtte).
3.2.2. Energi- Forsynings- og Klimaministeriets overvejelser og den foreslåede ordning I PSO-aftalen er parterne enige om at nedlægge ForskEL pr. den 1. januar 2017.
 Formålet med ændringen er at gøre det klarere og simplere for virksomheder og forskningsinstitutioner at ansøge om offentlig støtte til energiteknologiske projekter.
På finansloven for 2017 afsættes der dog samtidig 130 mio. kr. til det program, der er oprettet i lov om et Energiteknologisk Udviklings- og Demonstrationsprogram (EUDP) i 2017, hvilket svarer til ForskELs hidtidige årlige økonomiske ramme.
Da EUDPs formål er bredt formuleret og således i al væsentlighed omfatter den type projekter, som ForskEL støtter, foreslås det at nedlægge ordningen ved at ophæve bestemmelsen i elforsyningslovens § 29.
Energinet.dk har indkaldt, modtaget og behandlet ansøgninger for støtteåret 2017, og der skal træffes afgørelse i disse sager primo 2017 og dermed efter lovens ikrafttræden.
I disse sager vurderes det mest hensigtsmæssigt, at EUDP træffer afgørelser efter de hidtil gældende regler i lov om elforsyning og regler udstedt i medfør heraf.
Lovforslagets § 5, stk. 2, indeholder derfor en overgangsregel, hvorefter sådanne tilsagn behandles efter de hidtil gældende regler.
Der henvises i øvrigt til lovforslagets bemærkninger til de enkelte bestemmelser, jf. § 5, stk. 2.
Energinet.dk har meddelt tilsagn om tilskud til ansøgninger inden loven træder i kraft.
I sager hvor der er meddelt tilsagn bør udbetalingen administreres efter de hidtil gældende regler.
Lovforslagets § 5, stk. 3, indeholder derfor en overgangsregel, hvorefter sådanne tilsagn behandles efter de hidtil gældende regler.
Der henvises i øvrigt til lovforslagets bemærkninger til de enkelte bestemmelser, jf. § 5, stk. 3.
3.4. Nedjustering af balancegodtgørelse 3.4.1. Gældende ret Balancegodtgørelse gives til ejere af landvindmøller som kompensation for, at de har en forpligtelse til at afsætte den producerede strøm på elmarkedet.
 Efter VE-lovens § 35 a, stk. 4, kan der ydes en godtgørelse på 1,8 øre pr. kWh for balanceringsomkostninger til elektricitet fra vindmøller nettilsluttet den 1. januar 2014 eller senere bortset fra vindmøller, som er tilsluttet i egen forbrugsinstallation, jf. § 41, og havvindmøller omfattet af §§ 35 b og 37.
 Efter VE-lovens § 36, stk. 3, kan der ydes en godtgørelse på 1,8 øre pr. kWh for balanceringsomkostninger til elektricitet fra vindmøller nettilsluttet i perioden fra og med 21. februar 2008 til og med 31. december 2013 bortset fra vindmøller, som er tilsluttet i egen forbrugsinstallation, jf. § 41, og havvindmøller omfattet af §§ 35 b og 37.
 Efter VE-lovens § 38, stk. 4, kan der ydes en godtgørelse på 1,8 øre pr. kWh for balancerings-omkostninger til elektricitet fra vindmøller nettilsluttet senest 20. februar 2008, bortset fra vindmøller, som modtager pristillæg efter §§ 39-41. Der ydes ikke pristillæg til elværksfinansierede vindmøller, som er nettilsluttet senest 31. december 1999.
 Efter VE-lovens § 43, stk. 3, nr. 1, kan energi, - forsynings- og klimaministeren efter forelæggelse for et af Folketinget nedsat udvalg fastsætte nærmere regler om, at godtgørelsen på 1,8 øre pr. kWh efter § 35 a, stk. 4, § 36, stk. 3, eller § 38, stk. 4, skal nedsættes eller bortfalde.
 Efter de nugældende regler udbetales der balancegodtgørelse i 20 år efter bestemmelserne lovens § 35 a, stk. 4, § § 36, stk. 3, § 38, stk. 4, § 43, stk. 3, nr. 1.
3.4.2. Energi- Forsynings og Klimaministeriets overvejelser og den foreslåede ordning Danmark er ifølge Europa-Kommissionens statsstøttegodkendelse (N 354/2008 af 10. marts 2009) af balancegodtgørelsen til landmøller og EU's regler om overkompensation forpligtet til at nedsætte balanceringsgodtgørelsen, hvis balanceringsydelsen overstiger de gennemsnitlige balanceringsomkostninger, der medgår til at leverer elektricitet til elsystemet.
Som udgangspunkt skal der årligt laves en vurdering af overkompensation.
Balancegodtgørelsen er senest nedjusteret den 1. januar 2016.
 I forbindelse med den løbende kontrol af balancegodtgørelsen er der grundlag for nedjustering af godtgørelsen i overensstemmelse med Europa-Kommissionens godkendelser af ordningen.
 Det foreslås derfor, at angivelsen af 1,8 øre i VE-lovens § 35 a, stk. 4, 36, stk. 3, § 38, stk. 4, samt 43, stk. 3, ændres til 1,3 øre pr. kWh i de angivne bestemmelser pr. 1. januar 2017 for at nedjustere balancegodtgørelsen, så den svarer til de gennemsnitlige balanceringsomkostninger i perioden 2013-2015.
3.4. Ophævelse af lov om tilskud til fremme af vedvarende energi i virksomheders produktionsprocesser 3.4.1. Gældende ret Ved aftale om den danske energipolitik 2012-2020 af 22. marts 2012 indgået mellem Den daværende regering (Socialdemokraterne, Det Radikale Venstre, Socialistisk Folkeparti) og Venstre, Dansk Folkeparti, Enhedslisten og Det Konservative Folkeparti blev der afsat en tilskudspulje på i alt 3,75 mia. kr.
Det fremgår bl.a. af energiaftalen, at puljen skal fremme energieffektiv anvendelse af vedvarende energi i virksomhedernes produktionsprocesser.
Støtten gives som anlægstilskud til projekter, der erstatter fossile brændsler med vedvarende energi eller fjernvarme samt energieffektiviseringer i direkte tilknytning til disse konverteringsprojekter.
 Aftalen blev udmøntet ved lov om tilskud til fremme af vedvarende energi i virksomheders produktionsprocesser, der blev vedtaget ved lov nr. 607 af 12. juni 2013, og loven er siden ændret ved § 4 i lov nr. 1498 af 23. december 2014 og § 2 i lov nr. 744 af 1. juni 2015.
 Lovens formål er at etablere en overordnet ramme for den tilskudspulje, der blev opnået enighed om i ovennævnte energiaftale, og ordningens hovedformål er at sikre den størst mulige klima- og energieffekt for de afsatte midler.
 Loven indeholder regler, hvorefter der ydes tilskud til gennemførelse af foranstaltninger og aktiviteter, som har en klima- og energieffekt, og som kan bidrage til energieffektiviseringer, herunder reduktioner i CO2-emissioner.
 Ordningen er delt i fire støtteelementer: Støtte til projekter, der erstatter fossile brændsler med vedvarende energikilder, projekter der erstatter fossile brændsler med fjernvarme, projekter der sikrer energieffektivisering i tilknytning til konverteringsprojekterne samt støtte til projekter i kraft-varme- og varmeværker, der erstatter fossile brændsler med vedvarende energikilder, og som leverer fjernvarme til brug for virksomhedernes produktionsprocesser.
Ordningen retter sig modvirksomheder, der enten er helt nyetablerede eller foretager væsentlige kapacitetsudvidelser, som kræver etablering af et nyt energiforsyningsanlæg.
Disse virksomheder får herved incitament til at vælge et energiforsyningsanlæg baseret på vedvarende energikilder eller fjernvarme.
Loven indeholder en række tilskudsadministrative regler.
Det drejer sig bl.a. om krav i forhold til indsendelse af ansøgning om tilskud, herunder hvilken dokumentation en ansøgning skal indeholde, og hvilke oplysningspligter, der påhviler ansøger og tilskudsmodtager.
Loven indeholder også bestemmelser om bortfald og tilbagebetaling af tilskud, klage og straf.
Tilskud kan f.eks. bortfalde, hvis ansøger har afgivet urigtige eller vildledende oplysninger af betydning for ansøgningen om tilsagn eller udbetaling af tilskud.
Der er mulighed for at pålægge støttemodtagere bødestraf, hvis en ansøger om tilskud f.eks. har givet urigtige eller vildledende oplysninger eller fortier oplysninger af betydning for afgørelser der træffes i henhold til loven.
Loven indeholder herudover bemyndigelse for energi- forsynings- og klimaministeren til at fastsætte nærmere tilskudsadministrative regler.
Denne bemyndigelse har ministeren udnyttet til at udstede bekendtgørelse om tilskud til fremme af vedvarende energi i virksomheders produktionsprocesser.
Herudover har ministeren bemyndigelse til at fastsætte regler om projekters revision.
Denne bemyndigelse er udnyttet til at udstede bekendtgørelse om revision af projektregnskaber for tilskud i henhold til bekendtgørelse nr. 1395 af 2. december 2015 om tilskud til fremme af vedvarende energi i virksomheders produktionsprocesser.
Ordningen administreres i overensstemmelse med den generelle gruppefritagelsesforordning for statsstøtte.
Dette betyder f.eks. at fastsættelse af tilskudsbetingelser og tilskudsstørrelser vil ske i overensstemmelse hermed.
De maksimale støtteprocenter for ordningens dele følger således af den generelle gruppefritagelsesforordning, som fastsætter tilskudsbetingelser og tilskudsstørrelser.
Da den generelle gruppefritagelsesforordning ikke finder anvendelse på individuel investeringsstøtte til miljøbeskyttelse, som overstiger ca. 110 mio. kr. (15 mio. euro) pr. virksomhed pr. investeringsprojekt, og da der samtidigt ikke foreslås et øvre loft for støtte, betyder det, at enkeltstående projekter med en investeringsstøtte på mere end ca. 110 mio. kr. (15 mio. euro), skal anmeldes særskilt til Europa-Kommissionen med henblik på en detaljeret vurdering og godkendelse efter Europa-Kommissionens retningslinjer for statsstøtte til miljøbeskyttelse og energi 2014-2020 (2014/C 200/01).
3.4.2. Energi-, forsynings- og klimaministeriets overvejelser og den foreslåede ordning Af PSO- aftalen af 17. november 2016 fremgår, at Regeringen, Socialdemokratiet, Dansk Folkeparti, Liberal Alliance, Det Radikale Venstre, Socialistisk Folkeparti og Det Konservative Folkeparti er enige om enkelte justeringer, der fortsat understøtter en hensigtsmæssig grøn omstilling.
Et af disse elementer er, at puljen for VE til proces afskaffes fra 2017.
 Det foreslås derfor, at loven ophæves.
3.5. Finansiering af Sikkerhedsstyrelsens virksomhed på elsikkerhedsområdet 3.5.1. Gældende ret Det fremgår af § 32, stk. 1, i lov nr. 525 af 29. april 2015 om sikkerhed ved elektriske anlæg, elektriske installationer og elektrisk materiel (elsikkerhedsloven) og tekstanmærkning 102 i Finanslov 2016, at Sikkerhedsstyrelsens udgifter vedrørende de forhold, der er reguleret i elsikkerhedsloven dækkes af en afgift, som opkræves hos den systemansvarlige virksomhed.
Afgiften, som er en del af PSO-opkrævningen, fastsættes på de årlige bevillingslove.
Afgiften opkræves af Sikkerhedsstyrelsen hos den systemansvarlige virksomhed (Energinet.dk). Den systemansvarlige virksomhed opgør den forholdsmæssige fordeling på de indenlandske forbrugere på et ligeligt grundlag.
Gebyret opkræves hos den enkelte forbruger via elregningen af det netselskab, der leverer strømmen.
Netselskabet afregner det opkrævede gebyr til Energinet.dk.
Det fremgår af elsikkerhedslovens § 32, stk. 2, at den systemansvarlige virksomhed (Energinet.dk) opgør den forholdsvise fordeling af afgifterne efter stk. 1 på de indenlandske forbrugere.
Fordelingen skal ske på ligeligt grundlag.
Afgiften opkræves hos den enkelte forbruger af det netselskab, gennem hvis net forbrugeren modtager el, og afregnes til den systemansvarlige virksomhed.
 Sikkerhedsstyrelsens PSO-finansierede driftsudgifter til elsikkerhedsområdet udgør i 2017 ca. 56,6 mio. kr.
3.5.2. Erhvervs- og Vækstministeriets overvejelser og den foreslåede ordning Ved afskaffelse af PSO-opkrævningen bortfalder en del af Sikkerhedsstyrelsens finansiering.
Det foreslås derfor, at kapitel 8 i elsikkerhedsloven om finansiering af udgifter efter loven ophæves.
Sikkerhedsstyrelsens bevilling samles således på finansloven fra og med 2017, hvorved Sikkerhedsstyrelsens udgifter til elsikkerhed flyttes til finansloven fra 2017.
 Sikkerhedsstyrelsens PSO-finansierede driftsudgifter til elsikkerhedsområdet udgør i 2017 ca. 56,6 mio. kr.
4. Økonomiske og administrative konsekvenser for det offentlige 4.1. PSO-opkrævningen Med lovforslaget indføres en gradvis udfasning af PSO-opkrævningen og en tilsvarende gradvis indfasning af disse omkostninger på finansloven.
 Udgifterne til vedvarende energi mv. vil dermed gradvist indgå i den samlede finanspolitiske prioritering i forbindelse med de årlige finanslove.
Det fremgår af PSO-aftalen, at PSO-opkrævningen finansieres på finansloven med følgende profil: I 2017 overflyttes 1,0 mia. kr., i 2018 overflyttes yderligere 0,5 mia. kr., i 2019 yderligere 0,5 mia. kr., i 2020 yderligere 1,2 mia. kr. og i 2021 yderligere 1,0 mia. kr.
Udgifterne til vedvarende energi afholdes således fuldt ud over finansloven i 2022. I indfasningsperioden frem til 2022 finansierer PSO-afgiften den øvrige eksisterende kapacitet.
Den nuværende PSO-opkrævning er indrettet så underskud/overskud kvartalsvist justeres ved de efterfølgende PSO-opkrævninger.
Overordnet set er indtægter og udgifter dermed balanceret over en årrække.
PSO-økonomien behandles på den baggrund aktuelt som strukturel neutral for de offentlige finanser  dvs. at år-til-år-forskydninger mellem udgifter og indtægter kun påvirker den faktiske saldo, men ikke påvirker den strukturelle saldo.
Støtteordningerne, der finansieres af PSO-opkrævningen medvirker til, at udgiftsskøn er behæftet med høj usikkerhed.
En stor del af usikkerheden i de foretagne udgiftsskøn kan henføres til, at støtteordningerne til havvindmølleparker beror på en kontrakt med garanteret afregningspris, hvor risikoafdækningen ved elprisudsving fuldt ud er båret af støtten.
Dette medfører potentielt et pres på de øvrige offentlige udgifter.
Omkostninger relateret til administration af PSO-opkrævningen opkræves i dag over de kollektive elforsyningsvirksomheders tariffer og indgår således ikke i PSO-opkrævningen.
Administration af udbetaling af midler fra PSO-opkrævningen opretholdes på det nuværende niveau i perioden, hvor PSO-opkrævningen udfases, da PSO-udgifterne til offentlige forpligtelser, herunder udgifter til VE-støtteordninger, er uafhængig af ordningernes finansiering over PSO-opkrævning eller finansloven.
 Afskaffelse af PSO-opkrævningen vurderes at indebære mindre administrative lettelser for Energinet.dk, når PSO-opkrævningen er fuldt udfaset, idet hidtidige opgaver i forbindelse med beregning af kvartalsvise PSO-satser mv. på det tidspunkt bortfalder.
4.2. Tariffer til dækning af administrationsomkostninger Lovforslaget har økonomiske konsekvenser for staten i form af udgifter til finansiering af Energinet.dks administrationsomkostninger forbundet med PSO-systemet, som er skønnet til at udgøre ca. 56 mio. kr. årligt.
4.3. Nedlæggelse af ForskEL I PSO-aftalen er der enighed om at nedlægge ForskEL pr. den 1. januar 2017. Samtidigt afsættes der 130 mio. kr. til EUDP på finansloven for 2017. Det svarer til ForskELs hidtidige økonomiske ramme.
I forbindelse med overdragelsen af opgaver som følge af lovforslaget fra Energinet.dk til Energistyrelsen overføres administrationen af de igangværende projekter, der modtager støtte fra ForskEL, samt et antal årsværk svarende til den nuværende administration af ForskEL.
De overførte årsværk skal varetage administrationen af igangværende ForskEL-projekter og nye projekter som følge af EUDP´s bevillingsforøgelse i 2017 på 130 mio. kr.
I lov nr. 555 af 6. juni 2007 om Lov om et Energiteknologisk Udviklings- og Demonstrationsprogram er der klageadgang til Energiklagenævnet over retlige spørgsmål i forbindelse med bestyrelsens afgørelser af ansøgninger til EUDP.
Energistyrelsen vurderer, at omfanget af klager vil være så begrænset, at udgifterne forbundet med opgavevaretagelsen vil kunne afholdes inden for Energiklagenævnets allerede givne finanslovsrammer.
4.4. Nedjustering af balancegodtgørelse Nedjusteringen fra 1,8 øre pr. kWh til 1,3 øre pr. kWh afspejler, at balanceringsomkostningerne er reduceret.
Beregninger for omkostningerne på det kommercielle balanceringsmarked er baseret på gennemsnitsberegninger, dvs. i nogle områder og for nogle selskaber er omkostningerne højere og for nogle lavere.
Beregningerne er vægtet mellem produktionen i Øst- og Vestdanmark samt mellem selskaber.
Den nedjusterede balancegodtgørelse vil betyde lavere PSO-udgifter svarende til ca. 285 mio. kr. opgjort i faste 2016-priser for perioden 2017-2025.
4.5. Afskaffelse af VE til proces Afskaffelse af VE til procespuljen fra 2017 vil frigøre ca. 2,1 mia. kr. som mindreudgift for staten.
Puljen giver tilskud til procesvirksomheder, der konverterer deres energiforbrug fra fossilt brændsel til VE (fx tilskud til industrivirksomheders udskiftning af kulfyrede anlæg med flisfyrede, og udskiftning i landbruget af oliefyr med halmfyr). En afskaffelse af puljen vil alt andet lige medføre, at der vil ske færre grønne konverteringer af procesvirksomheders energiforbrug.
Efter VE til proces-ordningen er der ved udgangen af 2016 givet tilsagn om tilskud til en række virksomheder, der får udbetalt tilskud, når projektet er afsluttet, på baggrund af afholdte udgifter.
Når virksomhederne har fået tilsagn om tilskud, har de et retskrav på at få udbetalt tilskuddet, såfremt de overholder vilkårene for det meddelte tilsagn.
Energistyrelsen vil derfor fortsat være forpligtiget til at administrere VE til procesordningen, selvom støtteordningen ophører fra den 1. januar 2017.
 En afskaffelse af puljen vil medføre, at sagsbehandling af indkomne ansøgninger stopper, men det vil fortsat være nødvendigt at bevare årsværk (ÅV), som kan varetage udbetalinger, teknisk og juridisk sagsbehandling samt løbende ministerbetjening.
 Derudover er Energistyrelsen ansvarlig for og bemyndiget til at føre tilsyn med, at loven og regler udstedt i medfør heraf samt vilkår i afgørelser om tilsagn overholdes. tilsyns- myndigheden virksomhed ophører, når alle udbetalingerne er foretaget.
Hidtil har der været afsat ca. 7,9 mio. kr. årligt til administration af ordningen dækkende ÅV og drift.
Det betyder, at der for ordningens oprindelige periode 2017 til 2021 ville skulle være afsat i alt 39,5 mio. kr.
Det vil skulle vurderes nærmere, hvilken besparelse på administrative udgifter, der opnås ved nedlæggelsen af ordningen.
 Forslaget vurderes ikke at have økonomiske og administrative konsekvenser for regioner og kommuner.
 5. Økonomiske og administrative konsekvenser for erhvervslivet m.v.
 Lovforslaget vurderes samlet set at have positive økonomiske konsekvenser for erhvervslivet.
5.1. Gradvis udfasning af PSO-opkrævning Lovforslaget vurderes at have økonomiske konsekvenser for erhvervslivet i form af lavere udgifter til PSO-opkrævningen.
Erhvervenes udgifter til PSO-opkrævningen vil således reduceres med ca. 0,5 mia. kr. i 2017, gradvist stigende til 2,5 mia.kr. i 2022, når PSO-opkrævningen er fuldt udfaset.
 5.2. Nedlæggelse af ForskEL. ¬Nedlægningen af ForskEL og den samtidige forøgelse af EUDP medfører, at den økonomiske indvirkning på erhvervslivet og viden-institutioner er uændret, idet den samlede økonomiske ramme for udbetaling af støttemidler er uændret.
 Nedlæggelse af ForskEL og omprioritering til EUDP vil for tilsagn i 2018 og fremover indebære mindre byrder til omkostninger til opfyldelse af revisionsforpligtelser.
Omprioriteringen vil indebære, at der for at opnå støtte normalt skal være virksomhedsdeltagelse i projekterne, idet egentlige forskningsprojekter ikke støttes af EUDP.
Kravet om virksomhedsdeltagelse er med til at sikre, at der sker udnyttelse af opnåede resultater.
Derudover vil der være tale om stort set de samme vurderingskriterier som hidtil benyttet af Energinet.dk.
5.4. Lavere balanceringsomkostninger De økonomiske konsekvenser for erhvervslivet vil i gennemsnit være uændrede.
Det er en forudsætning for de gældende statsstøttegodkendelser, at godtgørelsen modsvarer balanceringsomkostningerne.
Reduktionen af godtgørelsen modsvarer således erhvervslivets reducerede omkostninger til balanceringsomkostninger.
For nogle vil ændringen føre til højere omkostninger og for nogle vil ændringen føre til lavere omkostninger, fordi beregningen af balanceringsomkostningerne er baseret på gennemsnitsberegninger.
5.4. Afskaffelse af VE til proces-ordningen Ved afskaffelse af VE til proces-ordningen ophører erhvervslivets mulighed for at søge om ordningens midler.
Erhvervslivet mister dermed adgang til 2,1 mia. kr., som virksomheder ellers ville kunne have ansøgt om.
Omlægning af procesenergi fra fossilt brændsel til VE kræver for virksomheder overvejelser, investeringsbeslutninger og projektering som løbende pågår.
Virksomheder, der har igangsat sådanne forberedelser forud for lovforslaget, må anse arbejdet som spildt.
5.5. Finansiering af Sikkerhedsstyrelsens virksomhed på elsikkerhedsområdet De økonomiske og administrative konsekvenser for erhvervslivet m.v. som følge af ændret finansiering af Sikkerhedsstyrelsen indgår i den samlede vurdering af udfasningen af PSO-opkrævningen i medfør af afsnit 5.1. om gradvis udfasning af PSO-opkrævning.
5.6. Høring af Erhvervsstyrelsens Team Effektiv Regulering (TER) Erhvervsstyrelsens Team Effektiv Regulering (TER) har haft forslaget i høring.
 TER har følgende bemærkninger om de administrative konsekvenser for erhvervslivet.
TER vurderer, at lovforslaget samlet set medfører administrative konsekvenser under 4 mio. kr. årligt.
De bliver derfor ikke kvantificeret yderligere.
Forslaget indeholder både administrative lettelser og administrative byrder, som beskrives kort nedenfor.
De administrative lettelser består i, at Energinet.dk fremover ikke vil skulle fastsætte PSO-tarifferne fire gang om året for det kommende kvartal.
Ligeledes vil der være en administrativ lettelse for elselskaberne, som ikke kvartalsvis vil skulle ændre i regningerne til kunderne i relation til PSO-tariffen.
For virksomhederne, der betaler PSO-afgiften, vil den administrative lettelse være meget begrænset, da betalingen foregår automatisk via elregningen.
Derudover vil der være en administrativ lettelse i relation til afskaffelsen af VE-støtteordningen, idet virksomhederne vil spare omkostningerne forbundet med at søge tilskud.
 De administrative byrder består i, at tilskud under ordningen ForskEL overflyttes til ordningen Energiteknologisk Udviklings  og Demonstrationsprogram (EUDP), hvilket betyder, at projekterne fremover pålægges revision i videre omfang.
6. Økonomiske og administrative konsekvenser for borgerne Lovforslaget vurderes ikke at have administrative konsekvenser for borgerne.
7. Miljømæssige konsekvenser 7.1. Omlægning af PSO til finansloven Afskaffelse af PSO-opkrævningen vil reducere forbrugerprisen på el både for erhverv og husholdninger og øge elforbruget.
VE-andelen af det samlede energiforbrug forventes reduceret med 0,5 pct., vindandelen af elforbruget forventes reduceret med 3,7 pct. og forbruget af fossil brændsel forventes øget med ca. 3,5 pct. i 2020.
En del af elforbruget forventes at fortrænge fossilt energiforbrug, f.eks. ved øget anvendelse af eldrevne varmepumper til at erstatte opvarmning med naturgas og olie.
Uden for CO2-kvotesektoren forventes CO2-emissionen derfor reduceret med ca. 0,05 mio. tons i 2020.
7.2. Afskaffelse af VE til proces-ordningen En afskaffelse af VE til proces-ordningen vil således betyde, at der opnås en mindre reduktion af fossil energi på ca. 10,6 Peta Joule, og en mindre reduktion i CO2-udledningen på ca. 200.000 tons/årligt i ikke CO2-kvotesektoren.
8. Forholdet til EU-retten En række offentlige forpligtelser anses som en PSO som finansieres af elforbrugerne i form af PSO-betalinger.
En del af PSO-udgifterne er dog siden 2015 finansieret ved bevilling på finansloven i medfør af aftale af 14. juli 2014 om tilbagerulning af FSA mv. og lempelser af PSO.
Europa-Kommissionen traf den 24. oktober 2014 afgørelse vedrørende statsstøttesag SA. 36204 (2013/N) støtte til solcelleanlæg og øvrige vedvarende energianlæg.
Europa-Kommissionen traf endvidere den 28. oktober 2014 afgørelse vedrørende statsstøttesag SA. 37122 (2013/N) støtte til husstandsvindmøller og havvindmøller med et forsøgselement.
Afgørelserne er efterfølgende blevet korrigeret af Europa-Kommissionen den 18. december 2014.
Europa-Kommissionen problematiserede i statsstøtteafgørelserne fra oktober 2014 PSO-systemets forenelighed med TEUF artikel 30 og 110 om forbuddet mod diskriminerende afgifter.
Europa-Kommissionens baggrund herfor er, at producenter af elektricitet produceret i andre EØS-lande ikke har adgang til de støtteordninger til fremme af vedvarende energi, som PSO-betalingen finansierer, selv om PSO-betalingen pålægges al elektricitet, som forbruges i Danmark, uanset om elektriciteten er produceret i Danmark eller i et andet EØS-land.
For at afhjælpe denne potentielle forskelsbehandling fremgår det af statsstøtteafgørelserne fra oktober 2014, at Danmark i forbindelse med Europa-Kommissionens behandling af anmeldelsen af støtteordningerne, har givet tilsagn om, at Danmark vil åbne de VE-udbud, der skal afholdes i 2015 og 2016, op for producenter etableret i andre lande inden for Det Europæiske Økonomiske Samarbejdsområde (EØS) med op til 6 % af den udbudte kapacitet eller op til 2,4 MW i denne toårsperiode (det største tal skal finde anvendelse). Dette vilkår blev opfyldt med lov nr. 261 af 16. marts 2016 om pilotudbud af pristillæg for elektricitet fremstillet på solcelleanlæg.
Med loven bemyndiges energi-, forsynings- og klimaministeren til at kunne afholde et pilotudbud af pristillæg for elektricitet fremstillet på solcelleanlæg med en samlet installeret effekt på 20 MW, hvoraf 2,4 MW også udbydes i mindst et andet EØS-land, som Danmark har direkte elforbindelse til.
Hermed afhjælpes den potentielle diskrimination, som Europa-Kommissionen har påpeget i det danske PSO-system i perioden til og med 2016. De 20 MW blev udbudt den 11. november 2016 med frist for afgivelse af bud den 8. december 2016. Solpilotudbuddet er således en forudsætning for, at Europa-Kommissionen kan anse det danske PSO-system for traktatmedholdeligt i 2015 og 2016 og er en forudsætning for, at støtteordningerne til solcelleanlæg, husstandsvindmøller m.v. kunne godkendes af Europa-Kommissionen og derefter sættes i kraft i Danmark.
Denne midlertidige løsning adresserer den potentielle diskrimination til og med 2016.
 Formålet med dette lovforslag er at implementere en løsning på den potentielle diskrimination fra og med 2017, dvs. den langsigtede PSO-løsning.
 PSO-aftalen indeholder en afskaffelse af PSO-afgiften og omlægning af PSO-udgifter til finansloven og herudover bl.a. et afsnit om fortsat grøn omstilling gennem ændrede prioriteringer i udgifterne på energiområdet.
 Baggrunden for PSO aftalen er, at Europa-Kommissionen har erklæret PSO-systemet traktatstridigt, og det derfor er en bunden opgave at finde en langsigtet løsning, der sikrer finansieringen af den grønne omstilling.
Det følger af PSO-aftalen, at PSO-udgifterne flyttes gradvist til finansloven fra 2017. Udgifterne er fuldt indfaset på finansloven i 2022. PSO-udgifterne til forskning samt nye og renotificerede støtteordninger flyttes allerede fra 2017. Udgifterne til vedvarende energi afholdes således fuldt ud over finansloven i 2022. I indfasningsperioden frem til 2022 finansierer PSO-opkrævningen den øvrige eksisterende kapacitet.
PSO-systemet vil være fuldt afviklet den 1. januar 2022.
Da en gradvis udfasning af PSO-opkrævningen stadig i udfasningsperioden vil kunne medføre en potentiel diskrimination af VE-elimportører, vil den foreslåede løsning på diskriminationsproblematikken i relation til TEUF artikel 30 og 110 skulle godkendes af Europa-Kommissionen.
Den kommende aftale med Europa-Kommissionen vil derfor skulle adressere, hvordan man fra dansk side vil kompensere for denne diskrimination.
Der forventes her at kunne ske en kompensation af VE-elimportører i form af etablering af kabelforbindelser til udlandet, da dette vil være med til at gøre det lettere for udenlandske elproducenter at få adgang til det danske elmarked.
Kompensationen i form af kabelforbindelser til udlandet skal beløbsmæssigt svare til størrelsen af den potentielle diskrimination, der finder sted i PSO-opkrævningens udfasningsperiode.
EUDP er statsstøtteanmeldt til Europa-Kommissionen i henhold til den generelle gruppefritagelsesforordning for statsstøtte.
Da forøgelsen af EUDPs bevilling som følge af nedlægningen af ForskEL skal administreres efter EUDP, og da EUDP er anmeldt med en årlig økonomisk ramme, der er større end bevillingen i 2017, medfører ændringerne ikke behov for en fornyet anmeldelse efter den generelle gruppefritagelsesforordning for statsstøtte.
Det følger af Europa-Kommissionens statsstøttegodkendelse (N 354/2008 af 10. marts 2009), at Danmark er forpligtet til at nedsætte balancegodtgørelsen, hvis balanceringsydelsen overstiger de gennemsnitlige balanceringsomkostninger på det kommercielle marked.
I forbindelse med den løbende kontrol af balancegodtgørelsen, er der grundlag for nedjustering af godtgørelsen i overensstemmelse med Europa-Kommissionens godkendelser af ordningen.
 Støtteordningen (SA. 40397(2014/X)) er godkendt efter Europa-Kommissionens forordning(EF) nr. 800/2008 af 6. august 2008 om visse former for støttes forenelighed med fællesmarkedet i henhold til traktatens artikel 87 og 88 fra den 1. juli 2013 til den 31. december 2021.
 Ordningen er senere genanmeldt efter den generelle gruppefritagelsesforordning.
 9. Hørte myndigheder og organisationer m.v.
 Lovforslaget er samtidig med fremsættelse af lovforslaget i Folketinget i perioden fra den 18. november til den 23. november 2016 sendt i høring hos nedenstående myndigheder og organisationer m.v.:
Aarhus Maskinmesterskole, Advokatsamfundet, Advokatrådet, Advokatsamfundet, Arbejderbevægelsens Erhvervsråd, Arbejdsgiverne, Akademisk Arkitektforening, Antenneforeningen Vejen, Ankenævnet på Energiområdet, BFBE, Boligselskabernes Landsforening, Brancheudvalget under Det Tekniske Sikkerhedsråd, Byggefagenes Kooperative Landsforening, Center for Erhvervsrettede uddannelser, Lolland Falster, DABYFO - forum for danske bygningsmyndigheder, Danmarks Tekniske Universitet, Dansk Byggeri, Danske Advokater, Danske Boligadvokater, Danske Bygningssagkyndige, Dansk Ejendomsmæglerforening, Dansk El-Forbund, Dansk El-tavle Forening, Dansk Energi, Dansk Energi Brancheforening, Dansk Erhverv, Dansk Industri, Dansk Metal, Dansk Standard, Den Jyske Håndværkerskole, Det Tekniske Sikkerhedsråd, DI BYG,DONG A/S, El-konsulenterne, EnergiMidt, Energinet.dk, Erhvervsakademi Dania, Erhvervsakademiet, Lillebælt, Erhvervsakademi MidtVest, Erhvervsakademi Sjælland, Erhvervsakademi SydVest, Erhvervsskolen Nordsjælland, EUC NORD, EUC Nordvestsjælland, EUC Sjælland, EUC SYD, EVU - Elfagets Uddannelsesnævn, FABA, Forbrugerrådet Tænk, Foreningen af Rådgivende Ingeniører (FRI), Forsikring & Pension, FUBE, Fredericia erhvervsskole, Herningsholm Erhvervsskole, Håndværksrådet, Ingeniørforeningen i Danmark, Ingeniørhøjskolen Aarhus Universitet, KEA - Københavns Erhvervsakademi, Lejernes Landsorganisation i Danmark, LO, MARTEC - Maritime Training and Education Centre, Frederikshavn, Maskinmesterskolen København, Maskinmestrenes Forening, NRGI Net, Parcelhusejernes Landsforening, Professionshøjskolen University College Nordjylland, Roskilde TS, Rybners Tekniske Skole, Selandia, SIMAC  Svendborg, International Maritime Academy, Skive TS, Standardiseringsudvalget S-564, Statens Byggeforskningsinstitut, Svendborg Erhvervsskole, Syddansk Erhvervsskole Odense  Vejle, Syddansk Universitet, Det Tekniske Fakultet, TEC, Teknisk Erhvervsskole Center, Tech College Aalborg, TEKNIQ, Teknologisk Institut,Tradium, UL International Demko A/S, Biofos A/S, Brancheforeningen for Biogas, Brancheforeningen for Decentral Kraftvarme, Brancheforeningen for Husstandsvindmøller, Branchen Forbrugerelektronik, Bryggeriforeningen, Bygge-, Anlægs- og Trækartellet (BATT-kartellet), Byggecentrum, Byggeskadefonden, Copenhagen Merchants, CO-industri, DANAK (Den Danske Akkrediterings- og Metrologifond), DANICA RESOURCES APS, Danmarks Jægerforbund, Danmarks Naturfredningsforening, Danmarks Rederiforening, Danmarks Vindmølleforening, Danoil Exploration A/S, Dansk Affaldsforening, Dansk Arbejdsgiverforening (DA), Dansk Biotek, Dansk Center for Lys, Dansk Facilities Management (DFM), Dansk Fjernvarme, Dansk Gartneri, Dansk Gas Distribution, Dansk Gas Forening, Dansk Gasteknisk Center (DGC), Dansk Geotermi ApS, Dansk Miljøteknologi, Dansk Shell A/S, Dansk Transport og Logistik (DLTL), Dansk Varefakta Nævn, Dansk Ventilation, Danske Arkitektvirksomheder, DANSKE ARK, Danske Maritime, Danske Udlejere, DANVA (Dansk Vand- og Spildevandsforening), DANVAK, Datatilsynet, DDV, De frie Energiselskaber, DEA Deutsche Erdoel AG, Debra  Energibranchen, DELTA Dansk Elektronik, Det Økologiske Råd, DI  Organisation for erhvervslivet, Dommerfuldmægtigforeningen, DTU  Institut for Vindenergi, DTU  Myndighedsbetjening, Energi- og olieforum.dk, Energiforbrugeren, Energiforum Danmark, Energiklagenævnet, Energisammenslutningen, Energitilsynet, Energitjenesten, E.
ON Danmark A/S, Eurowind Energy A/S, EWE Energie AG, Fagligt Fælles Forbund (3F), Finansrådet, Fjernvarme Fyn, Fonden Kraka, Forenede Danske El-bilister (FDEL), Foreningen af fabrikanter og importører af elektriske belysningsarmaturer (FABA), Foreningen af fabrikanter og importører af elektriske husholdningsapparater (FEHA), Foreningen Danske Kraftvarmeværker, Foreningen for Slutbrugere af Energi , Fredericia Maskinmesterskole, Frederiksberg Kommune, FSR Danske revisorer, Green Network, Greenpeace, GreenTech Advisor, GreenWays, GTS (Godkendt Teknologisk service), Havarikommissionen, Hess ApS, HOFOR A/S, HOFOR Fjernkøling A/S,HOFOR Vind A/S, Institut for produktudvikling (IPU), Intelligent Energi, IT-Branchen, Kalk- og Teglværksforeningen (bygitegl.dk), Kamstrup A/S, Kjærgaard A/S,KL  Center for Intern Økonomi og Administration, Kooperationen (Den Kooperative arbejdsgiver- og interesseorganisation i Danmark),Københavns Kommune - Teknik- og Miljøforvaltningen, Københavns Kommune  Økonomiforvaltningen, Københavns Kulturcenter, Københavns Universitet, Landbrug & Fødevarer, Landsbyggefonden, Landsforeningen af Solcelleejere, Landsforeningen Naboer til Kæmpevindmøller,LCA Center, Maabjerg Energy Center  MEC, Miljøpartiet De Grønne, Mærsk Drilling, Mærsk Olie og Gas A/S, NEAS Energy A/S, NGF Nature Energy, NOAH Energi og Klima, Nordisk Folkecenter for Vedvarende Energi,Noreco, Offshoreenergy.dk, Olie Gas Danmark, PA Resources, Plastindustrien, Realkreditforeningen, Reel Energi Oplysning (REO)SE, SEAS-NVE, Solar Elements A/S, Solenergi Danmark A/S, Spyker Energy ApS, Statoil A/S, Statoil Refining Denmark A/S, Syd Energi, Varmepumpefabrikantforeningen, Vattenfall A/S, Vedvarende Energi, VELTEK  VVS- og El-Tekniske Leverandørers Brancheforening, Verdens Skove, Vestas Wind systems A/S, Vindenergi Danmark, Vindmølleindustrien, Wintershall Nordszee B.
V., WWF  Verdensnaturfonden, Økologisk Landsforening, Østkraft, Aalborg Portland A/S, Aalborg Universitet, Københavns Kulturcenter, Københavns Universitet, Landbrug & Fødevarer, Landsbyggefonden, Landsforeningen af Solcelleejere, Landsforeningen Naboer til Kæmpevindmøller, LCA Center, Maabjerg Energy Center  MEC, Miljøpartiet De Grønne, Mærsk Drilling, Mærsk Olie og Gas A/S, NEAS Energy A/S, NGF Nature Energy, NOAH Energi og Klima, Nordisk Folkecenter for Vedvarende Energi, Noreco, Offshoreenergy.dk, Olie Gas Danmark, PA Resources, Plastindustrien, Realkreditforeningen, Reel Energi Oplysning (REO)SE, SEAS-NVE, Solar Elements A/S, Solenergi Danmark A/S, Spyker Energy ApS, Statoil A/S , Statoil Refining Denmark A/S, Syd Energi, Varmepumpefabrikantforeningen, Vattenfall A/S , Vedvarende Energi, VELTEK  VVS- og El-Tekniske Leverandørers Brancheforening, Verdens Skove, Vestas Wind systems A/S, Vindenergi Danmark, Vindmølleindustrien , Wintershall Nordszee B.
V., WWF Verdensnaturfonden, Økologisk Landsforening, Østkraft, Aalborg Portland A/S og Aalborg Universitet.
9. Sammenfattende skema Bemærkninger til lovforslagets enkelte bestemmelser Til § 1 Til nr. 1 § 8, stk. 1, i elforsyningsloven vedrører opkrævning af PSO fra alle elforbrugerne her i landet, medmindre omkostningerne er finansieret af statsmidler, jf. § 8, stk. 6. Med forslaget om ophævelse af § 8, stk. 3, jf. lovforslagets § 1, nr. 4, rykker bestemmelsen om finansiering af statsmidler fra stk. 6 til stk. 5. Det foreslås derfor, at henvisningen ændres, således at der i stedet for at henvise til stk. 6 henvises til stk. 5. Der er ikke med forslaget tilsigtet materielle ændringer af bestemmelsen.
Til nr. 2 Efter § 8, stk. 1, i elforsyningsloven, skal alle elforbrugere her i landet, medmindre omkostningerne er finansieret af statsmidler, jf. § 8, stk. 6, eller andet følger af §§ 8 a, 8 b og 9 a, betale en forholdsmæssig andel af de kollektive elforsyningsvirksomheders nødvendige omkostninger ved at gennemføre nærmere angivne offentlige forpligtelser.
En væsentlig del af de offentlige forpligtelser vedrører omkostninger til støtte til elektricitet, som er produceret på anlæg, som anvender vedvarende energikilder, f.eks. solcelleanlæg, vindmøller, biogas- og biomasseanlæg.
Det drejer sig om eksempelvis omkostninger til den såkaldte grønne ordning til styrkelse af lokale landskabelige og rekreative værdier.
 Det gælder for Energinet.dks omkostninger til indbetalinger og ydelser efter bestemmelserne i §§ 18, 21, 35 a, 35 b, 36-43, 43 a og 44-49 og § 52, stk. 1, i lov om fremme af vedvarende energi, jf. § 8, stk. 1, nr. 1.
 Det foreslås, at bestemmelsen ændres fra at omhandle §§ 18, 21, 35 a, 35 b, 36-43, 43 a og 44-49 og § 52, stk. 1 i VE-loven til at omhandle §§ 21, 35 a, 35 b, 36-40, 42 og 43, 43 a, stk. 2-6, 44, stk. 2-4, 45-46 og 48-49 i VE-loven.
Med den foreslåede ændring fjernes henvisningerne i § 8, stk. 1, nr. 1, til de støtteordninger, som skal renotificeres for perioden efter 2016 og finansieres over finansloven fra den 1. januar 2017, . Det gælder støtte til elektricitet fra husstandsvindmøller, jf.
VE-lovens § 41, stk. 4, vedtaget med lov nr. 1877 af 29. december 2015, men endnu ikke sat i kraft, støtte til elektricitet til anlæg på 6 kW eller derunder, jf.
VE-lovens § 43 a, stk. 7, støtte til elektricitet til anlæg på 6 kW eller derunder, jf.
VE-lovens § 44, stk. 5, støtte til elektricitet fra solcelleanlæg, jf.
VE-lovens § 47, stk. 7, og støtte til elektricitet fra andre anlæg, der anvender vedvarende energikilder jf.
VE-lovens § 47, stk. 9.
Med den foreslåede ændring følger endvidere, at henvisningen til grøn ordning, jf.
VE-lovens § 18 udgår fra § 8, stk. 1, nr. 1, fordi ordningen fuldt ud skal finansieres over finansloven.
Lovforslaget udmønter PSO-aftalen.
Heraf fremgår det, at nye og renotificerede støtteordninger, der skal statsstøtteanmeldes for perioden efter 2016 efter EUs statsstøtteregler, ikke længere skal finansieres af elforbrugerne, men vil blive finansieret over finansloven fra den 1. januar 2017.
 Ændringen indebærer, at pristillæg til elektricitet fra husstandsvindmøller, visse anlæg på 6 kW eller derunder, der anvender biogas eller biomasse som energikilde, solcelleanlæg og øvrige VE-anlæg, som renotificeres, ikke vil skulle finansieres over PSO-opkrævningen efter 2016.
Til nr. 3 § 8, stk. 1, i elforsyningsloven vedrører opkrævning af PSO fra alle elforbrugerne her i landet, medmindre omkostningerne er finansieret af statsmidler, jf. § 8, stk. 6.
 Den nugældende bestemmelse i elforsyningslovens § 8, stk. 1, nr. 2, angiver lovens § 29.
 Bestemmelsens henvisning til lovens § 29 indebærer, at omkostninger til støtteordningen ForskEL finansieres ved PSO-opkrævningen, og dermed betales af alle elforbrugerne her i landet.
 Det foreslås, at henvisningen i udgår.
 Den foreslåede ændring er en konsekvens af lovforslagets § 1, nr. 7, hvorefter bestemmelsen i lovens § 29 ophæves.
 Formålet med at lovens § 29 ikke længere skal være omfattet af lovens § 8, stk. 1, nr. 2, er, at finansiering af den type projekter vil ske ved at afsætte et beløb på finansloven, som administreres efter reglerne i EUDP-loven, og ikke længere i henhold til reglerne i lovens § 29, som med lovforslaget ophæves.
Til nr. 4 Det følger af den gældende bestemmelse i elforsyningslovens § 8, stk. 3, at de kollektive elforsyningsvirksomheders administrationsomkostninger vedrørende indbetaling og betaling af ydelser som nævnt i § 8, stk.1, opkræves gennem den enkelte virksomheds tariffer.
De kollektive elforsyningsvirksomheder omfatter offentlig eller privatejet elforsyningsvirksomhed med bevilling samt elforsyningsvirksomhed, der varetages af Energinet.dk eller Energinet.dks helejede datterselskaber som på offentligt regulerede vilkår har til formål at udføre aktiviteter som net-, transmissions-, eller systemansvarlig virksomhed, jf. § 5, stk. 1, nr. 12, i elforsyningsloven.
De kollektive elforsyningsvirksomheder består i dag af Energinet.dk, herunder dets helejede datterselskaber, og netvirksomhederne.
 Forslaget om ophævelse af § 8, stk. 3, indebærer i forhold til gældende ret, at de kollektive elforsyningsvirksomheders administrationsomkostninger til indbetalinger og betaling af ydelser som nævnt i § 8, stk. 1, der finansieres over den enkelte virksomheds tariffer, jf. § 8, stk. 3, og som opkræves hos de elforbrugere, der modtager den enkelte virksomheds ydelser, ikke længere vil blive opkrævet fra elforbrugerne med hjemmel i § 8, stk. 3.
Det følger af den politiske aftale, at der som led i PSO-løsningen afsættes 65 mio. kr. årligt fra 2017 til myndighedsopgaver vedrørende blandt andet administration af støtte til vedvarende energi i Energistyrelsen.
Opgaven har hidtil været varetaget af Energinet.dk, hvor den har været finansieret af tarifferne.
Opgavens overflytning er fuldt gennemført i 2018.
 Med aftalen vil Energinet.dks administrationsudgifter vedrørende indbetalinger og betaling af ydelser forbundet med de offentlige forpligtelser, som nævnt i § 8, stk. 1, fremover blive finansieret over finansloven inden for den ramme, der er udmeldt i den politiske aftale, og således ikke længere over elforsyningslovens § 8, stk. 3.
 Netselskabernes administrationsomkostninger, der er forbundet med indbetalinger og betaling af ydelser som nævnt i § 8, stk. 1, og som i dag finansieres over tarifferne i medfør af § 8, stk. 3, vil fremover skulle finansieres over den generelle hjemmel til finansiering af øvrige omkostninger over tarifferne, jf. § 8, stk. 2.
Til nr. 5 § 8, stk. 4, i elforsyningsloven vedrører Energinet.dks opgørelse og opkrævning af omkostninger, som er nævnt i stk. 2 og 3.
 Som følge af ophævelse af § 8, stk. 3, jf. lovforslagets § 1, nr. 4, foreslås det, at henvisningen til stk. 3 i § 8, stk. 4, ændres. Ændringsforslaget skal ses i sammenhæng med, at § 8, stk. 3 ophæves, jf. lovforslagets § 1, nr. 4. Det foreslås derfor, at henvisningen ændres, således at der i stedet for at henvise til stk. 2 og 3 alene henvises til stk. 2. Det betyder, at Energinet.dk ikke længere skal opgøre og opkræve omkostninger efter § 8, stk. 3 hos de elforbrugere, der modtager Energinet.dks ydelser.
Til nr. 6 § 8, stk. 6, i elforsyningsloven vedrører generel lempelse af betaling til PSO for elektricitet, hvorefter Energinet.dk fordeler statsmidlerne ligeligt over året i forbindelse med den opgørelse af omkostninger, der er nævnt i stk. 5.
 Med forslaget om ophævelse af § 8, stk. 3, jf. lovforslagets § 1, nr. 4, rykker bestemmelsen om Energinet.dks opgørelse af omkostninger og fordelingen af disse på elforbrugerne, jf. § 8, stk. 5, fra stk. 5 til stk. 4. Det foreslås derfor, at henvisningen ændres, således at der i stedet for at henvise til stk. 5 henvises til stk. 4 i § 8, stk. 6. Der er ikke med forslaget tilsigtet materielle ændringer af bestemmelsen.
Til nr. 7 Efter den nugældende § 29, stk. 1, i lov om elforsyning fastsættes en forpligtelse for Energinet.dk til at sikre, at der udføres sådanne forsknings-, udviklings- og demonstrationsprojekter, som er nødvendige for udnyttelse af miljøvenlige elproduktionsteknologier, herunder udvikling af et miljøvenligt og sikkert elsystem.
 Efter elforsyningslovens § 29, stk. 2, kan energi-, forsynings- og klimaministeren fastsætte regler om de i stk. 1 nævnte projekter, herunder regler om, at en plan herfor skal godkendes, før udgifterne hertil kan pålægges forbrugerne, jf. § 8, stk. 1, nr. 2.
§ 29 i lov om elforsyning er omfattet af lovens § 8, stk. 1, nr. 2, Det betyder, at omkostninger til projekter, der meddeles tilsagn om støtte efter lovens § 29, finansieres ved PSO-opkrævningen.
Det foreslås at ophæve bestemmelsen i elforsyningslovens § 29.
 § 29 i lov om elforsyning er omfattet af lovens § 8, stk. 1, nr. 2, Det betyder, at omkostninger til projekter, der meddeles tilsagn om støtte efter lovens § 29, finansieres ved PSO-opkrævningen.
 Med lovforslaget skal Energinet.dk ikke længere sikre, at der gennemføres forsknings-, udviklings- og demonstrationsprojekter, som er nødvendige for udnyttelse af miljøvenlige elproduktionsteknologier, herunder udvikling af et miljøvenligt og sikkert elsystem.
 I stedet vil den administrative håndtering af tilsagn og støtte til sådanne projekter fremover blive varetaget inden for rammerne af det program, der er oprettet i medfør af lov nr. 555 af 6. juni 2007 om et Energiteknologisk Udviklings- og Demonstrationsprogram.
 Formålet med ændringen er at gøre det klarere og simplere for virksomheder og forskningsinstitutioner at ansøge om offentlig støtte til energiteknologiske projekter.
Til nr. 8 Efter den gældende § 51, stk. 3, skal de kollektive elforsyningsvirksomheder efter regler fastsat af energi-, forsynings- og klimaministeren betale de udgifter, som er forbundet med ministerens behandling og vurdering af de kollektive elforsyningsvirksomheders planlægnings-, udviklings- og forskningsopgaver samt opgaver vedrørende energibesparelser, herunder de i § 22, stk. 1, nr. 4 og 5, og stk. 5, § 28, stk. 2, nr. 2 og 9, og § 29 nævnte aktiviteter samt de planlægningsopgaver, der er omfattet af § 4, stk. 2, i lov om Energinet.dk.
 Det foreslås, at henvisningen til de i  og § 29 udgår.
 Den foreslåede ændring er en konsekvens af lovforslagets § 1, nr. 7, hvorefter § 29 i lov om elforsyning ophæves.
Til nr. 9 Det følger af § 58 c, stk. 14, at energi-, forsynings- og klimaministeren kan fastsætte regler om tilsyn og kontrol med udbetaling af tilskud, og at ministeren kan fastsætte regler om, at Energinet.dk skal fastsætte retningslinjer for kontrollen og tilsynet, og at retningslinjerne skal godkendes af ministeren.
Det foreslås, at § 58 c, stk. 14, ophæves. ¬ Ophævelsen af § 58 c, stk. 14 skal ses i sammenhæng med ændringen af § 85 a, stk. 1, jf. de specielle bemærkninger til den foreslåede affattelse af § 85 a, stk. 1, jf. § 1, nr. 12.
Med ophævelsen og ændringen flyttes hjemlen om bemyndigelse til at fastsætte regler om tilsyn og kontrol med udbetaling af tilskud til elektricitet fra eksisterende industrielle kraft-varme-værker, der anvender naturgas som brændsel (IKV) fra § 58 c, stk. 14 til § 85 a, stk. 1 i elforsyningsloven.
Lovforslaget tilsigter ikke nogen materielle ændringer i de eksisterende regler, der er udstedt i medfør af § 58 c, stk. 14, om tilsyn og kontrol med udbetaling af tilskud til elektricitet fra IKV, jf. de specielle bemærkninger i § 5, stk. 4.
Til nr. 10 Efter § 85 a, stk. 1, i lov om elforsyning kan energi-, forsynings-, og klimaministeren fastsætte regler om udøvelse af tilsyn og kontrol med opkrævning og udbetaling af beløb til dækning af nødvendige omkostninger ved at gennemføre de offentlige forpligtelser, der påhviler de kollektive elforsyningsvirksomheder som nævnt i elforsyningslovens § 8, stk. 1.
Bemyndigelsesbestemmelsen indebærer, at energi-, forsynings-, og klimaministeren kan fastsætte regler om tilsyn og kontrol med opkrævning og udbetaling af beløb vedrørende offentlige forpligtelser, der er nævnt i § 8, stk. 1. Det gælder eksempelvis beregning og udbetaling af pristillæg til elektricitet fra kraft-varme-værker, der anvender biomasse som energikilde, jf. § 44 i VE-loven.
Bemyndigelsen er udmøntet ved en række forskellige bekendtgørelser bl.a. bekendtgørelse nr. 999 af 29. juni 2016 om nettoafregning for egenproducenter af elektricitet.
Det foreslås, at energi-, forsynings-, og klimaministeren kan fastsætte regler om udøvelse af tilsyn og kontrol med opkrævning og udbetaling af beløb til dækning af nødvendige omkostninger ved at gennemføre offentlige forpligtelser, der påhviler de kollektive elforsyningsvirksomheder efter elforsyningsloven, VE-loven og lov om pilotudbud af pristillæg for elektricitet fremstillet på solcelleanlæg (solpilotudbudsloven) samt regler udstedt i medfør af disse love.
Ved offentlige forpligtelser i § 85 a, stk. 1 forstås forpligtelser som nævnt i § 8, stk. 1 og forpligtelser, der er finansieret over finansloven.
Den foreslåede ændring tilsigter ikke umiddelbart, at der skal udstedes nye regler eller ændres i de regler, der allerede er udstedt i medfør af § 85 a.
Den foreslåede ændring tilsigter heller ikke umiddelbart, at der skal udstedes nye regler eller ændres i de regler, der allerede er udstedt i medfør af § 58 c, stk. 14, og som forbliver i kraft i medfør af overgangsreglen i § 5, stk. 4.
Til § 2 Til nr. 1 § 30, stk. 1, nr. 4, i VE-loven vedrører bemyndigelse til energi-, forsynings-, og klimaministeren til at fastsætte regler om, hvorledes omkostningerne, der påhviler de kollektive elforsyningsvirksomheder, indregnes i priserne for elektricitet, jf. § 8, stk. 1-3, i elforsyningsloven.
Med forslaget om ophævelse af § 8, stk. 3, jf. lovforslagets § 1, nr. 4, vil henvisningen til § 8, stk. 3 udgå.
Det foreslås derfor, at henvisningen ændres, således at der i stedet for at henvise til § 8, stk. 1-3 henvises til § 8, stk. 1 og 2.
 Det betyder, at energi-, forsynings-, og klimaministeren ikke længere kan fastsætte regler om, at de omkostninger, der påhviler de kollektive elforsyningsvirksomheder, indregnes i priserne for elektricitet, jf. § 8, stk. 3.
Til nr. 2 Balancegodtgørelse er en kompensation for omkostninger til opfyldelse af den pligt, som påhviler landvindmølleejere til at afsætte den strøm, de producerer på elmarkedet.
Efter VE-lovens § 35 a, stk. 4, kan der ydes en godtgørelse på 1,8 øre pr. kWh for balanceringsomkostninger til elektricitet fra vindmøller nettilsluttet den 1. januar 2014 eller senere bortset fra vindmøller, som er tilsluttet i egen forbrugsinstallation, jf. § 41, og havvindmøller omfattet af §§ 35 b og 37.
 Efter VE-lovens § 36, stk. 3, kan der ydes en godtgørelse på 1,8 øre pr. kWh for balanceringsomkostninger til elektricitet fra vindmøller nettilsluttet i perioden fra og med 21. februar 2008 til og med 31. december 2013 bortset fra vindmøller, som er tilsluttet i egen forbrugsinstallation, jf. § 41, og havvindmøller omfattet af §§ 35 b og 37.
 Efter VE-lovens § 38, stk. 4, kan der ydes en godtgørelse på 1,8 øre pr. kWh for balancerings-omkostninger til elektricitet fra vindmøller nettilsluttet senest 20. februar 2008, bortset fra vindmøller, som modtager pristillæg efter §§ 39-41. Der ydes ikke pristillæg til elværksfinansierede vindmøller, som er nettilsluttet senest 31. december 1999.
 Efter VE-lovens § 43, stk. 3, nr. 1, kan energi, - forsynings- og klimaministeren efter forelæggelse for et af Folketinget nedsat udvalg fastsætte nærmere regler om, at godtgørelsen på 1,8 øre pr. kWh efter § 35 a, stk. 4, § 36, stk. 3, eller § 38, stk. 4, skal nedsættes eller bortfalde.
 Det foreslås at ændre bestemmelserne i § 35 a, stk. 4, § 36, stk. 3, § 38, stk. 4, og § 43, stk. 3, nr. 1, ændres, så balancegodtgørelse angives at udgøre 1,3 øre i stedet for det hidtil til gældende 1,8 øre.
Danmark er ifølge Europa-Kommissionens statsstøttegodkendelse (N 354/2008 af 10. marts 2009) af balancegodtgørelse til landmøller og EU's regler om overkompensation forpligtet til at nedsætte balanceringsgodtgørelsen, hvis balanceringsydelsen overstiger de gennemsnitlige balanceringsomkostninger, der medgår til at leverer elektricitet til elsystemet.
Som udgangspunkt skal der årligt laves en vurdering af overkompensation.
Balancegodtgørelse er senest nedjusteret den 1. januar 2016.
 I forbindelse med den løbende kontrol af balancegodtgørelse er der grundlag for nedjustering af godtgørelsen i overensstemmelse med Europa-Kommissionens godkendelser af ordningen.
 Den foreslåede ordning indebærer, at ejere af landvindmøller med virkning fra den 1. januar 2017 modtager en balancegodtgørelse til landvindmøller på 1,3 øre pr. kWh.
Til nr. 3 Efter VE-lovens § 43, stk. 4, ydes der ikke pristillæg og andre ydelser efter §§ 35 a, 35 b, 36, 37, 37 a og 38-42, hvis der ydes støtte efter § 3, stk. 3, i lov om tilskud til fremme af vedvarende energi i virksomheders produktionsprocesser.
 Det foreslås, at § 43, stk. 4, ophæves.
 Den foreslåede ændring er en konsekvens af lovforslagets § 3, hvorefter lov om tilskud til fremme af vedvarende energi i virksomheders produktionsprocesser ophæves.
 Den foreslåede ordning indebærer, at pristillæg og andre ydelser efter §§ 35 a, 35 b, 36, 37, 37 a og 38-42, kan meddeles virksomheder, der som følge af modtagelse af støtte efter lov om tilskud til fremme af vedvarende energi i virksomheders produktionsprocesser ikke efter den hidtil gældende ordning har kunnet modtage støtte.
Til § 3 Lov nr. 607 af 12. juni 2013 om tilskud til fremme af vedvarende energi i virksomheders produktionsprocesser, som ændret ved § 4 i lov nr. 1498 af 23. december 2014 og § 2 i lov nr. 744 af 1. juni 2015, ophæves.
 Det foreslås at ophæve loven.
 PSO-aftalen er der enighed om, at puljen til VE til proces afskaffes fra 2017.
 Ophævelsen har den virkning, at ordningens hovedformål, der er at sikre den størst mulige klima- og energieffekt for de afsatte midler, ikke kan realiseres.
 I forhold til allerede meddelte tilsagn skal forslaget om ophævelse ses i sammenhæng med lovforslagets § 6, stk. 5.
Til § 4 Til nr. 1 Elsikkerhedslovens kapitel 8 omhandler finansiering af udgifterne til Sikkerhedsstyrelsens virksomhed efter loven.
Kapitel 8 omfatter § 32.
I henhold til § 32, stk. 1, dækkes udgifterne til Sikkerhedsstyrelsens virksomhed efter elsikkerhedsloven af afgifter, som opkræves hos den systemansvarlige virksomhed, i det omfang gebyrer og øvrige indtægter ikke dækker udgifterne.
Afgiftens størrelse fastsættes på de årlige bevillingslove.
I henhold til § 32, stk. 2, opgør den systemansvarlige virksomhed den forholdsvise fordeling af udgifterne efter bestemmelsens stk. 1 på de indenlandske forbrugere.
Fordelingen skal ske på ligeligt grundlag.
Afgiften opkræves hos den enkelte forbruger af det netselskab, gennem hvis net forbrugeren modtager el, og afregnes til den systemansvarlige virksomhed.
 Det foreslås, at elsikkerhedslovens kapitel 8 om finansiering ophæves.
 Den foreslåede virkning indebærer, at udgifter til Sikkerhedsstyrelsens virksomhed vil finansieres over finansloven.
Til § 6 Det foreslås i stk. 1, at loven, som er erhvervsrettet, træder i kraft den 1. januar 2017 med henblik på at sikre overensstemmelse med ikrafttrædelsestidspunktet for øvrig erhvervsrettet lovgivning, der som udgangspunkt træder i kraft den 1. juli eller den 1. januar.
 Det foreslås i stk. 2. at i sager, hvor Energinet.dk før lovens ikrafttræden har modtaget ansøgninger om tilsagn for 2017, i henhold til regler udstedt i medfør af § 29, stk. 2, i lov om elforsyning, jf. lovbekendtgørelse nr. 418 af 25. april 2016, træffer EUDP afgørelse efter de hidtil gældende regler.
 Det foreslås i stk. 2, at sager, hvor Energinet.dk har modtaget ansøgninger i henhold til regler udstedt i medfør af § 29, stk. 2, i lov om elforsyning, jf. lovbekendtgørelse nr. 418 af 25. april 2016 før lovens ikrafttræden, træffer EUDP afgørelse efter De hidtil gældende regler.
Energinet.dk har indkaldt, modtaget og behandlet ansøgninger for støtteåret 2017, og der skal træffes afgørelse i disse sager primo 2017 og dermed efter lovens ikrafttræden.
I disse sager vurderes det mest hensigtsmæssigt, at EUDP træffer afgørelser efter de hidtil gældende regler i lov om elforsyning og regler udstedt i medfør heraf.
 Den foreslåede ordning indebærer, at sager, hvori der er ansøgt om støtte til et projekt, afgøres efter de hidtil gældende regler i lov om elforsyning og regler udstedt i medfør heraf.
 Det vurderes mest hensigtsmæssigt, at sager vedrørende projekter udarbejdet med henblik på at opfylde tildelingskriterierne efter § 29 i lov om elforsyning og regler udstedt i medfør heraf, afgøres på det hidtidige retlige grundlag.
Det forslås i stk. 3, at § 1 ikke finder anvendelse for tilsagn om tilskud efter § 29, stk. 1 og 2, i lov om elforsyning, hvis der er truffet afgørelse om tilsagn før lovens ikrafttræden.
For sådanne tilsagn finder de hidtil gældende regler anvendelse.
Det er en betingelse for udbetaling af tilskud, hvor der er truffet afgørelse om tilsagn før lovens ikrafttræden, at anmodning om udbetaling af tilskud er indgivet til EUDP senest den 31. december 2021.
Energinet.dk har meddelt tilsagn om tilskud til ansøgninger inden loven træder i kraft.
I sager hvor der er meddelt tilsagn bør udbetalingen administreres efter de hidtil gældende regler.
Lovforslagets § 5, stk. 2, indeholder derfor en overgangsregel, hvorefter sådanne tilsagn behandles efter de hidtil gældende regler.
Der henvises i øvrigt lovforslagets bemærkninger til de enkelte bestemmelser, jf. § 5, stk. 2.
Den foreslåede ændring indebærer, at verserende sager, hvori der er meddelt tilsagn kan administreres, indtil projekterne er gennemførte og støttebeløb er udbetalt, hvis der er anmodet om udbetaling af støtte.
Denne administration er omfattet af de hidtil gældende regler.
 Det foreslås i stk. 4, at regler fastsat i medfør af § 58 c, stk. 14, i lov om elforsyning, jf. lovbekendtgørelse nr. 418 af 25. april 2016, forbliver i kraft, indtil de ophæves eller afløses af forskrifter udstedt i medfør af § 85 a, stk. 1, som affattet ved dette lovforslags § 1, nr. 12.
Der er bl.a. i medfør af § 58 c, stk. 14 udstedt bekendtgørelse nr. 1299 af 25. november 2015 om tilskud til elektricitet produceret i industrielle kraft-varme-værker.
Denne bekendtgørelse forbliver i kraft indtil andet fastsættes, uanset ændringerne i dette lovforslag, hvor hjemmelsbestemmelsen på grund af forslaget om ophævelse af § 58 c, stk. 14, i elforsyningsloven, og flyttes til § 85 a, stk. 1.
Det foreslås i stk. 5, at § 3 ikke finder anvendelse for tilsagn om tilskud efter lov om tilskud til fremme af vedvarende energi i virksomheders produktionsprocesser og regler udstedt i medfør heraf, hvis der er truffet afgørelse om tilskud før lovens ikrafttræden.
For sådanne tilsagn finder de hidtil gældende regler anvendelse.
Det er en betingelse for udbetaling af tilskud, hvorom der er truffet afgørelse om tilskud før lovens ikrafttræden, at anmodning om udbetaling af tilskud er indgivet til Energistyrelsen senest den 31. december 2021.
 Tilskudsmodtagere, der inden lovens ikrafttræden er givet tilsagn om tilskud, har et retskrav på at få udbetalt tilskuddet, såfremt de opfylder betingelserne givet i forbindelse med tilsagn om tilskud.
Det vil sige, at de tilskudsmodtagere som allerede har modtaget tilsagn om tilskud fortsat er omfattet af VE til procesordningen.
Det er dog en betingelse for udbetaling af støtte, at anmodning om udbetaling af tilskud er indgivet til Energistyrelsen senest den 31. december 2021. Energistyrelsen vil derfor fortsat være forpligtiget til at administrere VE til procesordningen, selvom støtteordningen ophører fra den 1. januar 2017.
 Derudover er Energistyrelsen ansvarlig for- og bemyndiget til at skulle føre tilsyn med, at loven og regler, der er udstedt i medfør af loven samt vilkår i tilsagn overholdes.
Til § 6 Det foreslås, at loven ikke gælder for Færøerne og Grønland.
