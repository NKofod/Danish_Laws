Betænkning afgivet af Udvalget for  

 Forretningsordenen den 5. maj 1999 Betænkning over Forslag til lov om  

 undersøgelseskommissioner Udvalget vedrørende Undersøgelsesorganer  

 (Nordskov-udvalget) afgav i maj 1996 betænkning om  

 undersøgelsesorganer (betænkning nr. 1315/1946).  

 Betænkningen indeholdt et lovudkast.
 Lovforslag i overensstemmelse med dette udkast blev  

 fremsat til fri debat den 24. oktober 1996, idet forslagsstillerne fandt det  

 rimeligst at udskyde en detaljeret realitetsbehandling til efter  

 fremsættelsen.
Udvalget for Forretningsordenen behandlede lovforslaget i  

 en række møder.
Professor Lars Nordskov Nielsen var   og har  

 også senere været - tilknyttet udvalget som ekspert.
 Lovforslaget blev ikke færdigbehandlet i  

 folketingsåret 1996-97. Udvalget afgav en beretning den 25. juni  

 1997.
Som det fremgår af beretningen, havde udvalget  

 stillet en række spørgsmål til justitsministeren, som  

 ministeren besvarede.
Besvarelsen af nogle af disse spørgsmål -  

 spørgsmål 20-22 - blev optrykt som bilag 1 til beretningen.
 Særlige spørgsmål, der rejstes i  

 beretningen.
 Som det ligeledes fremgår af beretningen, fandt  

 udvalget behov for en uddybende behandling af nogle spørgsmål,  

 navnlig følgende 4 (citat fra beretningen):
» giver anledning til en række parallelle overvejelser om  

 relationerne til andre lovgivningsområ-	der, herunder  

 forvaltningsloven og lov om offentlighed i forvaltningen m.v.
Det fra flere  

 sider 	understregede ønske om at lade lovforslaget erstatte de  

 hidtidige regler i retsplejelovens § 21 og 	§ 21 a vil indebære en  

 række konsekvensændringer, dels i selve loven om  

 undersøgelseskom-	missioner, dels i anden lovgivning.
3) 	Lovens virkning på Færøerne og i  

 Grønland.
Der er grund til forud for en vedtagelse af lovgiv-	ning  

 af denne art at have afklaret, om personer og myndigheder på  

 Færøerne og i Grønland kan 	inddrages i sådanne  

 undersøgelser.
En sådan afklaring bør finde sted i  

 samarbejde med hjem-	mestyremyndighederne på Færøerne  

 og i Grønland.
4) 	Uden for lovforslaget ligger endvidere afklaring af de  

 spørgsmål, der knytter sig til Folketingets  

 	opfølgning på de beretninger, der måtte komme fra  

 fremtidige undersøgelseskommissioner. « Om offentlighedsspørgsmålet indhentede  

 udvalget skriftlige udtalelser fra en række myndigheder, organisationer  

 og enkeltpersoner.
I fortsættelse heraf afholdt udvalget den 27.  

 oktober 1997 - efter at lovforslaget var genfremsat i uændret form den  

 8. oktober 1997 - en høring med en bred deltagelse af sagkyndige.
 De ovennævnte 4 spørgsmål har  

 også haft en central plads i udvalgets arbejde i folketingsåret  

 1997-98 og   efter den fornyede genfremsættelse i uændret form  

 den 8. oktober 1998   i indeværende folketingsår.
 Ad 1) Helt eller delvis åbne døre under  

 kommissionsmøderne og i retsmøder i forbindelse hermed.
 De oplysninger og synspunkter, der fremkom ved udvalgets  

 ovenfor omtalte skriftlige høringer og høringskonferencen den  

 27. oktober 1997 har været grundlag for udvalgets/flertallets positive  

 indstilling til spørgsmålet om offentlighed med hensyn til  

 undersøgelseskommissioners møder og de supplerende  

 retsmøder, jf. ændringsforslag nr. 10-12 og bemærkningerne  

 hertil.
 Ad 2) Lovens område.
Med hensyn til spørgsmålet om udvidelse af  

 lovforslagets anvendelsesområde, således at dette ikke alene  

 omfatter »undersøgelse af forhold i  

 den statslige forvaltning«, men herudover  

 også bl.a. statslige selskaber, rettede udvalget i skrivelse af 13. maj  

 1997 henvendelse til justitsministeren.
Udvalget oplyste, at der under  

 drøftelserne i udvalget var givet udtryk for ønskeligheden af  

 at afgrænse lovforslagets § 1, stk. 1, således at der vil  

 være grundlag for helt at ophæve retsplejelovens §§ 21 og 21  

 a.
 Udvalget pegede på, at behandlingen af det omtalte  

 spørgsmål omfatter følgende 4  

 delspørgsmål:
 Udvalget meddelte samtidig ministeriet, at udvalget fandt  

 det ønskeligt, at der under Justitsministeriet blev nedsat et  

 ekspertudvalg til at vurdere disse spørgsmål.
Som svar herpå meddelte justitsministeren, at  

 ministeriet i samarbejde med den tidligere formand for Udvalget om  

 Undersøgelsesorganer, professor Lars Nordskov Nielsen, og de tidligere  

 medlemmer af udvalget, højesteretsdommer Torben Melchior og lektor,  

 dr. jur.
Jens Peter Christensen, ville gennemgå og vurdere de ovenfor  

 under pkt. 1-3 nævnte spørgsmål.
Med hensyn til det under  

 pkt. 4 nævnte generelle spørgsmål om  

 anvendelsesområdet for de nævnte offentligretlige love fandt  

 ministeriet, at dette komplicerede spørgsmål burde behandles i  

 et bredere sammensat lovforberedende udvalg.
 Med skrivelsen den 22. december 1997 sendte  

 justitsministeren udvalget et notat - udarbejdet i samarbejde mellem  

 ministeriet og Lars Nordskov Nielsen, Torben Melchior og Jens Peter  

 Christensen - om udvidelse af anvendelsesområdet for lovforslaget.
 Notatet, der er optrykt som bilag 1 til denne  

 betænkning, er grundlag for ændringsforslag nr. 1, 4, 5, 6 og  

 13.
 Ad 3) Færøerne og Grønland.
Samtidig med det ovennævnte notat modtog udvalget -  

 i overensstemmelse med udvalgets anmodning af 22. maj 1997 - en notits af 22.  

 december 1997 fra Justitsministeriet om lovforslagets gyldighed for  

 Færøerne og Grønland.
Notitsen er baseret på  

 udtalelser fra hjemmestyremyndighederne på Færøerne og i  

 Grønland og danner grundlag for ændringsforslag nr. 14.
 Ad 4) Folketingets opfølgning.
Spørgsmålet om Folketingets opfølgning  

 af beretninger fra undersøgelseskommissioner er indgående  

 behandlet i udvalgsberetningen af 25. juni 1997. Det pågældende  

 afsnit i beretningen er gengivet som bilag 2 til denne betænkning.  

 Udvalget kan ganske henholde sig til det, der er anført i beretningen  

 om det nævnte spørgsmål.
Spørgsmålet om  

 Folketingets rolle i forbindelse med undersøgelseskommissioners  

 nedsættelse og fastsættelse af deres kommissorium er ikke  

 behandlet i beretningen.
Spørgsmålet har været  

 drøftet under lovforslagets behandling i Folketinget samt under  

 udvalgsbehandlingen.
Disse drøftelser danner grundlag for  

 ændringsforslag nr. 1 (2. pkt.) og 2 og bemærkningerne hertil.  

 Der henvises i øvrigt til den samtidig fremsatte betænkning og  

 indstilling om ændring af Folketingets forretningsorden, hvorefter der  

 indsættes et nyt kapitel XVIII (§§ 54-60) om spørgsmål  

 vedrørende ministeransvar.
 Bemærkninger til nogle af lovforslagets  

 bestemmelser:
 Nogle af lovforslagets bestemmelser giver anledning til  

 nogle bemærkninger fra udvalget   ud over bemærkningerne til de  

 enkelte ændringsforslag:
Til lovforslagets §§ 2 og 4 I drøftelserne i Nordskov-udvalget og i den  

 påfølgende debat, også i Folketingets Udvalg for  

 Forretningsordenen, har der været peget på, at det bør  

 modvirkes, at kommissionsindstillinger får, hvad der er betegnet som en  

 slags »domsvirkning«.
 Udvalget tilslutter sig Nordskov-udvalgets  

 flertalsopfattelse, hvorefter dommere vel ikke altid skal være, men kan  

 være medlemmer af undersøgelseskommissionen.
Vigtig med hensyn til det ovennævnte problem er  

 opfattelsen af den nærmere karakter af kommissionens opgave efter  

 lovforslagets § 4. Den centrale bestemmelse er stk. 1, hvorefter  

 undersøgelseskommissioner aldrig kan tillægges dømmende  

 myndighed.
Kommissionens opgave er således alene at tilvejebringe og  

 fremlægge det materiale, som kan danne grundlag for andre myndigheders  

 afgørelse af, om sagen bør fremmes til en  

 ansvarsafgørelse, det vil navnlig sige Folketingets afgørelse  

 om politisk ansvar eller rigsretstiltale, vedkommende ministers eller  

 styrelseschefs afgørelse om rejsning af disciplinærsag mod  

 embedsmænd og den sædvanlige anklagemyndigheds afgørelse  

 om tiltale til straf.
 Det materiale, der tilvejebringes og fremlægges af  

 kommissionen, vil altid omfatte en undersøgelse  af og en  

 redegørelse for det relevante faktiske begivenhedsforløb (§ 4,  

 stk. 2). Undersøgelseskommissioner kan herudover få til opgave  

 at foretage retlige vurderinger til belysning af, hvorvidt der foreligger  

 grundlag for at søge bl.a. embedsmænd draget til ansvar (§ 4,  

 stk. 4).
Udvalget lægger i denne forbindelse afgørende  

 vægt på følgende udtalelse i Nordskov-udvalgets  

 betænkning (s. 114-115) og lovforslagets bemærkninger (s. 11):  

» Kommissionens retlige vurderinger,  

 herunder  . bevisvurderinger, bør - også under hensyn til, at de  

 ikke hviler på en kontradiktorisk proces - formuleres forsigtigt og  

 markere kommissionens begrænsede funktion.
Naturligvis skal de retlige  

 vurderinger, kommissionen måtte foretage, vedrøre  

 spørgsmål om rækkevidden af relevante retsregler  

 (fortolkning/udfyldning) og spørgsmål vedrørende faktiske  

 forholds subsumption under de relevante retsregler.
Men  

 undersøgelseskommissionens opgave er ikke at »afgøre«  

 disse spørgsmål.
Og hvis de nævnte spørgsmål  

 giver anledning til tvivl, er undersøgelseskommissionens opgave - i  

 stedet for at tage stilling til spørgsmålene - at  

 præsentere tvivlen og beskrive, hvorpå den beror. « I det hele må der lægges vægt på,  

 at undersøgelseskommissioners indstillinger formuleres således,  

 at de bliver egnede til at fungere som et fyldestgørende  

 arbejdsgrundlag for overvejelserne hos de myndigheder, der skal benytte  

 indstillingerne i det videre sagsforløb.
 Under hensyn til, at også kommissionens  

 bevisvurdering   som nævnt ovenfor   bør formuleres forsigtigt,  

 foreslår udvalget, at formuleringen i § 4, stk. 2, om, at kommissionen  

» kan få til opgave at  

 undersøge og klarlægge et faktisk begivenhedsforløb«, ændres til »   undersøge og redegøre for et  

 faktisk begivenhedsforløb«, jf.  

 ændringsforslag nr. 3 nedenfor.
Til lovforslagets § 21 og § 22, stk. 2 og 3 Efter lovforslagets § 21 vil den person, hvis forhold  

 undersøges, som helt overvejende hovedregel have en bisidder.
Efter  

 stk. 1 har han ret til selv at vælge en bisidder, og gør han  

 ikke det, kan undersøgelseskommissionen efter stk. 2 bestemme, at han  

 skal have en bisidder.
 Bisidderen har efter § 22, stk. 2, ret til aktindsigt i  

 det materiale, der indgår i undersøgelsen, og - med visse  

 begrænsede undtagelser - efter § 22, stk. 3, ret til at udlevere  

 materialet til sin klient eller på anden måde at gøre  

 klienten bekendt med materialets indhold.
Selv om det ikke er anført udtrykkeligt i de  

 nævnte bestemmelser, er det en selvfølge, at der i de  

 sjældne undtagelsestilfælde, hvor den person, hvis forhold  

 undersøges, ikke har en bisidder, tilkommer den pågældende  

 samme adgang til aktindsigt, som pågældende ellers efter de  

 omtalte udtrykkelige regler ville have gennem sin bisidder.
Denne adgang  

 må da administreres direkte i forhold til  

 undersøgelseskommissionen.
Til lovforslagets § 23, stk. 1 Efter § 23, stk. 1, skal  

 undersøgelseskommissionen inden afhøringen orientere den  

 minister eller embedsmand, hvis forhold undersøges, og den  

 pågældende bisidder om de forhold af faktisk og eventuelt retlig  

 karakter, som undersøgelsen omfatter.
I lovforslagsbemærkningerne er der om denne  

 bestemmelse bl.a. anført: »Det  

 forudsættes, at orienteringen gives så hurtigt som muligt, efter  

 at undersøgelsen er iværksat.
Den kan således gives  

 på et tidspunkt, hvor den pågældende endnu ikke er indkaldt  

 til at afgive forklaring«.
 Udvalget lægger vægt på denne udtalelse  

 og ønsker at understrege, at det afgørende er, at praksis med  

 hensyn til orienteringstidspunkt og mødeberammelse bliver sådan,  

 at bisidderen og dennes klient sikres en rimelig forberedelsestid forud for  

 afhøringen.
 Herefter indstiller udvalget lovforslaget til  

vedtagelse med de nedenfor anførte ændringsforslag.
 Et mindretal inden for flertallet (Det Konservative  

 Folkepartis og Centrum-Demokraternes medlemmer af udvalget) redegjorde for  

 sin principielle holdning til lovforslaget og til de ændringer, som der  

   uden om mindretallet tegnede sig et flertal for ved 1. behandlingen den 4.  

 november 1998.
Mindretallet havde to betænkeligheder Synspunkter vedrørende lukkede døre havde  

 mindretallet af tre grunde:
 For det første kan en  

 kommissionsundersøgelse nærmest sammenlignes med en  

 politimæssig efterforskning, som netop også sker bag lukkede  

 døre.
 For det andet var der hensynet til de mennesker, der  

 skulle afhøres, og som kunne risikere at blive hængt ud i  

 pressen, også selv om det senere viste sig, at de var uskyldige.
 For det tredje var der ønsket om, at vidner ikke  

 gennem mediernes minutiøse dækning af undersøgelsen  

 skulle kunne blive påvirket af andre vidner eller indbyrdes afpasse  

 deres vidneudsagn.
 De to ovennævnte betænkeligheder har  

 flertallet ikke været enige i.
Mindretallet tilslutter sig alligevel forslaget.
Bl. a.  

 fordi højesteretsdommere nu er afskåret fra at deltage som  

 medlemmer af en undersøgelseskommission, og fordi det ved  

 ændringsforslag til stk. 2 i § 4   samt ved klarere formuleringer i  

 denne betænkning over L 3   er fastslået, at kommissionens opgave  

 alene er at tilvejebringe og fremlægge materiale, som kan danne  

 grundlag for andre myndigheders afgørelse af, om en sag bør  

 fremmes til en ansvarsafgørelse.
Disse forhold er klart med til at  

 svække den »domstolseffekt«, som tidligere undersøgelseskommissioner  

 har været omfattet af.
Vedrørende møderne i  

 undersøgelseskommissionen og i retten, der som hovedregel nu holdes  

 for åbne døre, må det konstateres, at det af kommissionen  

 eller retten kan bestemmes, at dørene skal lukkes, hvis det findes  

 påkrævet.
Dette betyder, at der er mulighed for   under nogle af  

 de omstændigheder som mindretallet fandt talte for lukkede døre  

   at foretage denne dørlukning.
Endelig lægger mindretallet afgørende  

 vægt på, at der er opnået enighed om, hvordan Folketinget  

 skal behandle beretninger fra undersøgelseskommissioner.
Dette har  

 været et kernepunkt for mindretallet.
Mindretallet konstaterer, at vi ikke har fået den  

 løsning, vi fandt ideel.
Men henset til de imødekommelser af  

 vore synspunkter, vi har fået, og henset til at vi betragter det som  

 vigtigt, at et stort flertal i Folketinget står bag dette lovforslag,  

 har Det Konservative Folkeparti og Centrum-Demokraterne valgt at  

 støtte det.
Afslutningsvis vil mindretallet udtrykke ønsket om,  

 at Udvalget for Forretningsordenen efter en vis passende periode foretager en  

 grundig vurdering af, om de mål og de hensigter, vi satte os med dette  

 lovforslag   og de forudsætninger som vi i øvrigt gjorde   blev  

 opfyldt.
En sådan evaluering vil i øvrigt være i  

 overensstemmelse med de tanker og ideer, som statsministeren gjorde sig til  

 talsmand for ved samrådet i Folketingets Udvalg for Forretningsordenen  

 den 21. april 1999 vedrørende lovkvalitet.
Ændringsforslag Af	udvalget:
Til § 1 1) Stk. 1 affattes således:
» 2) Efter stk. 3 indsættes som nyt stykke:
» Stk. 4 bliver herefter stk. 5.
Til § 4 3) Stk. 2 affattes således:
» 4) Stk. 4 affattes således:
» Til § 12 5) Stk. 1 affattes således:
» Til § 21 6) Stk.1 affattes således:
» Til § 22 7) Stk. 3, 2. pkt., affattes  

 således:
» Til kapitel 9 8) Overskriften affattes således:
» Til § 28 9) Efter stk. 2 indsættes som nyt stykke:
»Stk. 3. Beslutninger efter §  

 21, stk. 3, kan inden en uge efter, at beslutningen er meddelt, indbringes  

 for Den Særlige Klageret.
Retsplejelovens § 737 finder tilsvarende  

 anvendelse. « Til § 29 10) Stk. 2 udgår.
Til § 30 11) Paragraffen affattes således:
» Stk. 2. Må referatforbud eller navneforbud anses  

 for tilstrækkeligt til at tilgodese de i stk. 1 nævnte hensyn,  

 træffes der bestemmelse herom i stedet for dørlukning.  

 Overtrædelse af sådanne forbud straffes med bøde.« Til § 31 12) Efter stk. 1 indsættes som nyt  

 stykke:
» Til § 33 13) Paragraffen affattes således:
» Stk. 2. Retsplejelovens §§ 21 og 21 a ophæves.« Ny paragraf 14) Efter § 33 indsættes som ny paragraf:
» Stk. 2. Ved kongelig anordning kan loven  

 sættes i kraft for Færøerne og Grønland med hensyn  

 til undersøgelse af forhold uden for den statslige forvaltning med de  

 afvigelser, som de særlige færøske eller  

 grønlandske forhold tilsiger.« Til § 34 15) »folketingsåret 2001-02« ændres til: »folketingsåret 2003-04«.
Bemærkninger Til nr. 1 (1. pkt.), 4, 5 og 6 I det tidligere omtalte notat af 22. december 1997, der er  

 udarbejdet af Justitsministeriet i samarbejde med Lars Nordskov Nielsen,  

 Torben Melchior og Jens Peter Christensen, og som er gengivet som bilag 1 til  

 denne betænkning, er det i overenstemmelse med udvalgets oplæg i  

 skrivelse af 13. maj 1997 til ministeriet foreslået, at der sker en  

 udvidelse af lovforslagets anvendelsesområde.
Medens lovforslaget i  

 dets foreliggende form kun hjemler adgang til at nedsætte  

 undersøgelseskommissioner til "undersøgelse af forhold i  

 den statslige forvaltning" - en formulering, der ikke omfatter bl.a.  

 statslige aktieselskaber - foreslås det i notatet, som udvalget kan  

 tilslutte sig, at lovforslaget ændres således, at kommissioner  

 kan nedsættes til undersøgelse af "forhold af almenvigtig  

 betydning". Denne nødvendigvis generelt formulerede ramme svarer  

 til den ramme, der efter grundlovens § 51 gælder for nedsættelse  

 af parlamentariske kommissioner, og til den ramme, der er angivet i  

 forarbejderne til retsplejelovens § 21 a om undersøgelsesretter.
 Den valgte formulering indebærer, at det forhold,  

 der skal undersøges, som altovervejende hovedregel skal have  

 tilknytning til staten, f.eks. vedrøre statslige myndigheders  

 sagsbehandling, herunder sager om anvendelse af statslige midler.  

 Formuleringen omfatter utvivlsomt - modsat lovforslaget - statslige  

 aktieselskaber, men en undersøgelse af private forhold vil normalt  

 alene kunne tænkes, hvis den indgår som et integreret element i  

 en undersøgelse af statslige myndigheders forhold.
 Den nævnte udvidelse - ved ændring af § 1,  

 stk. 1 - af undersøgelseskommissioners anvendelsesområde  

 nødvendiggør en ændring af lovforslagets § 4, stk. 4, om  

 undersøgelseskommissioners opgave med hensyn til foretagelse af retlig  

 vurdering af det faktuelle begivenhedsforløb.
 Efter lovforslagets nuværende formulering kan en  

 undersøgelseskommission få til opgave at foretage retlige  

 vurderinger til belysning af, hvorvidt der foreligger grundlag for at  

 søge embedsmænd - modsat ministre - draget til ansvar.
Hvis lovforslagets anvendelsesområde udvides som  

 foreslået, vil der, omend i sjældne tilfælde, være  

 anledning til at anmode en kommission om at foretage retlige vurderinger til  

 belysning af, om f.eks. direktører og andre ansatte i et statsligt  

 aktieselskab bør søges draget strafferetligt eller  

 ansættelsesretligt til ansvar for deres arbejde i aktieselskabet.
Det  

 bemærkes herved, at staten - i kraft af, at der er tale om et statsligt  

 aktieselskab - vil have bestemmende indflydelse på  

 spørgsmålet om, hvorvidt de pågældende bør  

 drages ansættelsesretligt til ansvar.  Endvidere bør en  

 undersøgelseskommission f.eks. kunne anmodes om at foretage retlige  

 vurderinger til belysning af, om et bestyrelsesmedlem i et statsligt  

 aktieselskab, der er valgt eller udpeget af staten, har begået fejl  

 eller forsømmelser, således at den pågældende  

 bør drages strafferetligt til ansvar eller afsættes.
På denne baggrund foreslås den ændrede  

 formulering af § 4, stk. 4: "Undersøgelseskommissionen kan i  

 øvrigt få til opgave at foretage retlige vurderinger til  

 belysning af, om der foreligger grundlag for, at det offentlige søger  

 nogen draget til ansvar.
En undersøgelseskommission kan dog ikke  

 få til opgave at foretage retlige vurderinger til belysning af  

 spørgsmålet om ministres ansvar." Også med hensyn til § 12 om vidnepligt og § 21 om  

 ret til bisidder kræver den foreslåede ændring af  

 anvendelsesområdet følgeændringer.
Til nr. 1 (2. pkt) og 2 Efter lovforslagets § 1 er det justitsministeren, der har  

 kompetencen til nedsættelse af og fastlæggelse af det  

 nærmere kommissorium for undersøgelseskommissionen.
Dette svarer  

 til ordningen efter retsplejelovens § 21 a vedrørende  

 nedsættelse af undersøgelsesretter.
Spørgsmålet var  

 drøftet i Nordskov-udvalgets betænkning (s. 91). I  

 betænkningen anførtes, at undersøgelser ved  

 undersøgelseskommissioner ofte bliver iværksat som led i  

 Folketingets kontrol med regeringen, men at undersøgelserne også  

 kan tjene andre formål, f.eks. at give grundlag for vedkommende  

 ministers vurdering af, om der bør indledes disciplinærsag mod  

 embedsmænd.
Konklusionen i udvalgets betænkning blev, at det er  

 rigtigt at fastholde, at det er vedkommende minister/regering, der er  

 ansvarlig for, at de undersøgelser, der er grundlag for, bliver  

 iværksat.
Samtidig fremhæver udvalget, at Folketingets  

 indflydelse er og bør være sikret gennem de politiske kontrol-  

 og ansvarsmekanismer.
 Derfor foreslog udvalget, at de kompetenceregler, der  

 gælder for nedsættelse af undersøgelsesretter, også  

 bør gælde for undersøgelseskommissionerne.
 Folketingets Udvalg for Forretningsordenen finder, at det  

 er principielt rigtigst, at lovforslaget formuleres således, at  

 formuleringen svarer til de politiske realiteter, som er, at hovedinitiativet  

 til nedsættelse af en undersøgelseskommission vel kan være  

 regeringens, men også og formentlig oftest vil ligge i Folketinget.  

 Undertiden vil der reelt være tale om et fællesinitiativ - i form  

 af en enighed om nedsættelse og kommissorium, baseret på  

 drøftelser mellem på den ene side regeringen og på den  

 anden side Folketingets Udvalg for Forretningsordenen eller underudvalg  

 herunder, som omtalt i udvalgets beretning af 25. juni 1997 i forbindelse med  

 spørgsmålet om parlamentarisk opfølgning af beretninger  

 fra undersøgelseskommissioner (betænkningens bilag 2).
 Folketingets Udvalg for Forretningsordenen og dette  

 udvalgs omtalte underudvalg forudsættes således at få en  

 rolle i forbindelse med både nedsættelses- og afslutningsfasen  

 vedrørende undersøgelseskommissioner.
Hvor initiativet kommer fra Folketinget i form af et  

 beslutningsforslag, der fremsættes af enkeltmedlemmer eller grupper,  

 bør dette forslag efter 1. behandlingen henvises til Udvalget for  

 Forretningsordenen, der inddrager det omtalte underudvalg.
Det forventes, at  

 der i dette underudvalg kan opnås et sagligt erfaringsgrundlag, som er  

 nyttigt ved afgørelsen af, om en undersøgelseskommission  

 bør nedsættes.
Når der i udvalget eller på grundlag af dettes  

 indstilling i Folketinget er truffet beslutning om, at der skal  

 nedsættes en undersøgelseskommission, skal det endelige  

 kommissorium udformes.
Beslutningsforslaget vil antagelig indeholde et udkast  

 til kommissorium, eller i hvert fald en angivelse af dettes hovedpunkter.
Det  

 er vigtigt at sikre, at Folketinget efter forhandling med regeringen  

 får den afgørende indflydelse på kommissoriets udformning.  

 Under dette forhandlingsforløb skal det sikres, at kommissoriet vil  

 være operativt for den kommende undersøgelse.
Ud over en  

 afgrænsning af det hændelsesforløb, der skal  

 undersøges, skal der i kommissoriet efter forhandling med regeringen  

 tages stilling til, om der foruden en undersøgelse af og  

 redegørelse for det faktiske begivenhedsforløb også skal  

 anmodes undersøgelseskommissionen om i forbindelse med dens udredning  

 at påpege ændringer af love, administrative bestemmelser eller  

 administrativ praksis, som undersøgelsen kan begrunde.
Efter  

 omstændighederne vil undersøgelseskommissionen som anført  

 i loven herudover kunne få til opgave at foretage retlige overvejelser  

 til belysning af, hvorvidt der foreligger grundlag for at søge  

 embedsmænd m.v. draget til ansvar.
Også sammensætningen af  

 undersøgelseskommissionen vil skulle fastsættes under disse  

 drøftelser mellem udvalg og regering.
Der skal i denne forbindelse  

 tages stilling til, om dommere skal medvirke, og om undersøgelsen  

 dermed skal gennemføres efter lovens kapitel 5 eller 6.
Til nr. 3 Der henvises til de generelle bemærkninger ovenfor  

 til lovforslagets §§ 2 og 4.
Til nr. 7 § 22, stk. 3, 2. og 3. pkt., angår beføjelse for  

 undersøgelseskommissionen til at meddele bisidderen pålæg  

 om at undlade at gøre klienten bekendt med visse  

 undersøgelsesmaterialer eller med, hvad der er sket under visse  

 kommissions- eller retsmøder.
Udvalget foreslår en ændring  

 af bestemmelserne med henblik på at bringe dem i overensstemmelse med  

 de tilsvarende regler vedrørende forsvarere i straffesager, jf.  

 retsplejelovens § 745, stk. 4, og § 748, stk. 5 og 6. Der er grund til at  

 understrege, at adgangen til at meddele de omtalte pålæg er  

 fakultativ og kun bør anvendes efter konkret vurdering af det  

 pågældende pålægs begrundelse under hensyn til sagens  

 omstændigheder.
Pålægget bør selvsagt ikke  

 udstrækkes i videre omfang, end formålet tilsiger.
Er  

 pålægget begrundet i afgørende hensyn til  

 undersøgelsens gennemførelse, må det derfor nøje  

 overvejes, om pålægget kan ophæves, når den  

 pågældende har afgivet forklaring for  

 undersøgelseskommissionen eller i retten.
Til nr. 8 og 9 Efter ændringsforslagene skal  

 kommissionsbeslutninger efter § 21, stk. 3, om, at en valgt bisidder ikke  

 må fungere som sådan eller om tilbagekaldelse af  

 bisidderbeskikkelse, ikke som andre kommissionsbeslutninger kunne indbringes  

 for Østre Landsret, men for Den Særlige Klageret.
Bestemmelsen  

 bringes herved på linje med retsplejelovens regler (§ 737) om  

 kære af tilsvarende beslutninger vedrørende forsvarere i  

 straffesager.
Til  nr. 10-12 Retsmøder i undersøgelsesretter efter  

 retsplejelovens § 21 a har som udgangspunkt skullet gennemføres for  

 åbne døre.
Undersøgelsesretten kan dog ikke alene efter  

 de almindelige dørlukningsregler i retsplejelovens § 29, men  

 også "i særlige tilfælde", der ikke er omfattet  

 heraf, bestemme, at undersøgelsen skal foregå for lukkede  

 døre, jf. retsplejelovens § 21 a, stk. 3, 2. pkt.
Den lige  

 nævnte adgang til dørlukning efter § 21 a, stk. 3, har et  

 snævert anvendelsesområde.
Undtagelsesadgangen tænkes  

 således navnlig anvendt i tilfælde, "hvor særlige  

 hensyn til de berørte tjenestemænd i relation til en eventuelt  

 efterfølgende tjenestemandssag gør sig gældende",  

 jf.
Folketingstidende 1990-91, Tillæg B, sp. 780.
Efter lovforslagets §§ 29 og 30 skal såvel  

 kommissionsmøder som retsmøder foregå for lukkede  

 døre.
Dette forslag, der bygger på en indstilling fra det helt  

 overvejende flertal i Nordskov-udvalget, er udførligt begrundet i  

 dette udvalgs betænkning og i lovforslagets bemærkninger.  

 Hovedpunkterne i denne begrundelse er hensynet til undersøgelsens  

 effektivitet (modvirke, at vidner gennem offentlighed bliver bekendt med  

 andre afhørtes udsagn) og hensynet til de personer,  

 undersøgelsen retter sig mod.
 Folketingets Udvalg for Forretningsordenen foreslår,  

 at de nævnte bestemmelser ændres, således at kommissions-  

 og retsmøder som hovedregel skal være offentlige.
 Udvalget frakender ikke de synspunkter, der har fundet  

 udtryk i lovforslagets bemærkninger, vægt, men de kan efter  

 udvalgets opfattelse i hvert fald ikke begrunde en helt generel regel om  

 lukkede døre.
 De nævnte hensyn taler ikke med samme vægt i  

 alle sager, og der bør allerede af den grund være mulighed for  

 at foretage en afvejning af hensynene over for modhensyn.
Udvalget mener, at udgangspunktet bør være  

 det modsatte af lovforslagets - udgangspunktet bør være, at  

 undersøgelserne er offentlige.
Herfor taler de principielle  

 synspunkter om større åbenhed omkring den offentlige sektor, som  

 i de seneste årtier, efter udvalgets opfattelse med rette, er tillagt  

 stadig større vægt, men i samme retning taler også en  

 nærmere afvejning af de i øvrigt i betragtning kommende  

 hensyn.
 Det er vel rigtigt, når det i lovforslagets  

 bemærkninger anføres, at offentlighed kan modvirke en  

 undersøgelses effektivitet, men virkningen kan også være  

 den modsatte, og det vil normalt ikke være muligt på  

 forhånd at vurdere, hvilken fremgangsmåde der  

 undersøgelsesmæssigt vil være mest  

 hensigtsmæssig.
Det er vel også rigtigt, at hensynet til den person,  

 undersøgelsen er rettet imod, jævnlig kan synes at tale for  

 dørlukning.
Det gælder dog næppe undtagelsesfrit.
Og ved  

 vurderingen af dette spørgsmål bør det tages i  

 betragtning, at lovforslaget - i forhold til de nugældende regler om  

 undersøgelsesretter - betegner en væsentlig bedre beskyttelse af  

 de personer, der er omfattet af en undersøgelse.
Der henvises herved  

 navnlig til forslagets kap. 7 om "de berørte personers  

 retsstilling" (bisidderordning og partshøringsordning er  

 udbygget) og præciseringen i lovforslagsbemærkningerne og i  

 bemærkningerne ovenfor i tilknytning til § 4 om større  

 forsigtighed med hensyn til formulering af kommissorium og beretning.
Hertil  

 kommer, at den foreslåede forholdsvis brede undtagelsesbestemmelse i  

 den foreslåede offentlighedsregel vil give en særlig  

 beskyttelsesmulighed for embedsmænd, jf. nedenfor.
 Efter udvalgets opfattelse er der - ud over den ovenfor  

 nævnte principielle hovedbetragtning - navnlig to synspunkter, der kan  

 tale for offentlighed:
Der vil typisk knytte sig en væsentlig offentlig  

 interesse til information - også før beretningsafgivelse - om,  

 hvad der er sket inden for det pågældende funktionsområde i  

 det ministerium/eventuelt en anden institution, som undersøgelsen  

 omfatter.
Det kommer herved i betragtning, at de omtalte  

 undersøgelser, når de omfatter ministre, ofte vil være et  

 led i - ofte en fortsættelse af - en politisk debat, herunder et  

 samspil mellem Folketinget og vedkommende minister, hvortil der knytter sig  

 en betydelig og legitim offentlig interesse.
Det er således efter  

 udvalgets opfattelse ikke ganske dækkende, når lovforslagets  

 bemærkninger paralleliserer med de ikkeoffentlige politimæssige  

 efterforskninger.
Efter udvalgets opfattelse vil offentlighed kunne have en  

 væsentlig betydning for den almindelige tillid til, at  

 undersøgelsen finder sted på en saglig og i øvrigt rigtig  

 måde.
Det kan hævdes, at en sådan tillid burde være  

 tilstrækkeligt funderet i lovforslagets regler om  

 undersøgelseskommissionerne og deres sagsbehandling.
Regler kan  

 imidlertid ikke så stærkt som offentlighed sikre, at der ikke  

 opstår mistillid til den anvendte fremgangsmåde.
De undtagelsesregler (pkt. 1-4), hvorefter  

 undersøgelseskommissionen eller retten kan bestemme, at møderne  

 skal foregå for lukkede døre, svarer i væsentlig grad til  

 de regler, der efter retsplejelovens § 21 a, stk. 3, jf. § 29, gælder  

 for undersøgelsesretter.
Det er dog - ud fra de synspunkter, der har  

 fundet udtryk i lovforslagets bemærkninger - fundet rigtigt at give  

 undtagelsesreglerne vedrørende hensyn til sagens oplysning og hensyn  

 til at beskytte nogen mod unødvendige krænkelser en særlig  

 rummelig formulering.
 Det foreslås, at der som § 30, stk. 2, optages en  

 bestemmelse om, at der i stedet for dørlukning kan træffes  

 bestemmelse om referatforbud eller navneforbud, og at sådanne  

 bestemmelser skal træffes, hvis det er tilstrækkeligt til at  

 tilgodese de i stk. 1 nævnte hensyn.
Til nr. 13 Hvis anvendelsesområdet for lovforslagets  

 undersøgelsesordning udvides, som foreslået ved  

 ændringsforslag nr. 1, kan der ske fuldstændig ophævelse af  

 retsplejelovens § 21 og § 21 a om henholdsvis kommissionsdomstole og  

 undersøgelsesretter.
 Ophævelsen af § 21 vil ikke være til hinder  

 for, at der fortsat efter sølovens § 482 kan nedsættes  

 undersøgelseskommissioner, der - som følge af henvisningen i  

 sølovens § 482, stk. 2, til retsplejelovens § 21 - skal virke efter de  

 hidtidige regler om kommissionsdomstole.
 Det bemærkes i den forbindelse, at  

 Justitsministeriet har anmodet Erhvervsministeriet om - efter vedtagelsen af  

 en lov om undersøgelseskommissioner - at overveje, om sølovens  

 § 482, stk. 2, bør ændres, således at det  

 fastsættes, at sagsbehandlingen i den kommission, der undersøger  

 en søulykke, sker efter reglerne i loven om  

 undersøgelseskommissioner (med de fornødne tilpasninger).
Ophævelsen af retsplejelovens §§ 21 og 21 a vil have  

 nogle konsekvenser for anden lovgivning.
Justitsministeriet har oplyst, at  

 ministeriet er indstillet på i givet fald at fremsætte forslag  

 til disse konsekvensændringer, som alene er af teknisk karakter.
Til nr. 14 Den foreslåede affattelse af § 34 er baseret  

 på de nu stedfundne høringer af de færøske og  

 grønlandske hjemmestyremyndigheder.
Til nr. 15 Den foreslåede bestemmelse er i realiteten i  

 overensstemmelse med lovforslaget, for så vidt som dette går ud  

 på, at spørgsmålet om revision af loven skal overvejes  

 efter en 5-års-periode.
Ivar Hansen (V) fmd.
Birte Weiss (S) nfmd.
Henning Grove (KF)
Poul Nødgaard (DF)
Margrete Auken (SF) Helge Mortensen (S)
Grete Schødts (S)
Ole Løvig Simonsen (S)
Jacob Buksti (S) Jan Petersen (S)
Jes Lunde (SF) Arne Melchior (CD)
Keld Albrechtsen (EL)
Jørgen Estrup (RV)
Anders Fogh Rasmussen (V)
Birthe Rønn Hornbech (V)   

 Christian Mejdahl (V)
Helge Adam Møller (KF)
Kristian Thulesen Dahl (DF)
Kim Behnke (FP) Jann Sjursen (KRF) Bilag 1 Justitsministerens notat   udarbejdet i samarbejde mellem ministeriet og  

 Lars Nordskov Nielsen, Torben Melchior og Jens Peter Christensen   om  

 udvidelse af anvendelsesområdet for lovforslaget.
 N 0 T A T om udvidelse af anvendelsesområdet for en  

 lov om undersøgelseskommissioner.
 1. Indledning.
 1.1. Baggrund.
 Ved skrivelse af 22. maj 1997 (med bilag) har Folketingets  

 formand - i forbindelse med lovforslaget om undersøgelseskommissioner  

 (L 33, Folketinget 1996-97) - rettet henvendelse til Justitsministeriet  

 vedrørende spørgsmålet om at udvide  

 anvendelsesområdet for en lov om undersøgelseskommissioner.
Det anføres bl.a. i skrivelsen, at lovforslaget om  

 undersøgelseskommissioner alene omfatter nedsættelse af  

 kommissioner til undersøgelse af forhold i "den statslige  

 forvaltning". Dette udtryk omfatter ifølge bemærkningerne til  

 lovforslaget bl.a. departementer, direktorater, styrelser, lokale og  

 regionale statslige organer.
Udtrykket omfatter endvidere nævn og  

 råd og særlige forvaltningssubjekter.
I skrivelsen henvises til den udtalelse over lovudkastet  

 om undersøgelseskommissioner i Nordskov Nielsen-udvalgets  

 betænkning (betænkning nr. 1315/1996 om  

 undersøgelsesorganer), som præsidenten for Østre Landsret  

 er fremkommet med.
Heri er det bl.a. anført:
"Det har ligget uden for udvalgets kommissorium at  

 drøfte undersøgelser, der vedrører statslige  

 aktieselskaber og private selskaber.
Det blev under drøftelsen  

 et plenarmøde for landsrettens dommere] anført, at  

 flere af de hidtidige undersøgelser har vedrørt såvel den  

 statslige forvaltning som sådanne selskaber, og at det forekommer  

 uhensigtsmæssigt, om man i sådanne tilfælde skulle  

 være henvist til at anvende en undersøgelse efter reglerne i  

 retsplejelovens § 21 eller § 21 a jævnsides med en undersøgelse  

 efter lovforslaget." Det anføres videre i skrivelsen, at der under  

 drøftelserne i Udvalget for Forretningsordenen har været givet  

 udtryk for "ønskeligheden af at afgrænse lovforslagets § 1, stk.  

 1, således at der vil være grundlag for helt at ophæve  

 retsplejelovens §§ 21 og 21 a." Der henvises herved bl.a. til udvalgets  

 betænkningsbidrag vedrørende statslige aktieselskaber m.v. af  

 11. april 1997, hvori det bl.a. er anført:
 "Udvalget er betænkeligt ved, at lovforslaget  

 vedtages med den foreslåede områdebegrænsning med den  

 følge, at det kan blive nødvendigt - ved siden af  

 undersøgelseskommissioner i et vist (snævert) omfang, eventuelt  

 jævnsides med en kommissionsundersøgelse, at anvende reglerne i  

 retsplejelovens § 21 og § 21 a om kommissionsdomstole eller  

 undersøgelsesretter.
Udvalget foreslår derfor, at lovforslagets  

 områdeangivelse "den statslige forvaltning", erstattes med  

 kriteriet: "sager af almenvigtig betydning". Denne områdeangivelse  

 svarer i det væsentlige til områdebeskrivelsen i forarbejderne  

 til retsplejelovens § 21 a om undersøgelsesretter samt til  

 områdeangivelsen i grundlovens § 51 om parlamentariske kommissioner.  

 Bestemmelsen i retsplejelovens § 21 og § 21 a bør da ophæves i  

 deres helhed og lovforslagets § 33, stk. 2, ændres i overensstemmelse  

 hermed." I forlængelse heraf anføres det i  

 Folketingets formands skrivelse, at behandlingen af dette emne "må  

 omfatte følgende 4 punkter":
Ved skrivelse af 9. juli 1997 meddelte Justitsministeriet  

 Folketingets formand, at ministeriet - i samarbejde med den tidligere formand  

 for Udvalget om Undersøgelsesorganer, professor Lars Nordskov Nielsen,  

 og de tidligere medlemmer af udvalget, højesteretsdommer Torben  

 Melchior og lektor, dr.jur.
Jens Peter Christensen - vil gennemgå og  

 vurdere de ovenfor under pkt. 1-3 nævnte spørgsmål med  

 sigte på, at resultatet af overvejelserne kan forelægges for  

 Udvalget for Forretningsordenen ved begyndelsen af det næste  

 folketingsår.
 Justitsministeriet anførte i skrivelsen, at  

 behandlingen af de nævnte spørgsmål vil bygge på de  

 synspunkter, der er angivet i skrivelsen af 22. maj 1997 og i  

 betænkningsbidraget af 11. april 1997 fra Udvalget for  

 Forretningsordenen, og at Justitsministeriet i den forbindelse vil  

 forelægge spørgsmålet om konsekvensændringer for  

 anden lovgivning for vedkommende ministerium (Erhvervsministeriet og  

 Trafikministeriet).
 Justitsministeriet anførte videre bl.a.  

 følgende i skrivelsen:
"Med hensyn til det i pkt. 4 nævnte generelle  

 spørgsmål om anvendelse af den offentligretlige lovgivning  

 på statslige aktieselskaber m.v. er det - som Østre Landsret er  

 inde på i sit høringssvar over betænkningen - efter  

 retsplejelovens §§ 21 og 21 a muligt at nedsætte en  

 kommissionsdomstol/undersøgelsesret til at undersøge forhold i  

 aktieselskaber m.v., herunder statslige aktieselskaber m.v.
Efter den  

 gældende lovgivning har det således - for  

 spørgsmålet om, hvorvidt en  

 kommissionsdomstol/undersøgelsesret kan nedsættes for at  

 undersøge forhold i et statsligt aktieselskab m.v. - ikke nogen retlig  

 betydning, om den offentligretlige lovgivning gælder for det  

 pågældende selskab m.v.
For vurderingen af den her rejste problemstilling - om  

 anvendelsesområdet for en lov om undersøgelseskommissioner - er  

 det derfor ikke nødvendigt at tage stilling til det i pkt. 4  

 nævnte spørgsmål.
Hertil kommer, at behandlingen af dette  

  komplicerede spørgsmål i givet fald bør  

 gennemføres i et bredere sammensat lovforberedende udvalg.
Det er  

 efter Justitsministeriets opfattelse ikke sandsynligt, at et sådant  

 udvalgsarbejde vil kunne afsluttes i løbet af det næste  

 folketingsår.
Det kan i øvrigt nævnes, at Folketinget i de  

 seneste år flere gange har overvejet spørgsmålet om at  

 lade offentlighedsloven finde anvendelse på statslige aktieselskaber  

 m.v., senest i forbindelse med forslag nr.
L 181 om ændring af lov om  

 offentlighed i forvaltningen (fremsat af en række medlemmer af SF den  

 24. oktober 1996). Der har ikke været tilslutning hertil.
Justitsministeriet skal på denne baggrund pege  

 på muligheden af, at det i pkt. 4 rejste spørgsmål ikke  

 inddrages i denne sammenhæng." 1.2. Problemafgrænsning.
 På den anførte baggrund redegøres i  

 dette notat for spørgsmålet om udvidelse af  

 anvendelsesområdet for en lov om undersøgelseskommissioner.  

 Spørgsmålet om, hvorvidt den generelle offentligretlige  

 lovgivning bør gælde for statslige aktieselskaber, inddrages  

 ikke i denne sammenhæng.
Notatet er udarbejdet af Justitsministeriet i samarbejde  

 med professor Lars Nordskov Nielsen, højesteretsdommer Torben Melchior  

 og lektor, dr.jur.
Jens Peter Christensen.
Det er i notatet lagt til grund, at de bestemmelser i  

 lovforslaget, som ikke direkte vedrører spørgsmålet om  

 udvidelse af anvendelsesområdet, og de forudsætninger, som disse  

 bestemmelser bygger på, opretholdes.
Således forudsættes  

 det f.eks., at lovforslagets § 4, stk. 5, ikke ændres, selv om  

 lovforslagets anvendelsesområde udvides.
Herefter foretager en  

 undersøgelseskommission, der har en dommer som medlem, alene retlige  

 vurderinger i det omfang, dommeren ikke finder det  

 retssikkerhedsmæssigt betænkeligt.
Der indledes med en oversigt over den gældende  

 retstilstand (pkt. 2). Dernæst behandles spørgsmålet om  

 behovet for at udvide lovforslagets anvendelsesområde (pkt. 3).  

 Herefter beskrives de konsekvenser, som en eventuel udvidelse vil have for  

 lovforslagets enkelte bestemmelser (pkt. 4). Iden forbindelse overvejes  

 spørgsmålet om, hvorvidt retsplejelovens §§ 21-21 a bør  

 ophæves.
Sammenfatningen fremgår af pkt. 5 (side 31 ff).
 2. Den gældende retstilstand vedrørende  

 undersøgelsesretter.
2.1. Hvilke sagsområder kan undersøges af en  

 undersøgelsesret? Nærmere regler om undersøgelsesretter er  

 fastsat i retsplejelovens § 21 a, der har følgende ordlyd:
"§ 21 a.
Justitsministeren kan anmode en eller flere  

 dommere om at gennemføre en undersøgelse af nærmere  

 bestemte sager.
Justitsministeren kan bestemme, at der skal deltage  

 sagkyndige i undersøgelsen.
 Stk. 2. Undersøgelsesretten har ikke  

 dømmende myndighed.
Stk. 3. Undersøgelsen gennemføres efter  

 reglerne i denne lov.
Undersøgelsesretten kan dog i særlige  

 tilfælde bestemme, at undersøgelsen foregår for lukkede  

 døre.
Bestemmelserne om retskredsenes grænser og retsplejelovens  

 § 169 finder ikke anvendelse.
 Stk. 4. Undersøgelsesrettens afgørelser kan  

 påkæres umiddelbart til Højesteret.
Stk. 5. Undersøgelsen afsluttes med en beretning.  

 Beretningen offentliggøres af justitsministeren, medmindre ganske  

 særlige grunde taler imod offentliggørelse." Der er ikke i retsplejeloven fastsat grænser for,  

 hvilke sager der kan gøres til genstand for en undersøgelse ved  

 en undersøgelsesret.
En undersøgelsesret kan således i  

 princippet nedsættes til at undersøge forhold, der ikke har  

 noget med den statslige forvaltning at gøre, f.eks. forhold i den  

 kommunale forvaltning eller private forhold.
Af bemærkningerne til lovforslaget om  

 undersøgelsesretter fremgår imidlertid, at formålet med  

 forslaget var at give justitsministeren udtrykkelig hjemmel til at  

 iværksætte dommerundersøgelser i sager af "almen  

 betydning", jf.
Folketingstidende 1989-90, Tillæg A, sp. 5697. Herom  

 hedder det i betænkningen om undersøgelsesorganer, side 28:
 "Selv om udtrykket "almen betydning" ikke blev  

 nærmere præciseret i den forbindelse, må det antages, at  

 det som altovervejende hovedregel tager sigte på sager, der på en  

 eller anden måde har tilknytning til offentlige, og vel nærmere  

 statslige, myndigheders sagsbehandling, herunder sager om anvendelse af  

 statslige midler.
Det er således næppe tænkeligt, at der  

 vil blive iværksat en undersøgelse ved en  

 undersøgelsesret, der alene vedrører private forhold, f.eks. en  

 retstvist mellem to private borgere eller virksomheder.
Sådanne tvister  

 må finde deres løsning ved de almindelige domstole.
En  

 undersøgelse af private forhold vil derfor normalt alene kunne  

 tænkes, hvis den indgår som et integreret element i en  

 undersøgelse af statslige myndigheders forhold.
Det må antages, at der normalt ikke vil blive  

 iværksat en undersøgelse ved en undersøgelsesret, der  

 alene vedrører kommunale forhold.
Undersøgelse af sådanne  

 forhold vil formentlig normalt blive forsøgt forbeholdt de almindelige  

 tilsynsmyndigheder." 2.2. Hvilke opgaver kan en undersøgelsesret  

 tildeles? 2.2.1. Praksis vedrørende  

 undersøgelsesretter.
Det fremgår af grundlovens § 61, l. pkt., at  

 særdomstole med dømmende myndighed ikke kan nedsættes.
Ved  

 udtrykket "særdomstole« forstås domstole, som "nedsættes  

 til pådømmelse af en eller flere allerede foreliggende sager",  

 jf.
Forfatningskommissionens betænkning af 1953, side 39, 1.  

 spalte.
I overensstemmelse med grundlovens § 61, 2. pkt., er det i  

 retsplejelovens § 21 a, stk. 2, fastsat, at en undersøgelsesret ikke  

 har dømmende myndighed.
Undersøgelsesrettens opgave kan derfor  

 ikke bestå i at pålægge et retligt ansvar eller  

 træffe afgørelse af retsspørgsmål, der er relevante  

 for ansvarsspørgsmålet.
Der er ikke i øvrigt i  

 retsplejeloven fastsat regler om, hvilke opgaver undersøgelsesretter  

 kan tillægges.
 I praksis har undersøgelsesretterne normalt haft  

 til opgave at undersøge og klarlægge et begivenhedsforløb  

 og at vurdere, om der er udvist fejl og forsømmelser, som kan give  

 anledning til, at et retligt ansvar (strafansvar, erstatningsansvar eller  

 disciplinært ansvar) søges gennemført over for nogen i  

 offentlig tjeneste eller hverv.
I kommissoriet for undersøgelsesretten i Tamilsagen  

 var det således bl.a. anført, at det i undersøgelsen  

 skulle indgå, "om nogen i offentlig tjeneste eller hverv under  

 sagsbehandlingen har gjort sig skyldig i fejl eller forsømmelser, som  

 kan give anledning til, at et retligt ansvar søges  

 gennemført." I kommissoriet for undersøgelsesretten  

 vedrørende behandlingen af flygtninge i københavnske  

 fængsler var det bl.a. anført, at det i undersøgelsen  

 skulle indgå, om det var muligt at identificere ansatte i  

 Københavns fængsler, som havde gjort sig skyldige i fejl eller  

 forsømmelser, der kunne give anledning til, at et retligt ansvar blev  

 søgt gennemført.
 Det fremgår af kommissoriet for  

 undersøgelsesretten i UNHCR-sagen, at undersøgelsesretten -  

 foruden fastlæggelse af det faktiske begivenhedsforløb - havde  

 til formål at klarlægge, om der hos personer, der virker eller  

 har virket i dansk offentlig tjeneste eller hverv, foreligger fejl eller  

 forsømmelser, som kan give anledning til, at et retligt ansvar  

 søges gennemført.
Spørgsmålet har navnlig været, om nogen  

 af de involverede embedsmænd kunne antages at have gjort sig skyldige i  

 tjenesteforseelse, således at der var grundlag for at rejse  

 disciplinærsag imod dem.
Undersøgelsesretterne har i den  

 forbindelse normalt ikke udtalt sig om, hvilken sanktion der i givet fald  

 kunne komme på tale i forhold til de pågældende  

 embedsmænd.
 For så vidt angår de involverede ministre, har  

 undersøgelsesretterne i princippet begrænset sig til at beskrive  

 det faktiske begivenhedsforløb.
Kommissoriet for Undersøgelsesretten  

 vedrørende Sparekassen Nordjyllands overtagelse af engagementer fra  

 Himmerlandsbanken afveg væsentligt fra det ovenfor anførte, idet  

 undersøgelsesretten ikke skulle vurdere spørgsmålet om  

 enkeltpersoners ansvar, men tage stilling til en partstvist mellem  

 Sparekassen Nordjylland og staten.
Undersøgelsesretten skulle  

 således dels undersøge og klarlægge  

 begivenhedsforløbet, dels vurdere, "hvilken retsstilling der må  

 antages at tilkomme Sparekassen Nordjylland". I vurderingen heraf skulle  

 indgå eventuelle berettigede forventninger, som fra statens side  

 måtte være skabt hos sparekassen.
 2.2.2. Praksis vedrørende kommissionsdomstole.
 Undersøgelsesretterne har i praksis siden 1990  

 afløst kommissionsdomstolene, hvis virksomhed er reguleret i  

 retsplejelovens § 21. Der er derfor grund til nærmere at beskrive de  

 opgaver, som kommissionsdomstolene har fået tildelt, og som også  

 kan tildeles undersøgelsesretter.
 Beskrivelsen i kommissorierne af de opgaver, som de  

 kommissionsdomstole, der har været nedsat efter 1945, har haft, kan  

 opdeles i følgende tre kategorier:
 (1) Nogle kommissionsdomstole har alene haft til opgave at  

 undersøge og klarlægge et faktisk begivenhedsforløb.
Formålet hermed var typisk at tilvejebringe det  

 faktiske grundlag for, at der efterfølgende kunne tages stilling til,  

 om personer inden for den statslige forvaltning havde begået fejl og  

 forsømmelser.
I visse tilfælde kunne formålet med den  

 faktuelle undersøgelse (tillige) være at tilvejebringe det  

 faktiske grundlag for, at der efterfølgende kunne tages stilling til,  

 om personer uden for den statslige forvaltning havde handlet på en  

 sådan måde, at strafansvar burde søges gennemført  

 mod de pågældende, jf. f.eks. kommissionsdomstolen  

 vedrørende Klaksvigsagen.
 (2) Andre kommissionsdomstole har haft til opgave at  

 undersøge og klarlægge et begivenhedsforløb og på  

 grundlag heraf at vurdere, om der var udvist fejl og forsømmelser.
Spørgsmålet om, hvorvidt der var udvist fejl  

 og forsømmelser, har ikke altid været begrænset til  

 personer i det offentliges tjeneste.
Kommissionsdomstolen vedrørende  

 "køb dansk-klausulen" i A/S Storebæltsforbindelsens  

 udbudsbetingelser skulle således vurdere, "om nogen i offentlig  

 tjeneste eller hverv eller nogen, som efter aftale med det offentlige eller  

 selskabet har udført opgaver i forbindelse med sagen, har gjort sig  

 skyldig i fejl og forsømmelser i forbindelse med behandlingen af  

 licitationssagen indtil pålægget om at lade betingelsen  

 udgå af kontraktsgrundlaget" (fremhævet her).
 (3) En række kommissionsdomstole, der er blevet  

 nedsat inden for de sidste årtier, har haft til opgave at  

 undersøge og klarlægge et begivenhedsforløb og at  

 vurdere, om der var udvist fejl eller forsømmelser, som kunne give  

 anledning til, at et retligt ansvar søgtes gennemført mod nogen  

 af de involverede personer.
 Den personkreds, som undersøgelsen omfattede, har  

 ikke i alle tilfælde ifølge kommissoriet været  

 begrænset til personer i det offentliges tjeneste.
Kommissionsdomstolen vedrørende landbrugsfondene  

 havde således til opgave at klarlægge, "om der i fondenes  

 bestyrelser, hos fondenes medarbejdere eller hos personer, der virker i  

 offentlig tjeneste eller hverv, foreligger fejl eller forsømmelser,  

 som kan give anledning til, at et retligt ansvar søges  

 gennemført." Kommissionsdomstolen vedrørende kreativ  

 bogføring i Skatteministeriet skulle "særligt have til  

 formål at klarlægge, om der foreligger fejl eller  

 forsømmelser, som kan give anledning til, at et retligt ansvar  

 søges gennemført". Spørgsmålet om retligt ansvar  

 var således ifølge kommissoriet ikke begrænset til  

 personer i det offentliges tjeneste.
 3. Behovet for at udvide lovforslagets anvendelsesområde.
 3.1. Anvendelsesområdet i lovforslaget.
I lovforslaget om undersøgelseskommissioner  

 (lovforslag nr.
L 3, Folketinget 1997-98), der er baseret på det  

 lovudkast, som er indeholdt i betænkningen om  

 undersøgelsesorganer, er det i § 1, stk. 1, fastsat  

 følgende:
"§ 1. Justitsministeren kan nedsætte en kommission  

 til at gennemføre en undersøgelse af forhold i den statslige  

 forvaltning." I bemærkningerne til bestemmelsen er det bl.a.  

 anført (side 8):
"Det er alene forhold i "den statslige forvaltning", som  

 en undersøgelseskommission efter lovudkastet kan anmodes om at  

 undersøge.
Udtrykket "den statslige forvaltning" omfatter bl.a.  

 departementer, direktorater og styrelser samt lokale og regionale statslige  

 organer.
Udtrykket omfatter endvidere nævn og råd og  

 særlige forvaltningssubjekter.
Udenfor vil falde undersøgelse af forhold i den  

 kommunale forvaltning, herunder i kommuner og amtskommuner, og  

 undersøgelse af statslige aktieselskaber m.v.
Det kan næppe  

 afvises, at den foreslåede undersøgelsesordning kan være  

 egnet i forhold til nogle af disse organer, f.eks. nogle af de statslige  

 aktieselskaber, men udvalget har allerede under hensyn til sit kommissorium  

 ikke ment at burde forfølge dette spørgsmål  

 nærmere." Som det fremgår, kan en  

 undersøgelseskommission ikke nedsættes med henblik på at  

 undersøge forhold uden for den statslige forvaltning og således  

 bl.a. ikke forhold i statslige aktieselskaber.
En  

 undersøgelseskommission kan heller ikke anmodes om at afgive retlige  

 vurderinger, der kan belyse, om der foreligger grundlag for at søge  

 nogen, der virker uden for den statslige forvaltning, draget retligt til  

 ansvar, sml. herved lovforslagets § 4, stk. 4, vedrørende  

 embedsmænd i den statslige forvaltning.
Det anførte betyder selvsagt ikke, at forhold uden  

 for den statslige forvaltning aldrig vil kunne blive inddraget i en  

 undersøgelse af forhold i den statslige forvaltning.
Således vil  

 f.eks. personer uden for den statslige forvaltning - i overensstemmelse med  

 lovforslagets regler om sagsoplysning i kapitel 5-6 - være forpligtet  

 til at afgive vidneforklaring, udlevere materiale eller afgive  

 redegørelser, hvis det er relevant for at klarlægge, hvad der  

 har fundet sted i den statslige forvaltning.
Det giver anledning til en vis tvivl, om der efter  

 lovforslaget er hjemmel til at nedsætte en  

 undersøgelseskommission til at undersøge, hvad en embedsmand i  

 den statslige forvaltning har foretaget sig som bestyrelsesmedlem i et  

 statsligt aktieselskab.
Spørgsmålet er ikke behandlet i  

 lovforslagets bemærkninger eller i betænkningen om  

 undersøgelsesorganer.
 Det må formentlig antages, at der vil være  

 hjemmel til en sådan undersøgelse, fordi embedsmandens  

 virksomhed i aktieselskabet sker som led i den pågældendes  

 tjeneste i den statslige forvaltning.
 Derimod vil der næppe være hjemmel til at  

 nedsætte en undersøgelseskommission med henblik på at  

 undersøge forhold hos personer, som staten har valgt eller udpeget som  

 bestyrelsesmedlemmer i et statsligt aktieselskab, hvis deres arbejde i  

 bestyrelsen for det statslige aktieselskab ikke sker som led i deres  

 ansættelse i den statslige forvaltning.
 3.2. Vurdering.
Hovedformålet med en undersøgelseskommissions  

 virksomhed må - som for undersøgelsesretternes vedkommende -  

 antages at være at undersøge statslige myndigheders  

 sagsbehandling, herunder sager om anvendelse af statslige midler.
I den  

 forbindelse vil personer uden for den statslige forvaltning som anført  

 i pkt. 3.1. kunne blive inddraget i undersøgelsen, hvis det er  

 relevant for at klarlægge, hvad der er foregået i den statslige  

 forvaltning.
Der kan imidlertid i visse tilfælde være behov  

 for at undersøge forhold uden for den statslige forvaltning.
Det skal  

 herved tages i betragtning, at de undersøgelser, der er foretaget af  

 kommissionsdomstole - som Østre Landsret har været inde på  

 i sit høringssvar over betænkningen om  

 undersøgelsesorganer - bl.a. har omfattet forhold uden for den  

 statslige forvaltning, jf. pkt. 2.2. ovenfor.
Der kan således f.eks.  

 være behov for at undersøge forhold i statslige aktieselskaber,  

 jf. bemærkningerne i lovforslaget om undersøgelseskommissioner.  

 Der kan formentlig undtagelsesvis også være anledning til at  

 undersøge forhold i private virksomheder.
Der tænkes her  

 på tilfælde, hvor der er et samvirke med en statslig myndighed,  

 og hvor der er behov for en samlet undersøgelse af den statslige  

 myndighed og den private virksomhed.
 Under hensyn hertil vil det være rigtigt at udvide  

 lovforslagets anvendelsesområde.
Det er næppe muligt udtømmende at angive,  

 hvilke forhold uden for den statslige forvaltning som en  

 undersøgelseskommission skal kunne nedsættes for at  

 undersøge.
En udvidelse af lovforslagets anvendelsesområde  

 bør derfor udformes på en sådan måde, at der - som  

 efter den gældende bestemmelse i retsplejelovens § 21 a - i princippet  

 ikke er nogen retlig grænse for, hvilke forhold uden for den statslige  

 forvaltning en undersøgelseskommision kan nedsættes for at  

 undersøge.
I lighed med det, som er anført i  

 bemærkningerne til reglerne om undersøgelsesretter i  

 retsplejelovens § 21 a, bør en undersøgelseskommision dog alene  

 nedsættes, hvis sagen er af "almen" eller "almenvigtig" betydning, sml.  

 herved også grundlovens § 51, hvorefter Folketinget kan nedsætte  

 kommissioner af sine medlemmer (parlamentariske kommissioner) til at  

 undersøge "almenvigtige sager".
 Bestemmelsen i lovforslagets § 1, stk. 1, vil i  

 overensstemmelse hermed kunne affattes på følgende  

 måde:
"Justitsministeren kan nedsætte en kommission til at  

 gennemføre en undersøgelse af nærmere bestemte forhold af  

 almenvigtig betydning." Selv om det som nævnt næppe udtømmende  

 kan angives, hvilke forhold uden for den statslige forvaltning en  

 undersøgelseskommision skal kunne nedsættes for at  

 undersøge, kan der opstilles visse kriterier herfor.
Der er grund til  

 at nævne følgende forhold:
 1) En undersøgelseskommission bør som  

 altovervejende hovedregel kun benyttes i tilfælde, hvor regeringen  

 og/eller Folketinget har behov for at få belyst nogle forhold, som har  

 betydning for de opgaver, som regeringen og/eller Folketinget  

 udfører.
 For at markere dette er det i bestemmelsen fastsat, at det  

 forhold, som det overvejes at undersøge, skal have "almenvigtig  

 betydning". Dette indebærer, at forholdet som altovervejende hovedregel  

 skal have tilknytning til staten, f.eks. vedrøre statslige  

 myndigheders sagsbehandling, herunder sager om anvendelse af statslige  

 midler.
 En undersøgelse af private forhold vil  

 således normalt alene kunne tænkes, hvis den indgår som et  

 integreret element i en undersøgelse af statslige myndigheders  

 forhold.
Udtrykket "almenvigtig betydning" udelukker ikke, at der i  

 helt særlige tilfælde iværksættes en  

 undersøgelse, der (alene) vedrører kommunale forhold.
Det  

 forudsættes imidlertid, at der ikke sker nogen ændring i forhold  

 til de synspunkter vedrørende undersøgelsesretters virksomhed  

 på dette område, der er anført ovenfor under pkt. 2.1.
2) En undersøgelseskommission bør - som det  

 også er anført i bemærkningerne til lovforslagets § 1,  

 stk. 1- ikke nedsættes, hvis forholdene kan belyses tilfredsstillende  

 af ordinære, faste undersøgelsesorganer.
Det samme gælder,  

 hvis der allerede må antages at foreligge tilstrækkeligt faktuelt  

 grundlag for, at der kan træffes beslutning om f.eks. at rejse tiltale  

 eller indlede disciplinærforfølgning mod bestemte personer.
3) En undersøgelseskommission bør selvsagt  

 ikke kunne nedsættes med henblik på at udføre en  

 undersøgelse, som falder uden for de formål, som en  

 kommissionsundersøgelse skal kunne tjene.
F.eks. bør en  

 undersøgelseskommission ikke kunne nedsættes med henblik  

 på at tage stilling til en retstvist mellem to private borgere eller  

 virksomheder, jf. nærmere pkt. 4.1.-4.2. nedenfor.
 4. Konsekvenser for andre bestemmelser i lovforslaget.
4.1. Hvilke faktumundersøgelser kan en  

 undersøgelseskommission anmodes om at udføre? 4.1.1. Opgaver efter lovforslaget.
 I lovforslagets § 4 er der fastsat følgende:
 "§ 4. Undersøgelseskommissionen har ikke  

 dømmende myndighed.
 Stk. 2. Undersøgelseskommissionen kan få til  

 opgave at undersøge og klarlægge et faktisk  

 begivenhedsforløb.
 Stk. 3. Undersøgelseskommissionen kan endvidere  

 få til opgave at komme med forslag til sådanne ændringer af  

 love, administrative bestemmelser eller administrativ praksis, som  

 undersøgelsen kan begrunde.
 Stk. 4. Undersøgelseskommissionen kan i  

 øvrigt få til opgave at foretage retlige vurderinger til  

 belysning af, hvorvidt der foreligger grundlag for at søge  

 embedsmænd draget til ansvar.
Stk. 5. Er et medlem af undersøgelseskommissionen  

 dommer, foretager undersøgelseskommisionen alene retlige vurderinger  

 som nævnt i stk. 4 i det omfang, dommeren ikke finder det  

 retssikkerhedsmæssigt betænkeligt." Som det fremgår af § 4, stk. 2, kan en  

 undersøgelseskommission anmodes om at undersøge og  

 klarlægge et faktisk begivenhedsforløb.
Det er ikke i bemærkningerne til bestemmelsen  

 angivet, hvad formålet med en sådan faktuel undersøgelse  

 er.
Hovedformålet med en faktumundersøgelse kan dog udledes af  

 de øvrige bestemmelser i lovforslagets § 4 sammenholdt med  

 bemærkningerne hertil:
 1) Formålet kan for det første være at  

 tilvejebringe det faktiske grundlag for, at vedkommende myndighed kan tage  

 stilling til spørgsmålet om straf- eller disciplinæransvar  

 for de berørte embedsmænd.
 I bemærkningerne til lovforslagets § 4, stk. 1, er  

 det således anført, at formålet med en  

 undersøgelseskommissions virksomhed - og dermed med den faktuelle  

 undersøgelse - navnlig vil være at tilvejebringe et materiale,  

 som kan danne grundlag for vedkommende myndigheds afgørelse af, om  

 sagen skal fremmes, navnlig ved at der rejses tiltale eller  

 disciplinærsag indledes.
 I overensstemmelse hermed er det i lovforslagets § 4, stk.  

 4, fastsat, at en undersøgelseskommission kan få til opgave at  

 foretage retlige vurderinger til belysning af, hvorvidt der foreligger  

 grundlag for at søge embedsmænd draget til ansvar.
2) Klarlæggelsen af et faktum kan også have  

 til formål at belyse spørgsmålet om, hvorvidt en minister  

 skal drages politisk til ansvar eller søges draget retligt til ansvar  

 ved Rigsretten.
Dette gælder, selv om en undersøgelseskommission  

 efter lovforslaget ikke kan få til opgave at udtale sig om  

 spørgsmålet om ministerens retlige ansvar, jf. herved  

 bemærkningerne til lovforslagets § 4, stk. 4.
 Det anførte skal ses i sammenhæng med, at der  

 i betænkningen om undersøgelsesorganer (kapitel 4) er redegjort  

 for, i hvilket omfang et parlamentarisk organ (Udvalget for  

 Forretningsordenen) selv bør undersøge og klarlægge det  

 faktiske begivenhedsforløb vedrørende ministres forhold, eller  

 om en sådan undersøgelse bør foretages af andre organer.  

 Herom anføres bl.a. (side 176):
"På den anførte baggrund er det  

 sammenfattende udvalgets opfattelse, at klarlæggelse af et  

 begivenhedsforløb i den statslige forvaltning med henblik på, at  

 et parlamentarisk organ kan tage stilling til spørgsmålet om  

 ministeransvar, som udgangspunkt bør foretages af et  

 undersøgelsesorgan, der ikke består af folketingsmedlemmer.
Et  

 sådant organ kunne f.eks. være en undersøgelseskommission  

 som foreslået i kapitel 2" (fremhævet her).
 3) Undersøgelseskommissionens opgave kan endelig  

 være at klarlægge faktum til belysning af, om der er grundlag for  

 at foreslå ændringer af love, administrative bestemmelser eller  

 administrativ praksis, jf. lovforslagets § 4, stk. 3.
 4.1.2. Vurdering.
Udvides anvendelsesområdet for lovforslaget som  

 angivet i pkt. 3.2. ovenfor, er spørgsmålet, om der er andre  

 formål end de i pkt. 4.1.1. angivne, som en faktumundersøgelse  

 skal kunne tjene.
Herom kan anføres følgende:
 Som nævnt i pkt. 3.2. bør en  

 undersøgelseskommission som altovervejende hovedregel kun benyttes i  

 tilfælde, hvor regeringen og/eller Folketinget har behov for at  

 få belyst nogle forhold, som har betydning for de opgaver, som  

 regeringen og/eller Folketinget udfører.
I overensstemmelse hermed bør en  

 undersøgelseskommission normalt alene nedsættes, hvis det er  

 relevant for regeringens og/eller Folketingets arbejde.
En  

 undersøgelseskommission bør f.eks. ikke nedsættes, hvis  

 formålet er at tilvejebringe grundlaget for, at der  

 efterfølgende kan tages stilling til spørgsmålet om,  

 hvorvidt der skal gøres et ansættelsesretligt ansvar  

 gældende over for medarbejdere i private virksomheder.
En stillingtagen  

 til dette spørgsmål falder uden for de opgaver, som regeringen  

 og Folketinget beskæftiger sig med.
Det er næppe muligt at beskrive udtømmende,  

 hvilke faktuelle undersøgelser en undersøgelseskommission  

 herefter kan anmodes om at foretage.
Der kan dog angives nogle praktiske  

 eksempler på opgaver, som en undersøgelseskommission bør  

 kunne anmodes om at udføre:
a.
Det ligger inden for regeringens (dvs.  

 anklagemyndighedens) kompetence at tage stilling til spørgsmålet  

 om strafansvar for fysiske eller juridiske personer.
En  

 faktumundersøgelse, der skal klarlægge grundlaget herfor,  

 bør derfor også kunne foretages af en  

 undersøgelseskommission.
Dette gælder, selv om  

 undersøgelsen vil omfatte private personer eller virksomheder.
En forudsætning for undersøgelse af  

 spørgsmålet om strafansvar for private personer eller  

 virksomheder bør dog normalt være, at det tillige  

 undersøges, om nogen, der virker eller har virket i offentlig tjeneste  

 eller hverv, herunder navnlig i den statslige forvaltning, må antages  

 at have pådraget sig strafansvar.
Dette skyldes, at en  

 undersøgelseskommission ikke bør nedsættes, hvis sagen  

 ikke har "almenvigtig betydning", jf. pkt. 3.2. ovenfor.
b.
Som nævnt ovenfor bør en  

 undersøgelseskommission ikke nedsættes for at tilvejebringe  

 grundlaget for, at der efterfølgende kan tages stilling til  

 spørgsmålet om, hvorvidt der skal gøres et  

 ansættelsesretligt ansvar gældende over for medarbejdere i  

 private virksomheder.
Har staten (vedkommende minister) imidlertid bestemmende  

 indflydelse på disse spørgsmål, bør en  

 undersøgelseskommission kunne anmodes om at tilvejebringe det faktiske  

 grundlag herfor.
En sådan bestemmende indflydelse vil f.eks. være  

 til stede, når det drejer sig om statslige aktieselskaber.
Efter aktieselskabslovens § 2 a er et aktieselskab et  

 statsligt aktieselskab, når den danske stat har samme forbindelse til  

 selskabet, som et moderselskab har til et datterselskab.
I  

 aktieselskabslovens § 2 er der herom fastsat følgende:
 "§ 2. Et moderselskab udgør sammen med  

 datterselskaberne en koncern.
Stk. 2. Et aktieselskab er et moderselskab, hvis det 1) besidder flertallet af stemmerettighederne i et aktie-  

 eller anpartsselskab, 2) er aktionær eller anpartshaver i et selskab og  

 har ret til at udnævne eller afsætte et flertal af medlemmerne i  

 selskabets bestyrelse eller, hvor et anpartsselskab ikke har nogen  

 bestyrelse, direktion, 3) er aktionær eller anpartshaver og har ret til at  

 udøve en bestemmende indflydelse over selskabet på grundlag af  

 vedtægterne eller aftale med dette i øvrigt, 4) er aktionær eller anpartshaver og på  

 grundlag af aftale med andre aktionærer eller anpartshavere råder  

 over flertallet af stemmerettighederne i selskabet eller 5) besidder aktier eller anparter i et selskab og  

 udøver bestemmende indflydelse over dette.
 Det forhold, at en faktuel undersøgelse  

 således tillige vil kunne tjene andre formål, hvis lovforslagets  

 anvendelsesområde udvides, gør det ikke nødvendigt at  

 ændre lovforslagets § 4, stk. 2, hvorefter en  

 undersøgelseskommission kan få til opgave at undersøge og  

 klarlægge et faktisk begivenhedsforløb.
4.2. Hvilke retlige vurderinger bør en  

 undersøgelseskommission kunne bemyndiges til at foretage? 4.2.1. Reglerne i lovforslaget.
 En undersøgelseskommission kan anmodes om at  

 foretage retlige vurderinger til belysning af, om der foreligger grundlag for  

 at søge embedsmænd draget til ansvar, jf. lovforslagets § 4,  

 stk. 4.
 Det er således ikke muligt at anmode en  

 undersøgelseskommission om at foretage retlige vurderinger af  

 ministres adfærd, jf. betænkningen om  

 undersøgelsesorganer, side 51.
En undersøgelseskommission kan ikke få til  

 opgave at tage stilling til en partstvist mellem staten og private som den  

 vedrørende Sparekassen Nordjyllands overtagelse af engagementer fra  

 Himmerlandsbanken, jf. betænkningen, side 45 f.
I bemærkningerne  

 til lovforslagets § 4, stk. 4 er der herom bl.a. anført (side 11):
 "Undersøgelseskommissionen kan ikke få til  

 opgave at tage stilling til en partstvist, dvs. bedømme, hvilken  

 retsstilling der må antages at tilkomme en privat person i forhold til  

 staten eller omvendt.
Det er næppe muligt at foretage en klar  

 afgrænsning af de tilfælde, som har karakter af partstvister.
Der  

 kan næppe bortses fra, at undersøgelseskommissionen - for at  

 kunne foretage de retlige vurderinger af embedsmænds adfærd, som  

 kommissionen er anmodet om - undertiden indirekte må vurdere den  

 retsstilling, der som følge af embedsmændenes handlemåde  

 må antages at tilkomme private i forhold til staten og omvendt.
Det afgørende er imidlertid, at en  

 undersøgelseskommission ikke må nedsættes med henblik  

 på at tage stilling til en partstvist.
En  

 undersøgelseskommission må heller ikke nedsættes for at  

 undersøge og klarlægge et begivenhedsforløb, hvis  

 formålet hermed er at tilvejebringe grundlaget for en  

 efterfølgende stillingtagen til en partstvist." Om karakteren af de retlige vurderinger, som en  

 undersøgelseskommission kan anmodes om at foretage vedrørende  

 embedsmænds forhold, henvises til betænkningen, side 52 ff, og  

 til bemærkningerne til bestemmelsen, hvor det bl.a. er anført  

 (side 11):
"Det forudsættes som det typiske, at kommissoriet  

 for undersøgelseskommissionen udformes således, at kommissionen  

 har til opgave at udtale sig om, hvorvidt der må antages at være  

 begået fejl eller forsømmelser, der kan give anledning til, at  

 et retligt ansvar søges gennemført mod de  

 pågældende embedsmænd.
Har kommissionen fået et  

 kommissorium af den nævnte karakter " kan kommissionen, selv om den  

 ikke finder, at der foreligger grundlag for at søge strafansvar eller  

 disciplinært ansvar gjort gældende mod en embedsmand, udtale sig  

 om, hvorvidt det kan antages, at der foreligger fejl eller  

 forsømmelser, og i forbindelse hermed at der efter kommissionens  

 opfattelse foreligger grundlag for en tjenstlig tilkendegivelse,« 4.2.2. Vurdering.
 Udvides lovforslagets anvendelsesområde, betyder det  

 som nævnt i pkt. 4.1.2., at personer uden for den statslige forvaltning  

 direkte vil kunne blive inddraget i en faktuel undersøgelse.
Spørgsmålet er derfor, om  

 undersøgelseskommissionen bør kunne anmodes om at foretage  

 retlige vurderinger til belysning af spørgsmålet om et eventuelt  

 retligt ansvar for disse personer.
Herom kan anføres  

 følgende:
 Indledningsvis bemærkes, at de særlige hensyn,  

 som er baggrunden for, at en undersøgelseskommission ikke må  

 foretage retlige vurderinger af ministres forhold, ikke gør sig  

 gældende for andre personer.
 Efter lovforslagets § 4, stk. 4, vil en  

 undersøgelseskommission som nævnt kunne få til opgave at  

 foretage retlige vurderinger til belysning af, om der foreligger grundlag  

 for, at staten søger strafansvar eller disciplinæransvar gjort  

 gældende mod de berørte embedsmænd.
I forlængelse heraf bør en  

 undersøgelseskommission kunne anmodes om at foretage retlige  

 vurderinger til belysning af, om f.eks. direktører og andre ansatte i  

 et statsligt aktieselskab bør søges draget strafferetligt eller  

 ansættelsesretligt til ansvar for deres arbejde i aktieselskabet.
Det  

 bemærkes herved, at staten, i kraft af at der er tale om et statsligt  

 aktieselskab, vil have bestemmende indflydelse på  

 spørgsmålet om, hvorvidt de pågældende bør  

 drages ansættelsesretligt til ansvar.
Det gælder, selv om staten  

 formelt hverken ansætter direktionen for det statslige aktieselskab,  

 jf. aktieselskabslovens § 51, stk. 1, eller medarbejderne i aktieselskabet,  

 jf. herved aktieselskabslovens § 54.
Endvidere bør en undersøgelseskommission  

 f.eks. kunne anmodes om at foretage retlige vurderinger til belysning af, om  

 et bestyrelsesmedlem i et statsligt aktieselskab, der er valgt eller udpeget  

 af staten, har begået fejl eller forsømmelser, således at  

 den pågældende bør drages strafferetligt til ansvar eller  

 afsættes.
Dette gælder, selv om et bestyrelsesmedlem til enhver  

 tid vil kunne afsættes af den, som har valgt eller udpeget den  

 pågældende, jf. aktieselskabslovens § 50, stk. 1, 3. pkt.
En undersøgelseskommission bør efter  

 omstændighederne også kunne anmodes om at foretage retlige  

 vurderinger til belysning af, om der foreligger grundlag for at søge  

 andre personer uden for den statslige forvaltning draget strafferetligt til  

 ansvar.
En forudsætning herfor bør dog normalt være, at  

 kommissionen tillige undersøger og vurderer, om nogen, der virker  

 eller har virket i det offentliges tjeneste eller hverv, herunder navnlig i  

 den statslige forvaltning, må antages at have pådraget sig  

 strafansvar, jf. pkt. 3.2. og 4.1.2. ovenfor.
Derimod bør en undersøgelseskommission - i  

 tilknytning til det, som er anført i betænkningen og i  

 bemærkningerne til lovforslaget - ikke kunne få til opgave at  

 tage stilling til retlige tvister mellem staten og private og mellem private  

 indbyrdes.
Tilsvarende gælder tvister mellem staten og kommunerne eller  

 mellem kommunerne indbyrdes.
En undersøgelseskommission bør i  

 forlængelse heraf heller ikke kunne få til opgave at  

 tilvejebringe det faktiske grundlag for sådanne partstvister.
Som eksempler på partstvister mellem staten og  

 private kan nævnes spørgsmålet om, hvorvidt en virksomhed,  

 som har fået tilskud af staten, er forpligtet til at tilbagebetale  

 tilskuddet.
Endvidere kan nævnes spørgsmålet om, hvorvidt  

 staten er erstatningsansvarlig over for en virksomhed, eller om der er  

 grundlag for, at staten søger en virksomhed draget erstatningsretligt  

 til ansvar.
Også spørgsmålet om, hvorvidt embedsmænd  

 i den statslige forvaltning er forpligtet til at betale erstatning til det  

 offentlige, må anses for en partstvist.
Dette spørgsmål  

 vil i øvrigt næppe have nogen praktisk betydning.
 På den anførte baggrund vil lovforslagets §  

 4, stk. 4, kunne affattes på følgende måde:
"Undersøgelseskommissionen kan i øvrigt  

 få til opgave at foretage retlige vurderinger til belysning af, om der  

 foreligger grundlag for, at det offentlige søger nogen draget til  

 ansvar.
En undersøgelseskommission kan dog ikke få til opgave at  

 foretage retlige vurderinger til belysning af spørgsmålet om  

 ministres ansvar." Forslaget indebærer, at kommissionen vil kunne  

 få til opgave at foretage retlige vurderinger til belysning af  

 nærmere bestemte ansvarsspørgsmål.
En kommission vil dog  

 ikke kunne få til opgave at foretage retlige vurderinger til belysning  

 af ministres politiske og/eller retlige ansvar, jf. bestemmelsens 2. pkt.  

 sammenholdt med det i pkt. 4.2.1. anførte.
 Efter bestemmelsens 1. pkt. vil en kommission kunne  

 få til opgave at udtale sig om, hvorvidt der foreligger grundlag for at  

 søge strafansvar gjort gældende mod involverede personer  

 (bortset fra ministre), herunder personer, der ikke virker i den statslige  

 forvaltning, og private virksomheder.
 Efter bestemmelsen vil kommissionen endvidere bl.a. kunne  

 få til opgave at udtale sig om, hvorvidt der foreligger grundlag for at  

 søge disciplinært ansvar gjort gældende mod ansatte i den  

 statslige forvaltning.
Kommissionen vil desuden kunne få til opgave at  

 udtale sig om, hvorvidt der foreligger grundlag for, at det offentlige  

 søger et ansættelsesretligt ansvar gjort gældende mod  

 nogen uden for den statslige forvaltning, f.eks. direktionen og de  

 øvrige ansatte i et statsligt aktieselskab.
Kommissionen vil endvidere  

 kunne få til opgave at udtale sig om, hvorvidt f.eks.  

 bestyrelsesmedlemmer i statslige aktieselskaber har begået fejl eller  

 forsømmelser, således at de pågældende af den grund  

 bør afsættes.
En forudsætning herfor er, at det offentlige  

 har bestemmende indflydelse på disse spørgsmål.
Denne  

 forudsætning er i ændringsforslaget markeret ved udtrykket "det  

 offentlige søger   gjort gældende " (fremhævet  

 her).
 Det, som er anført om karakteren af de retlige  

 vurderinger og om udformningen af en undersøgelseskommissions  

 ansvarskommissorium i pkt. 4.2.1. ovenfor, forudsættes også at  

 gælde, selv om den personkreds, som de retlige vurderinger vil kunne  

 omfatte, udvides.
Det typiske vil derfor være, at ansvarskommissoriet  

 udformes således, at kommissionen har til opgave at udtale sig om,  

 hvorvidt der må antages at være begået fejl eller  

 forsømmelser, der kan give anledning til, at et ansvar af den  

 karakter, der er fastsat i bestemmelsen, gennemføres mod nogen.
Har en  

 kommission fået et kommissorium af denne karakter, kan kommissionen -  

 selv om den ikke finder grundlag for at søge et strafansvar eller  

 disciplinært ansvar m.v. gjort gældende mod nogen - udtale sig  

 om, hvorvidt det kan antages, at der foreligger fejl eller  

 forsømmelser.
Kommissionen kan i den forbindelse også udtale sig  

 om, hvorvidt der efter kommissionens opfattelse foreligger grundlag for en  

 tjenstlig tilkendegivelse eller tilsvarende reaktion.
 4.3. Spørgsmålet om sagsoplysning.
 4.3.1. Reglerne i lovforslaget.
 Det fremgår af lovforslagets § 9, stk. 1, at enhver  

 har pligt til at udlevere materiale til en undersøgelseskommission,  

 når kommissionen anmoder om det.
Pligten gælder ikke i det omfang, der efter § 12  

 ikke er pligt til at afgive vidneforklaring om indholdet af materialet.
Det  

 er i den forbindelse præciseret, at materiale, der er udarbejdet af en  

 minister eller embedsmand i embeds medfør, ikke kan nægtes  

 udleveret under henvisning til, at den pågældende minister eller  

 embedsmand efter § 12 ikke har pligt til at afgive vidneforklaring om  

 indholdet af materialet.
 I § 9, stk. 2, er der fastsat en tilsvarende pligt til  

  skriftligt at redegøre for de forhold, hvorom kommissionen anmoder om  

 redegørelser, og til skriftligt at besvare de spørgsmål,  

 som kommissionen stiller.
 I lovforslagets § 11 er det fastsat, at enhver efter  

 anmodning fra undersøgelseskommissionen er forpligtet til at afgive  

 forklaring for kommissionen som vidne.
 I lovforslagets § 12 er der fastsat undtagelser hertil.  

 Bestemmelsen har følgende ordlyd:
"§ 12. Pligten til at afgive forklaring som vidne  

 gælder ikke for en minister i det omfang, der må antages at  

 foreligge mulighed for strafansvar for den pågældende i anledning  

 af de forhold, undersøgelsen omfatter.
Vidnepligten gælder  

 heller ikke for en embedsmand i det omfang, der må antages at foreligge  

 mulighed for strafansvar eller disciplinæransvar for den  

 pågældende i anledning af de nævnte forhold.
 Stk. 2. Den i stk. i nævnte persons nærmeste  

 har heller ikke pligt til at afgive vidneforklaring.  

 Undersøgelseskommissionen kan dog pålægge den  

 pågældende at afgive forklaring som vidne, når forklaringen  

 må anses for at være af afgørende betydning for  

 undersøgelsen, og undersøgelsens beskaffenhed og dens betydning  

 for samfundet findes at berettige til det.
Stk. 3. Vidnepligten gælder i øvrigt med de  

 undtagelser, der er fastsat i retsplejelovens kapitel 18. Retsplejelovens §  

 169 og § 170, stk. 3, finder dog ikke anvendelse." I bemærkningerne til lovforslagets § 12, stk. 1, er  

 der bl.a. anført følgende (side 16):
"Den foreslåede bestemmelse skal forstås  

 således, at der ikke er pligt til at afgive forklaring for en  

 tjenestemandsansat embedsmand, hvis den pågældende risikerer et  

 strafansvar eller formelt disciplinæransvar efter tjenestemandslovens §  

 24, dvs. en formel irettesættelse eller advarsel, en bøde,  

 overførelse til andet arbejde, andet arbejdssted eller stilling,  

 degradation og afskedigelse.
For en embedsmand, der ikke er  

 tjenestemandsansat, er der ligeledes ikke pligt til at afgive forklaring,  

 hvis den pågældende risikerer strafansvar eller  

 disciplinære reaktioner, der modsvarer de nævnte  

 vedrørende tjenestemandsansat personale.
En risiko for, at et forhold  

 uden for det disciplinære område kan give anledning til en  

 tjenstlig tilkendegivelse fra ledelsen, forudsættes ikke at  

 medføre, at pligten til at afgive vidneforklaring bortfalder." ...
I det omfang ministeren eller embedsmanden anmodes om at  

 afgive forklaring vedrørende forhold, som den pågældende  

 ikke kan risikere et retligt ansvar af den nævnte karakter for, er den  

 pågældende ikke omfattet af vidneundtagelsesreglen i stk. 1. Det  

 gælder f.eks., hvis det ligger klart, at de forhold, som den  

 pågældende skal afgive forklaring om, ikke har nogen betydning  

 for spørgsmålet om strafansvar eller - for embedsmænds  

 vedkommende - disciplinæransvar.
Hvis f.eks. disciplinær- eller  

 straffesagen er afsluttet, og hvis der ikke kan rejses spørgsmål  

 om genoptagelse af sagen i anledning af de forhold, undersøgelsen  

 omfatter, vil den pågældende ikke være omfattet af  

 vidneundtagelsesreglen i stk. 1." 4.3.2. Vurdering.
 Det forhold, at lovforslagets anvendelsesområde  

 udvides, gør det ikke nødvendigt at foretage ændringer i  

 lovforslagets regler om udlevering af materiale eller afgivelse af  

 redegørelser til kommissionen.
 Der kan imidlertid være grund til at beskrive  

 retstilstanden på visse punkter, som efter omstændighederne vil  

 kunne få praktisk betydning:
1) Hvis en privat juridisk person, herunder et statsligt  

 aktieselskab, som sådan risikerer strafansvar, hvis en anmodning fra  

 kommissionen om udlevering af materiale imødekommes, forudsættes  

 det, at den juridiske person som sådan ikke vil være forpligtet  

 til at udlevere materialet til kommissionen.
Dette betyder, at medarbejdere  

 m.v. i den juridiske person, der alene har rådighed over materialet i  

 kraft af deres virke hos den juridiske person, ikke kan pålægges  

 at udlevere materialet til kommissionen.
 De pågældende medarbejdere m.v. vil derimod  

 som udgangspunkt være forpligtet til at udarbejde redegørelser  

 for og til at afgive vidneforklaring om indholdet af materialet, jf.  

 lovforslagets § 9, stk. 2, og § 11. Dette gælder dog ikke, hvis de er  

 fritaget for at afgive vidneforklaring, jf. herom lovforslagets § 12.
2) Materiale, der er udarbejdet af en embedsmand eller et  

 kommunalbestyrelsesmedlem/amtsrådsmedlem i en kommune/amtskommune i  

 embeds medfør, kan ikke nægtes udleveret med den begrundelse, at  

 den pågældende embedsmand eller det pågældende  

 kommunalbestyrelsesmedlem/amtsrådsmedlem ikke vil være forpligtet  

 til at afgive vidneforklaring om indholdet af materialet.
Retstilstanden  

 på dette punkt forudsættes således at være den samme  

 som den, der vedrører materiale, der - i embeds medfør - er  

 udarbejdet af en minister eller embedsmand i den statslige forvaltning, jf.  

 herom bestemmelsen i lovforslagets § 12, stk. 1, 2. pkt.
 Derimod er der behov for at ændre bestemmelsen i §  

 12, stk. 1, om undtagelserne fra vidnepligten, således at der tages  

 højde for, at personer uden for den statslige forvaltning skal kunne  

 være genstand for en undersøgelse.
 Det drejer sig dels om personer, der vil kunne risikere  

 strafansvar i anledning af de forhold, som undersøgelsen omfatter,  

 dels om personer, der vil kunne risikere, at det offentlige gør et  

 disciplinært eller tilsvarende ansættelsesretligt ansvar  

 gældende over for de pågældende i anledning af de forhold,  

 som undersøgelsen omfatter.
 Bestemmelsen i § 12, stk. 1, vil kunne affattes på  

 følgende måde:
"Pligten til at afgive forklaring som vidne gælder  

 ikke i det omfang, der må antages at foreligge mulighed for strafansvar  

 for den pågældende i anledning af de forhold,  

 undersøgelsen omfatter.
Vidnepligten gælder heller ikke i det  

 omfang, der må antages at foreligge mulighed for, at det offentlige  

 gør et disciplinært eller tilsvarende ansættelsesretligt  

 ansvar gældende over for den pågældende i anledning af de  

 nævnte forhold." Bestemmelsens 1. pkt. indebærer, at alle de  

 personer, som kan risikere et strafansvar i anledning af de forhold,  

 undersøgelsen omfatter, er undtaget fra pligten til at afgive  

 vidneforklaring.
Det gælder såvel personer i den statslige  

 forvaltning (ministre og embedsmænd) som personer uden for den  

 statslige forvaltning, f.eks. bestyrelsesmedlemmer, direktører og  

 andre ansatte i statslige aktieselskaber, private m.v.
Vidnepligten  

 bortfalder dog ikke, hvis det ligger klart, at afgivelse af forklaring ikke  

 vil udsætte den pågældende for strafansvar, jf. herved  

 bemærkningerne til lovforslagets § 12, stk. 1.
Bestemmelsens 2. pkt. indebærer bl.a., at den  

 embedsmand i den statslige forvaltning, som kan risikere et  

 disciplinært ansvar i anledning af de forhold, som undersøgelsen  

 omfatter, ikke er forpligtet til at afgive vidneforklaring.
Dernæst  

 indebærer bestemmelsen, at vidnepligten ikke gælder, hvis en  

 person uden for den statslige forvaltning risikerer, at det offentlige  

 gør et tilsvarende ansættelsesretligt ansvar gældende i  

 anledning af de forhold, som undersøgelsen omfatter.
Der sigtes  

 navnlig til direktører og øvrige ansatte i statslige  

 aktieselskaber.
Bestemmelsen omfatter også andre tilfælde, hvor  

 det offentlige har bestemmende indflydelse på det  

 ansættelsesretlige spørgsmål.
Det bemærkes, at vidnepligten ikke bortfalder, hvis  

 det ligger klart, at afgivelse af vidneforklaring ikke vil udsætte den  

 pågældende for et disciplinært eller tilsvarende  

 ansættelsesretligt ansvar.
En risiko for, at et forhold kan give  

 anledning til en tjenstlig reaktion fra ledelsen, der svarer til en tjenstlig  

 tilkendegivelse uden for det disciplinære område over for ansatte  

 i den statslige forvaltning, forudsættes således ikke at  

 medføre, at pligten til at afgive vidneforklaring bortfalder, jf. det,  

 der herom er anført i bemærkningerne til lovforslagets § 12,  

 stk. 1, vedrørende ansatte i den statslige forvaltning.
Bestemmelsen indebærer heller ikke, at et  

 bestyrelsesmedlem i f.eks. et statsligt aktieselskab, som er valgt eller  

 udpeget af staten, er undtaget fra vidnepligten, fordi den  

 pågældende kan risikere at få kritik eller i værste  

 fald at blive afsat i anledning af de forhold, som undersøgelsen  

 omfatter.
Dette hænger sammen med, at staten til enhver tid vil kunne  

 afsætte det pågældende bestyrelsesmedlem, jf.  

 aktieselskabslovens § 50, stk. 1, 3. pkt.
Bestyrelsesmedlemmet er selvsagt  

 ikke afskåret fra at påberåbe sig  

 vidnefritagelsesbestemmelserne i retsplejelovens § 171, stk. 1, herunder  

 bestemmelsen om, at en person ikke er forpligtet til at afgive  

 vidneforklaring, hvis forklaringen antages at ville udsætte den  

 pågældende for tab af velfærd (§ 171, stk. 1, nr. 1) eller  

 påføre den pågældende anden væsentlig skade (§  

 171, stk. 1, nr. 3), jf. herved lovforslagets § 12, stk. 3.
 4.4. De berørte personers retsstilling.
 4.4.1. Reglerne i lovforslaget.
 I lovforslagets kapitel 7 er der fastsat nærmere  

 regler om de berørte personers retsstilling.
 Reglerne gælder for den "minister eller embedsmand,  

 hvis forhold undersøges", jf. lovforslagets § 21, stk. 1. I  

 bemærkningerne til bestemmelsen er der herom bl.a. anført (side  

 19 f):
 "I bestemmelsen fastsættes det, at den minister  

 eller embedsmand, hvis forhold undersøges af  

 undersøgelseskommissionen, har ret til en bisidder efter eget valg.  

 Dette gælder også forhenværende ministre eller  

 embedsmænd, hvis forhold undersøges af en  

 undersøgelseskommission.
Retten til at vælge bisidder gælder, selv om  

 undersøgelseskommissionen ikke kan foretage politiske eller retlige  

 vurderinger af ministres forhold.
Reglerne gælder endvidere, selv om  

 undersøgelseskommissionen ikke er blevet anmodet om at foretage  

 retlige vurderinger af embedsmænds adfærd eller kommissionen  

 finder det retssikkerhedsmæssigt betænkeligt at foretage  

 sådanne vurderinger.
Retten til bisidder efter eget valg gælder bl.a. for  

 den minister, som i anledning af de forhold, undersøgelsen omfatter,  

 kan risikere et politisk ansvar (f.eks. næse, kritik eller mistillid)  

 eller et retligt ansvar.
For en embedsmand vil retten til bisidder efter eget  

 valg være aktuel, hvis den pågældende kan risikere et  

 retligt ansvar i anledning af de forhold, undersøgelsen omfatter.
 ...
Bestemmelsen er naturligvis ikke til hinder for, at andre  

 personer end de ministre og embedsmænd, der er omfattet af  

 bestemmelsen, modtager rådgivning i forbindelse med en kommissions-  

 undersøgelse.
De pågældende personer og deres  

 rådgivere vil imidlertid ikke have de rettigheder m.v., som er fastsat  

 i § 22-24. Det forudsættes dog, at justitsministeren efter  

 omstændighederne kan bestemme, at statskassen betaler salær og  

 godtgørelse til rådgiverne efter bestemmelsen i § 24, stk. 1.  

 Der bør forinden indhentes en udtalelse fra kommissionen herom.
Det  

 forudsættes endvidere, at kommissionen normalt tillader, at en  

 rådgiver kan overvære afhøringen af sin klient, selv om  

 afhøringen foretages for lukkede døre." 4.4.2. Vurdering.
Den udvidelse af lovforslagets anvendelsesområde,  

 som er foreslået i pkt. 3.2., indebærer, at der er andre end de  

 berørte ministre og statslige embedsmænd, hvis forhold kan  

 være genstand for en undersøgelse.
De pågældende  

 bør derfor have ret til en bisidder efter eget valg og til de  

 øvrige rettigheder, som følger af lovforslagets kapitel 7.
Det er imidlertid næppe muligt generelt i selve  

 loven at angive den personkreds, som - ved en udvidelse af  

 anvendelsesområdet for loven - vil have ret til en bisidder.  

 Vurderingen må træffes i den konkrete situation, og der må  

 i den forbindelse lægges vægt på undersøgelsens  

 formål, således som dette f.eks. er kommet til udtryk i  

 kommissoriet.
Alene de personer, hvis forhold - i lyset af  

 undersøgelsens formål - direkte er genstand for en  

 undersøgelse, bør således have en bisidder og de  

 øvrige rettigheder, som er fastsat i kapitel 7. Om de formål,  

 som en undersøgelse kan tjene, henvises til pkt. 4.1. ovenfor.
Andre  

 personer, som kan blive berørt af undersøgelsen, må  

 nøjes med det i bemærkningerne til lovforslaget anførte  

 vedrørende rådgivning m.v.
 Det anførte vil kunne gennemføres ved, at  

 lovforslagets § 21, stk. 1, affattes på følgende måde:
"Den person, hvis forhold undersøges, har ret til  

 en bisidder efter eget valg." 4.5. Spørgsmålet om ophævelse af retsplejelovens §§ 21  

 og 21 a.
 4.5.1. Reglerne i lovforslaget.
 I lovforslagets § 33, stk. 2, er der fastsat  

 følgende:
"Stk. 2. Der kan ikke iværksættes en  

 undersøgelse efter retsplejelovens §§ 21 og 21 a i det omfang, den  

 pågældende undersøgelse kan iværksættes efter  

 reglerne i denne lov." Bestemmelsen indebærer, at en undersøgelse af  

 forhold i den statslige forvaltning ikke må foretages efter reglerne i  

 retsplejelovens §§ 21 og 21 a, når reglerne i lovforslaget er  

 trådt i kraft.
Sådanne undersøgelser skal foretages efter  

 reglerne i lovforslaget.
I bemærkningerne til bestemmelsen (lovforslaget,  

 side 25) er det anført, at bestemmelsen ikke tager sigte på de  

 tilfælde, hvor der i en særlov henvises til, at en  

 undersøgelse af bl.a. forhold i den statslige forvaltning skal  

 foretages efter reglerne i retsplejelovens §§ 21 og 21 a.
Dette gælder  

 f.eks. med hensyn til søulykker efter søloven.
 4.5.2. Vurdering.
a) Bør retsplejelovens §§ 21 og 21 a  

 ophæves? Udvides lovforslagets anvendelsesområde, vil der  

 ikke være behov for at opretholde bestemmelserne i retsplejelovens §§  

 21 og 21 a.
Det skyldes, at de undersøgelser, som bør foretages  

 efter disse bestemmelser, vil kunne foretages efter reglerne i  

 lovforslaget.
Spørgsmålet er imidlertid, om der er grund  

 til (delvis) at opretholde bestemmelserne i retsplejelovens §§ 21 og 21 a,  

 fordi der i en særlov henvises til, at en undersøgelse skal  

 foretages efter disse bestemmelser.
Det bemærkes i den forbindelse, at  

 bestemmelserne i DSB-lovens §§ 56-58 om undersøgelse af  

 jernbaneulykker er ophævet ved lov nr. 336 af 1. maj 1996 om  

 jernbanesikkerhed.
Det rejste spørgsmål vedrører herefter  

 alene sølovens § 482, der har følgende ordlyd:
"§ 482. Er der hverken gennem søforklaringen eller  

 andre i sagens anledning foretagne undersøgelser tilvejebragt  

 fyldestgørende oplysning om ulykkens årsag, og ulykkens karakter  

 eller hensynet til betryggelsen af sikkerheden til søs begrunder det,  

 kan industri- og samordningsministeren i særlige tilfælde,  

 navnlig når yderligere undersøgelser må antages at blive  

 særlig omfattende og undersøgelserne vil kræve samvirken  

 af sagkyndige på flere områder, nedsætte en særlig  

 undersøgelseskommission til behandling af sagen.
Kommissionen skal  

 bestå af en dommer som formand og et af industri- og  

 samordningsministeren i den enkelte sag nærmere fastsat antal personer,  

 der er i besiddelse af fornøden nautisk og teknisk sagkundskab.
 Stk. 2. Kommissionens behandling af sagen sker efter de  

 regler, der er gældende for ekstraordinære retter i straffesager,  

 jf. retsplejelovens § 21. Kommissionen afgør, om dens møder  

 skal være offentlige.
Stk. 3. Når undersøgelsen er afsluttet,  

 fremkommer kommissionen med en redegørelse om de fremkomne oplysninger  

 om årsagen til ulykken samt eventuelt med forslag til foranstaltninger,  

 der vil være egnede til at forebygge ulykke og ulykkesrisiko af samme  

 eller lignende art.
Kommissionens redegørelse og eventuelle forslag  

 kan af industri- og samordningsministeren stilles til rådighed for  

 pressen." Justitsministeriet har i den anledning anmodet  

 Erhvervsministeriet om en udtalelse.
Erhvervsministeriet har i sit svar af  

 21. august 1997 vedlagt en udtalelse fra Søfartsstyrelsen af 18.  

 august 1997. Heri er bl.a. anført:
 "Erhvervsministeriet finder det ikke hensigtsmæssigt  

 at ændre det i søloven foreskrevne undersøgelsesinstitut  

 ved at ophæve retsplejelovens §§ 21 og 21 a og i fremtiden  

 iværksætte undersøgelseskommissioner efter lovforslagets  

 bestemmelser om kommissionsdomstole.
Baggrunden herfor er, at undersøgelseskommissioner  

 iværksat efter reglerne i sølovens § 482 har en anden karakter  

 end de undersøgelseskommissioner, der er omfattet af lovforslaget.  

 Undersøgelsesinstituttet i søloven supplerer det  

 sædvanlige søforklaringsinstitut.
Formålet med  

 undersøgelseskommissioner iværksat i medfør af  

 søloven er at foretage dyberegående undersøgelser af  

 årsagerne til søulykker, navnlig med henblik på at stille  

 forslag til foranstaltninger, der vil være egnede til at forebygge  

 ulykker og ulykkesrisiko af samme eller lignende art.
Der kan eksempelvis  

 være tale om nye krav til konstruktion og udstyr af skibe eller  

 arbejdsprocesser om bord.
Undersøgelseskommissioner iværksat  

 efter sølovens § 482 skal ikke foretage retlige vurderinger til  

 belysning af ansvarsspørgsmål for embedsmænd til forskel  

 fra undersøgelseskommissioner, der er omfattet af lovforslaget.
Det  

 samme gælder for sølovens bestemmelser om afholdelse af  

 søforklaring.
Derfor er der heller ikke af denne grund anledning til  

 at ændre søloven.
Efter sølovens § 482 skal  

 undersøgelseskommissioner bestå af en dommer som formand samt et  

 af erhvervsministeren nærmere fastsat antal personer med  

 fornøden nautisk og teknisk sagkundskab.
Kravet om, at det skal  

 være en dommer, der er formand for undersøgelseskommissionen  

 må være begrundet i, at undersøgelseskommissioner efter  

 søloven har de samme processuelle beføjelser som en domstol i  

 henhold til retsplejeloven.
Det skal også ses i lyset af, at  

 søforklaringer her i landet foretages ved den pågældende  

 ret.
Det har, i de få gange sølovsbestemmelsen om  

 undersøgelseskommissioner har været anvendt, ikke givet  

 anledning til de betænkeligheder om domstolseffekt, som lovforslaget  

 anfører til støtte for, at det ikke på forhånd skal  

 være givet, at der skal anvendes en dommer som formand.« I lyset heraf bør en bestemmelse om ophævelse  

 af retsplejelovens §§ 21 og 21 a ikke være til hinder for, at der  

 fortsat efter sølovens § 482 kan nedsættes  

 undersøgelseskommissioner, der - som følge af henvisningen  

 hertil i sølovens § 482, stk. 2 - skal virke efter de hidtidige regler  

 om kommissionsdomstole, jf. retsplejelovens § 21.
 Det anførte kan gennemføres ved, at den  

 nævnte retstilstand efter søloven beskrives i  

 bemærkningerne til forslaget om ophævelse af retsplejelovens §§  

 21 og 21 a.
 Bestemmelsen i lovforslagets § 33, stk. 2, vil herefter  

 kunne affattes således:
"Retsplejelovens §§ 21 og 21 a ophæves." Det bemærkes i den forbindelse, at  

 Justitsministeriet har anmodet Erhvervsministeriet om - efter vedtagelsen af  

 en lov om undersøgelseskommissioner - at overveje, om sølovens  

 § 482, stk. 2, bør ændres, således at det  

 fastsættes, at sagsbehandlingen i den kommission, der undersøger  

 en søulykke, sker efter reglerne i loven om  

 undersøgelseskommissioner (med de fornødne tilpasninger).
 b) Konsekvenser for anden lovgivning ved ophævelse  

 af retsplejelovens §§ 21 og 21 a.
 Justitsministeriet har i besvarelsen af  

 spørgsmål nr. 21 fra Folketingets Udvalg for Forretningsordenen  

 (L 33, Folketinget 1996-97, alm. del - bilag 23) redegjort for konsekvenserne  

 for anden lovgivning, hvis retsplejelovens §§ 21 og 21 a ophæves.
 I besvarelsen er der bl.a. anført  

 følgende:
"Søgningen [i Retsinformation] har endvidere vist,  

 at der i nogle love er henvist til retsplejelovens § 21 og § 21 a.
Det drejer  

 sig om bank- og sparekasselovens § 50 b, stk. 2, nr. 12,  

 forsikringsvirksomhedslovens § 240 c, stk. 2, nr. 10, og realkreditlovens §  

 98, stk. 2, nr. 12. Disse bestemmelser fastsætter, at fortrolige  

 oplysninger kan videregives til en kommissionsdomstol efter retsplejelovens §  

 21 eller en undersøgelsesret efter retsplejelovens § 21 a.
Endvidere henviser retsplejelovens § 43, stk. 5, og § 1019  

 i, stk. 1, nr. 3, til §§ 21 og 21 a.
I retsplejelovens § 43, stk. 5, er det  

 således fastsat, at faste dommere så vidt muligt skal beskikkes  

 til at indtræde i kommissionsdomstole efter § 21, og at ingen kan  

 beskikkes, som ikke opfylder de betingelser, der er fastsat i § 42, stk. 3. 1  

 denne bestemmelse er det fastsat, at kun den, der har bestået juridisk  

 kandidateksamen, kan beskikkes som fast dommer.
I retsplejelovens § 1019 i,  

 stk. 1, nr. 3, er det fastsat, at behandlingen af en adfærdsklage over  

 politipersonalet sluttes, hvis regeringen eller justitsministeren  

 træffer beslutning om, at sagen skal undersøges efter reglerne i  

 § 21 eller § 21 a.
 ...
Bestemmelserne i bank- og sparekasselovens § 50 b, stk. 2,  

 nr. 12, forsikringsvirksomhedslovens § 240 c, stk. 2, nr. l0, og  

 realkreditlovens § 98, stk. 2, nr. 12, som henviser til retsplejelovens § 21  

 eller § 21 a, bør endvidere ændres, hvis retsplejelovens § 21 og  

 § 21 a ophæves.
Selv om retsplejelovens § 21 og § 21 a ikke  

 ophæves, bør de nævnte bestemmelser ajourføres,  

 således at det heraf tillige fremgår, at videregivelse af  

 fortrolige oplysninger kan ske til en undersøgelseskommission.
Hvis retsplejelovens §§ 21 og 21 a ophæves,  

 bør bestemmelsen i retsplejelovens § 43, stk. 5, tillige  

 ophæves, idet denne bestemmelse vil være overflødig.  

 Bestemmelsen i retsplejelovens § 1019 i, stk. 1, nr. 3, bør endvidere  

 ændres, således at det heraf fremgår, at behandlingen af en  

 adfærdsklage over politipersonalet afsluttes, hvis der træffes  

 beslutning om, at sagen skal undersøges af en  

 undersøgelseskommission.
Denne ændring bør foretages,  

 uanset om retsplejelovens §§ 21 og 21 a ophæves.
Dette skyldes, at  

 undersøgelser af det nævnte politipersonale vedrører  

 forhold i den statslige forvaltning, og sådanne forhold kan i fremtiden  

 som anført alene foretages af en undersøgelseskommission, jf.  

 lovforslagets § 33, stk. 2.
Justitsministeriet er indstillet på at  

 fremsætte forslag til de nævnte konsekvensændringer i  

 begyndelsen af det kommende folketingsår." Som det fremgår heraf, vil det have nogle  

 konsekvenser for anden lovgivning at ophæve retsplejelovens §§ 21 og 21  

 a.
Justitsministeriet er i givet fald indstillet på at fremsætte  

 lovforslag herom.
 5. Sammenfatning.
 Justitsministeriet har - i samarbejde med professor Lars  

 Nordskov Nielsen, højesteretsdommer Torben Melchior og lektor, dr.jur.  

 Jens Peter Christensen - udarbejdet dette notat om udvidelse af  

 anvendelsesområdet for en lov om undersøgelseskommissioner.
 De synspunkter, der gives udtryk for i notatet, kan  

 sammenfattes i følgende punkter:
 1. Det vil være rigtigt at udvide  

 anvendelsesområdet for lovforslaget om  

 undersøgelseskommissioner, således at forhold uden for den  

 statslige forvaltning efter omstændighederne vil kunne gøres til  

 genstand for en undersøgelse.
 En sådan udvidelse kan gennemføres ved, at  

 lovforslagets §1, stk. 1, affattes således:
"Justitsministeren kan nedsætte en kommission til at  

 gennemføre en undersøgelse af nærmere bestemte forhold af  

 almenvigtig betydning." Udvidelsen af lovforslagets anvendelsesområde vil  

 have en række konsekvenser for lovforslagets øvrige bestemmelser  

 eller for de forudsætninger, som disse bestemmelser bygger på,  

 jf. pkt. 2-6 nedenfor.
 2. Formålet med en faktumundersøgelse vil  

 således tillige kunne være at tilvejebringe grundlaget for, at  

 strafansvar søges gjort gældende over for nogen uden for den  

 statslige forvaltning, herunder private personer eller virksomheder.
 Formålet med en faktumundersøgelse vil  

 endvidere bl.a. kunne være at tilvejebringe grundlaget for, at staten  

 skal søge et ansættelsesretligt eller lignende ansvar gjort  

 gældende over for personer, der virker i virksomheder, som staten har  

 bestemmende indflydelse på, herunder navnlig statslige  

 aktieselskaber.
 3. Lovforslagets § 4, stk. 4, om de retlige vurderinger,  

 som en undersøgelseskommission kan få til opgave at foretage,  

 bør ændres.
 Det bør bl.a. fremgå heraf, at kommissionen  

 kan få til opgave at foretage retlige vurderinger til belysning af, om  

 der foreligger grundlag for, at staten søger et  

 ansættelsesretligt eller lignende ansvar gjort gældende over for  

 nogen uden for den statslige forvaltning, f.eks. bestyrelsesmedlemmer eller  

 ansatte i statslige aktieselskaber.
 Det bør endvidere fremgå, at kommissionen  

 efter omstændighederne kan få til opgave ud over en  

 faktumundersøgelse at foretage retlige vurderinger til belysning af,  

 om der foreligger grundlag for at søge nogen uden for den statslige  

 forvaltning draget strafferetligt til ansvar.
 Det anførte kan gennemføres ved, at  

 lovforslagets § 4, stk. 4, udformes på følgende måde:
"Undersøgelseskommissionen kan i øvrigt  

 få til opgave at foretage retlige vurderinger til belysning af, om der  

 foreligger grundlag for, at det offentlige søger nogen draget til  

 ansvar.
En undersøgelseskommission kan dog ikke få til opgave at  

 foretage retlige vurderinger til belysning af spørgsmålet om  

 ministres ansvar." 4. Lovforslagets § 12, stk. 1, om undtagelser fra  

 vidnepligten bør ændres, således at der tages højde  

 for, at personer uden for den statslige forvaltning skal kunne være  

 genstand for en undersøgelse.
 Det drejer sig dels om personer, der vil kunne risikere et  

 strafansvar i anledning af de forhold, undersøgelsen omfatter, dels om  

 personer, der vil kunne risikere, at det offentlige gør et  

 disciplinært eller tilsvarende ansættelsesretligt ansvar  

 gældende over for de pågældende i anledning af de forhold,  

 som undersøgelsen omfatter, f.eks. direktionen og øvrige  

 ansatte i statslige aktieselskaber.
 Bestemmelsen i lovforslagets § 12, stk. 1, vil kunne  

 affattes således:
"Pligten til at afgive forklaring som vidne gælder  

 ikke i det omfang, der må antages at foreligge mulighed for strafansvar  

 for den pågældende i anledning af de forhold,  

 undersøgelsen omfatter.
Vidnepligten gælder heller ikke i det  

 omfang, der må antages at foreligge mulighed for, at det offentlige  

 gør et disciplinært eller tilsvarende ansættelsesretligt  

 ansvar gældende over for den pågældende i anledning af de  

 nævnte forhold.« 5. Udvidelsen af lovforslagets anvendelsesområde  

 indebærer som nævnt, at der er andre end de berørte  

 ministre og embedsmænd, hvis forhold kan være genstand for en  

 undersøgelse.
De pågældende bør, hvis den konkrete  

 undersøgelse er rettet mod dem, have ret til en bisidder efter eget  

 valg og til de øvrige rettigheder, som følger af lovforslagets  

 kapitel 7.
 Det anførte vil kunne gennemføres ved, at  

 lovforslagets 21, stk. 1, udformes på følgende måde:
"Den person, hvis forhold undersøges, har ret til  

 en bisidder efter eget valg." 6. Udvidelsen af lovforslagets anvendelsesområde  

 indebærer endelig, at retsplejelovens § 21 om kommissionsdomstole og §  

 21 a om undersøgelsesretter kan ophæves.
 Det anførte kan gennemføres ved, at  

 lovforslagets § 33, stk. 2, affattes således:
"Retsplejelovens §§ 21 og 21 a ophæves." I bemærkningerne til bestemmelsen bør det  

 anføres, at ophævelsen af bestemmelsen ikke er til hinder for,  

 at der fortsat efter sølovens § 482 vil kunne nedsættes  

 undersøgelseskommissioner (til undersøgelse af  

 søulykker), der som følge af henvisningen hertil i  

 sølovens § 482, stk. 2, skal virke efter de hidtidige regler om  

 kommissionsdomstole, jf. retsplejelovens § 21.
Ophævelsen af retsplejelovens §§ 21 og 21 a vil have  

 nogle konsekvenser for anden lovgivning.
Justitsministeriet er i givet fald  

 indstillet på at fremsætte forslag til disse  

 konsekvensændringer.
Bilag 2 Afsnit af udvalgets beretning af 25. juni 1997.
Om Folketingets opfølgning af beretninger, pkt. 4) Parlamentarisk opfølgning Med en vedtagelse af en lovgivning om  

 undersøgelseskommissioner vil der skabes et retligt instrument, som  

 fremover kan anvendes, når hændelsesforløbet i konkrete  

 sager af regeringen eller Folketinget ønskes belyst med henblik  

 på efterfølgende ansvarsvurdering.
Det er imidlertid vigtigt, at der også i Folketinget  

 etableres en fast procedure, som sikrer, at beretninger fra  

 undersøgelseskommissioner kan få en korrekt og grundig  

 behandling med det sigte at vurdere et eventuelt ministeransvar.
Eventuelt  

 embedsmandsansvar vil som hidtil alene være et anliggende for  

 regeringens bedømmelse.
Udvalget for Forretningsordenen har flere gange i de  

 senere år drøftet forslag om, at der i Folketinget  

 nedsættes et permanent udvalg til behandling af og opfølgning  

 på undersøgelseskommissioners beretninger.
Der har hidtil  

 været fulgt en uensartet procedure i Folketinget.
Der er således ikke i Folketinget sket en  

 systematisk opfølgning på undersøgelsesorganers  

 beretninger i form af forespørgsel, redegørelse eller  

 udvalgsberetning.
Beretninger fra kommissionsdomstolen vedrørende den  

 såkaldte Aaberg-sag (1989-90), kommissionsdomstolen vedrørende  

 landbrugsfondene (1990-91) og kommissionsdomstolen vedrørende  

 køb dansk-klausulen 1990-91 gav alene anledning til  

 udvalgsspørgsmål - ofte fra flere udvalg i samme sag.
Det samme  

 var tilfældet efter dommerundersøgelsen vedrørende  

 Kryolitselskabet Øresund A/S (1987) og dommerundersøgelsen  

 vedrørende donorblod (1987-88).
Udvalget for Forretningsordenen finder, at det er af  

 afgørende betydning, at der i Folketinget sikres en ensartet og  

 grundig behandling af alle beretninger fra undersøgelseskommissioner  

 vedrørende ministres forhold.
Dette hænger også sammen med  

 lovforslagets § 4, hvorefter undersøgelseskommissioner aldrig kan  

 tillægges dømmende myndighed eller få til opgave at  

 foretage retlige vurderinger vedrørende en ministers  

 embedsførelse.
Kommissionens opgave er således at tilvejebringe  

 og fremlægge materiale, som skal danne grundlag for andre myndigheders  

 afgørelse af, om sagen bør fremmes til ansvarsafgørelse,  

 det vil for Folketingets vedkommende sige afgørelse om politisk ansvar  

 eller rigsretstiltale mod en minister.
Også dette stiller store krav  

 til Folketingets behandling af sagerne.
Disse vil jævnligt være  

 så politisk og juridisk komplicerede, at de tilsiger en grundig og  

 nuanceret parlamentarisk vurdering, som derfor ikke bør give anledning  

 til forhastede reaktioner.
Udvalget for Forretningsordenen har drøftet,  

 hvordan den parlamentariske opfølgning bør finde sted.
Udvalget  

 finder, at der under Udvalget for Forretningsordenen bør etableres et  

 permanent udvalg - underudvalget vedrørende  

 undersøgelseskommissioner - som skal have til opgave - på  

 grundlag af beretninger fra undersøgelsesorganer nedsat i  

 medfør af denne lov - at foretage den parlamentariske  

 opfølgning vedrørende ministres og tidligere ministres  

 eventuelle politiske eller retlige ansvar.
Underudvalget skal bestå af  

 et medlem fra hvert parti.
Udgangspunktet må selvsagt tages i beretningen fra  

 undersøgelseskommissionen.
Der henvises endvidere til  

 bemærkningerne til lovforslagets § 32, stk. 1, hvoraf det  

 fremgår, at det forudsættes, at en kopi af kommissionens protokol  

 og eventuel retsbog optages som bilag til undersøgelseskommissionens  

 beretning.
Det forudsættes endvidere, at eventuelle udtalelser efter  

 lovforslagets § 23, stk. 4, optrykkes som bilag til beretningen.
Det  

 nævnte materiale vil sædvanligvis udgøre  

 tilstrækkeligt grundlag for underudvalgets behandling af sagen.  

 Underudvalget vedrørende undersøgelseskommissioner bør  

 dog ikke være forhindret i, såfremt der er behov derfor, at  

 indhente eventuelle yderligere bilag fra undersøgelseskommissionen og  

 stille opklarende spørgsmål til ministre.
Sådanne  

 spørgsmål kan ikke stilles til embedsmænd, og  

 underudvalget kan ikke afhøre embedsmænd.
Udvalget for Forretningsordenen har overvejet, hvilke  

 retssikkerhedsgarantier der bør gives en minister/tidligere minister,  

 hvis forhold er genstand for undersøgelse i et parlamentarisk organ  

 på baggrund af en undersøgelseskommissions beretning.
Udvalget  

 skal i den forbindelse henvise til Nordskov-udvalgets betænkning s.  

 183. Underudvalget vedrørende undersøgelseskommissioner  

 bør så hurtigt som muligt i forbindelse med behandlingen af  

 sagen give den berørte minister/tidligere minister lejlighed til at  

 udtale sig over for underudvalget.
Herudover bør ministeren/den  

 tidligere minister få udleveret underudvalgets udkast til  

 redegørelse, når dette foreligger, og gives lejlighed til at  

 fremkomme med en skriftlig udtalelse, og ministeren/den tidligere minister  

 bør have mulighed for under et møde med underudvalget at uddybe  

 de synspunkter, der fremgår af den skriftlige udtalelse.
Den minister/tidligere minister, hvis forhold er genstand  

 for undersøgelse, har ret til en bisidder, der kan varetage den  

 pågældendes interesser; bisidderen vil kunne deltage i  

 ministerens/den tidligere ministers eventuelle møde med underudvalget.  

 Det samme gælder bisiddere for eventuelle andre involverede  

 nuværende og tidligere ministre.
Der bør tages referat af  

 møderne med ministeren/den tidligere minister, og referaterne  

 bør tilstilles underudvalget samt ministeren/den tidligere  

 minister.
I forhold til tidligere kommissionsdomstole,  

 undersøgelsesretter og dommerundersøgelser har der ikke for  

 ministre eller tidligere ministre været adgang til direkte at  

 kommentere resultatet af en undersøgelse eller den politiske vurdering  

 af ministeransvaret, som Folketinget måtte være nået frem  

 til.
Ved at give ministrene/de tidligere ministre mulighed for allerede fra  

 indledningen af folketingsudvalgsarbejdet at kommentere  

 undersøgelseskommissionens betænkning samt yderligere at  

 fremkomme med kommentarer til det udkast til udtalelse fra underudvalget, der  

 måtte foreligge, sikres ministrene/de tidligere ministre den rimelige  

 adgang til at fremkomme med deres vurdering.
Underudvalget skal skriftligt  

 tilbyde ministrene/de tidligere ministre denne mulighed, men underudvalget  

 kan ikke afkræve disse en kommentar i udvalget, hvis de ikke  

 ønsker det.
Underudvalget skal som sin helt faste opgave have at  

 forberede udkast til indstilling fra Udvalget for Forretningsordenen til  

 Folketinget vedrørende undersøgelseskommissioners beretninger.  

 Der bør gives observatører, der deltager i underudvalgets  

 arbejde, mulighed for at udtale sig i forbindelse med forelæggelsen for  

 Udvalget for Forretningsordenen, således at alle partigruppers  

 synspunkter er tilkendegivet i underudvalgets udtalelse.
Det samme skal  

 være tilfældet med tilkendegivelser fra Udvalget for  

 Forretningsordenen.
 I underudvalget og i Udvalget for Forretningsordenen  

 afgiver medlemmerne udtalelser og indstillinger og træffer beslutninger  

 med den vægtfordeling, som afspejler partiernes størrelse i  

 Folketinget.
