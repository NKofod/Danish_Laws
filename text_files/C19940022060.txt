Indholdsfortegnelse Vejledning om ændringer i lejelovgivningen 1. Indledning Lov om leje (lejeloven) og lov om midlertidig regulering af  

 boligforholdene (boligreguleringsloven) blev ændret ved lov nr. 419 af 1.  

 juni 1994.
I vejledningen redegøres for de vigtigste ændringer i lejeloven og  

 boligreguleringsloven.
Vejledningen supplerer og erstatter på en række  

 punkter Boligstyrelsens cirkulære af 4. december 1979 om lejeloven,  

 Boligstyrelsens cirkulære af 4. december 1979 om boligreguleringsloven,  

 Boligstyrelsens cirkulære af 18. december 1980 om ændringer i lov om  

 midlertidig regulering af boligforholdene og Boligstyrelsens cirkulære af 16.  

 maj 1982 om ændringer i lejeloven.
 Når der i vejledningen henvises til lov nr. 419 af 1. juni 1994 nævnes den  

 som » ændringsloven ».
 Ændringsloven er indarbejdet i Boligministeriets bekendtgørelse nr. 704 af  

 22. juli 1994 af lov om leje og Boligministeriets bekendtgørelse nr. 705 af  

 22. juli 1994 af lov om midlertidig regulering af boligforholdene.
Når der i denne vejledning henvises til » regulerede kommuner  

 », menes kommuner, hvor reglerne i boligreguleringslovens kapitel II-V  

 om huslejeregulering m.v. er gældende.
Når der henvises til »uregulerede  

 kommuner«, menes kommuner, hvor lejelovens bestemmelser er gældende.
1.1. Baggrund for ændringsloven Den ændrede lejelovgivning er i det væsentlige udmøntningen af en  

 rammeaftale, der blev til efter forhandlinger i Boligministeriet mellem  

 Lejernes Landsorganisation, Landsforeningen for ejere af udlejningsejendomme  

 og Fællesforeningen af Jyske Grundejerforeninger.
Boligministeren tilkendegav i forbindelse med behandlingen af  

 ændringsloven i Folketinget, at der var behov for en mere gennemgribende  

 vurdering af det samlede lejelovskompleks.
På den baggrund blev nedsat en  

 lejelovskommission.
 Lejelovskommissionen har til opgave at foretage en gennemgribende  

 analysering og vurdering af den eksisterende lejelovgivning og på baggrund  

 heraf fremkomme med forslag til ny lejelovgivning, der omfatter private  

 lejeboliger, almennyttige lejeboliger og erhvervslejemål.
 Lejelovskommissionen skal afslutte sit arbejde inden udgangen af 1996.  

 Boligministeren tilkendegav i relation hertil i Folketinget, at der henset  

 til, at der med den gennemførte ændring af lejelovgivningen er sket en række  

 væsentlige ændringer af lovgivningen, i perioden frem til udgangen af 1998  

 ikke bør ske yderligere ændringer i reglerne for huslejefastsættelse,  

 herunder hensættelsesbeløb til vedligeholdelse m.v.
1.2. Ændringer i forhold til hidtidig lejelovgivning De gennemførte ændringer er følgende:
a.
Der er gennemført en styrkelse af beboerdemokrati og beboerindflydelse  

 på forhold vedrørende ejendommen.
Beboerrepræsentanterne er tillagt  

 kompetence og indflydelse i en lang række forhold vedrørende ejendommens  

 drift, vedligeholdelse og forbedring. (Vejledningens afsnit 2.) b.
Den hidtidig gældende fordelingsnøgle efter boligreguleringslovens § 11  

 for blandede ejendomme, det vil sige ejendomme, der indeholder såvel  

 beboelseslejemål som andre lejemål (erhvervslejemål, klubværelser m.v.), er  

 med virkning fra den 1. januar 1995 ændret fra at tage udgangspunkt i  

 lejeværdien pr. 1.3.1975 til at være baseret på bruttoetagearealet.
I  

 tilfælde, hvor ændringen medfører lejeforhøjelser, sikrer en overgangsordning  

 en jævn tilpasning til den nye fordelingsnøgle, ved at lejeforhøjelsen  

 fordeles over en årrække. (Vejledningens afsnit 5.) c.
Ordningen med henlæggelser til fornyelse af tekniske installationer  

 ophæves med virkning fra den 1. januar 1995. Ændringerne indebærer, at  

 henlæggelsesbeløb for den enkelte ejendom opgøres pr. (m2) bruttoetageareal  

 med udgangen af 1994 og overføres med 1/3 som tillæg til afkastet efter  

 boligreguleringslovens § 9 og med 1/3 til henholdsvis afsætningsbeløbet til  

 vedligeholdelse efter § 18 og bindingsbeløbet efter § 18 b for 1995 og  

 fremover. (Vejledningens afsnit 4.) d.
Lejerens vedligeholdelsespligt er ændret, idet denne i nye lejeaftaler  

 er blevet begrænset til vedligeholdelse og fornyelse af låse og nøgler, jf.  

 lejelovens § 20. Hovedsageligt til kompensation for udlejers øgede  

 vedligeholdelsesforpligtelse er hensættelsesbeløbet på den bundne  

 vedligeholdelseskonto, jf. boligreguleringslovens § 18 b, forhøjet med 4 kr.  

 pr. (m2) bruttoetageareal i hvert af årene 1995-1997. (Vejledningens afsnit  

 3.1.4.) e.
Ejendomme med 6 eller færre beboelseslejligheder i regulerede kommuner  

 overgår med virkning fra den 1. januar 1995 til at blive reguleret efter  

 lejelovens principper, idet det omkostningsbestemte lejeniveau dog er  

 fastholdt som maksimum.
Ejendommene undtages fra reglerne om afsætning og  

 binding til vedligeholdelse samt fra de særlige regler om varsling af  

 iværksættelse af forbedringsarbejder. (Vejledningens afsnit 6.) f.
Binding efter boligreguleringsloven § 18 a er ophævet.
Saldi for disse  

 konti overføres til ordningen efter boligreguleringslovens § 18 b.  

 (Vejledningens afsnit 3.1.5.) g.
En række af de i lejelovgivningen fastsatte beløb og beløbsgrænser  

 forhøjes en gang årligt med 2,0 pct. tillagt en tilpasningsprocent for det  

 pågældende finansår, jf. lov om en satsreguleringsprocent. (Vejledningens  

 afsnit 1.6.) h.
Der er indført en råderet for lejerne i privat udlejningsbyggeri  

 således, at der er tillagt lejerne en egentlig ret til efter nærmere  

 fastsatte regler at foretage bestemte forbedringer i lejligheden og i  

 forbindelse med fraflytning modtage godtgørelse fra udlejeren for  

 forbedringen efter afskrivning. (Vejledningens afsnit 3.3.) i.
Som supplement til råderetten og med paralleller til ordningen efter  

 lov om privat byfornyelse er indført en ordning, hvorefter lejerne kan indgå  

 aftale med udlejeren om gennemførelse af forbedringer med en aftalt  

 lejeforhøjelse, der ikke efterfølgende kan ændres af huslejenævn eller  

 boligret. (Vejledningens afsnit 3.5.) j.
Lejelovens regler om betaling for varme m.v. er ændret, således at  

 faste varmeudgifter for ejendomme, der forsynes fra et kollektivt  

 varmeforsyningsanlæg, fremover i alle tilfælde skal medtages i  

 varmeregnskabet. (Vejledningens afsnit 7.1.) k.
Der er i lejeloven indført et nyt kapitel med regler om aflæggelse af  

 regnskab for vandforbrug, der giver lejerne mulighed for at beslutte at  

 overgå til afregning for brugsvand efter individuelle forbrugsmålere.  

 (Vejledningens afsnit 7.2.) l.
I lejeforhold om beboelseslejligheder og enkeltværelser til beboelse  

 kan som depositum opkræves et beløb svarende indtil 3 måneders leje.  

 Endvidere kan lejen kræves forudbetalt for et tidsrum op til 3 måneder.
Ved  

 lejeforhøjelser kan depositum og forudbetalt leje kræves reguleret.  

 (Vejledningens afsnit 8.) m.
Anvendelsesområdet for konto til indvendig vedligeholdelse er udvidet  

 til foruden maling, hvidtning og tapetsering at kunne omfatte andre  

 hensigtsmæssige og rimelige vedligeholdelsesarbejder. (Vejledningens afsnit  

 3.1.3.) n.
Der er indført en særlig adgang for huslejenævnet til at nedsætte lejen  

 i tilfælde af udlejerens manglende vedligeholdelse. (Vejledningens afsnit  

 3.2.) o.
Den hidtil gældende ordning i lejelovens Kap.
XVIII om frakendelse af  

 retten til at administrere udlejningsejendomme er ændret med henblik på at  

 præcisere ordningen.
Den ændrede ordning indebærer blandt andet, at sager om  

 frakendelse og generhvervelse af retten til at administrere  

 udlejningsejendomme føres ved anklagemyndighedens foranstaltning i  

 overensstemmelse med bestemmelserne i retsplejeloven med de  

 retssikkerhedsgarantier, dette indebærer. (Vejledningens afsnit 9.) p.
Ved loven er desuden gennemført en række ændringer, der primært er af  

 præciserende karakter. (Vejledningens afsnit 10.).
1.3. Ændringslovens ikrafttræden Ændringsloven trådte i kraft den 1. juli 1994. En række bestemmelser  

 trådte dog først i kraft den 1. januar 1995.
 Der er under de enkelte afsnit i vejledningen redegjort for  

 ikrafttrædelsestidspunkt og virk- ninger.
 Der er endvidere under de enkelte afsnit redegjort for overgangsordninger  

 i medfør af ændringsloven.
1.4. Nye bekendtgørelser og vejledninger I forlængelse af lovændringerne er - foruden denne vejledning - udarbejdet  

 følgende bekendtgørelser og vejledninger:
 Bygge- og Boligstyrelsens bekendtgørelse nr. 845 af 30. september 1994 om  

 råderet og godtgørelse for individuelle forbedringer m.v. i privat byggeri.
 Bygge- og Boligstyrelsens bekendtgørelse nr. 1031 af 14. december 1994 om  

 beboerrepræsentation.
 Bygge- og Boligstyrelsens vejledning nr. 165 af 6. september 1994 om  

 regulering af beløbsgrænser og beløb i lov om leje og lov om midlertidig  

 regulering af boligforholdene.
 Bygge- og Boligstyrelsens vejledning nr. 169 af 19. september 1994 om  

 ændret fordeling af omkostningsbestemt husleje i blandede ejendomme pr. 1.  

 januar 1995.
1.5. Standardblanketter og normtal I medfør af ændringsloven er boligministeren bemyndiget til, efter  

 forhandling med landsomfattende sammenslutninger af grundejerforeninger og  

 lejerforeninger, at fastsætte nærmere regler om udarbejdelse af autoriserede  

 standardblanketter på områder, hvor det vil være relevant.
Samtidig blev ved  

 ændringsloven givet en tilsvarende bemyndigelse til at formalisere  

 anvendelsen af normtal for budgetposter.
 Det bærende hensyn bag bemyndigelserne er et ønske om at forenkle  

 administrationen af udlejningsejendomme.
 Der er med lovændringen indført bemyndigelser til at udstede  

 bekendtgørelser med regler for autoriserede standardblanketter vedrørende:
- Standardlejekontrakter - Ind- og fraflytningsrapporter - Varslingsskrivelser vedrørende omkostningsbestemte lejeforhøjelser - Varslingsskrivelser vedrørende iværksættelse af forbedringsarbejder - Varslingsskrivelser vedrørende forbedringsforhøjelser - Bekendtgørelse om fastsættelse og anvendelse af normtal.
 Bygge- og Boligstyrelsen har den 1. juli 1994 autoriseret en ny udgave af  

 typeformularen for lejekontrakter til brug i lejemål om beboelseslejligheder  

 i private udlejningsejendomme og erhvervs- og forretningslokaler.
 Formularen er primært ændret som følge af ændringsloven og er gældende,  

 indtil der autoriseres en ny lejekontrakt, som angivet ovenfor.
 Formularen, der har betegnelsen typeformular A. 1994, 6. udgave, har  

 erstattet typeformular A. 1979, 5. udgave.
Formularen kan for en pris af 6 kroner blandt andre købes hos Statens  

 Information, Nørre Farimagsgade 65, 1009 København K.
Tlf. 33 37 92 00.
1.6. Årlig regulering af beløb og beløbsgrænser i lejelovgivningen Det er i lejeloven og boligreguleringsloven i en række bestemmelser  

 fastsat, at en række af lejelovgivningens beløbsgrænser og beløb reguleres en  

 gang årligt med 2,0 pct. tillagt en tilpasningsprocent for det pågældende  

 finansår, jf. lov om en satsreguleringsprocent.
 Denne årlige regulering indebærer, at de pågældende beløbsgrænser og beløb  

 reguleres i takt med indkomstudviklingen i samfundet.
Tilpasningsprocenten er en af Finansministeriet beregnet størrelse, der  

 udtrykker forskellen mellem den konstaterede procentvise årsudvikling i  

 lønningerne og 2,0 pct.
En regulering med »tilpasningsprocenten plus 2  

 pct.« indebærer derfor en regulering, der svarer til den procentvise  

 årsudvikling i lønningerne.
 Har Finansministeriet f.eks. på baggrund af en konstateret lønudvikling på  

 3 pct. udmeldt en tilpasningsprocent på (3 pct. - 2 pct.) = 1 pct., fører det  

 til en regulering med 1 pct. + 2 pct. = 3 pct. af beløb og beløbsgrænser.
 De i lejelovgivningen fastsatte beløbsgrænser er alle fastsat i  

 1994-niveau, jf. senest Boligministeriets bekendtgørelse nr. 704 af 22. juli  

 1994 af lov om leje og Boligministeriets bekendtgørelse nr. 705 af 22. juli  

 1994 af lov om midlertidig regulering af boligforholdene.
 For så vidt angår regulering af beløbsgrænserne fra 1994-niveau til  

 1995-niveau, henvises til Bygge- og Boligstyrelsens vejledning nr. 165 af 6.  

 september 1994 om regulering af beløbsgrænser og beløb i lov om leje og lov  

 om midlertidig regulering af boligforholdene for 1995.
 De regulerede beløbsgrænser og beløb udmeldes fremover en gang årligt af  

 Bygge- og Boligstyrelsen i en vejledning, der offentliggøres i  

 Ministerialtidende.
2. Øget indflydelse for beboerrepræsentanter Med ændringsloven er gennemført en væsentlig styrkelse af  

 beboerdemokratiet og beboerindflydelsen.
Der lægges således op til et  

 forbedret og udvidet samarbejde mellem udlejer og beboerne.
Der er tillagt  

 beboerrepræsentanterne indflydelse på en lang række forhold vedrørende  

 gennemførelse af vedligeholdelses- og forbedringsarbejder i alle ejendomme  

 med beboerrepræsentation (afsnit 2.1.). Der er endvidere tillagt  

 beboerrepræsentanterne øget indflydelse på lejefastsættelse m.v. i regulerede  

 ejendomme (afsnit 2.2.), og endelig er beboerrepræsentanterne på forskellige  

 andre enkeltområder inddraget yderligere i samarbejdet om ejendommen (afsnit  

 2.3.).
Ønsket om at styrke beboerindflydelsen har også givet sig udslag i en  

 række muligheder for den enkelte lejer til at øve indflydelse på lejlighedens  

 vedligeholdelses-/forbedringstilstand.
Disse er beskrevet nedenfor i afsnit 3  

 om nye muligheder for gennemførelse af vedligeholdelses- og  

 forbedringsarbejder.
 Ændringerne vedrørende beboerrepræsentation trådte alle i kraft 1. juli  

 1994.
2.1. Beboerrepræsentanternes indflydelse på gennemførelse af  

 vedligeholdelses - og forbedringsarbejder Med tilknytning til udlejerens gennemførelse af vedligeholdelses- og  

 forbedringsarbejder er der i lejelovens § 66 fastsat bestemmelser, der giver  

 beboerrepræsentanterne mulighed for at fremføre deres synspunkter forud for  

 og under vedligeholdelses- og forbedringsarbejders udførelse samt for at  

 blive inddraget i en eventuel licitation.
 Beboerrepræsentanterne får desuden større indsigt i ejendommens løbende  

 vedligeholdelsesøkonomi, idet de skal indkaldes til en årlig gennemgang af  

 ejendommen med henblik på at planlægge vedligeholdelsesindsatsen i  

 ejendommen.
 Retsvirkningerne af udlejers manglende efterlevelse af kravene i § 66  

 fremgår ikke udtrykkeligt af bestemmelsen.
 I henhold til lejelovens § 58 og boligreguleringslovens § 27, jf.  

 lejelovens 58, er overholdelsen af procedurereglerne i § 66, hvormed forstås  

 reglerne i stk. 1-4, imidlertid en forudsætning for, at udlejer lovligt kan  

 opkræve den forudsatte lejeforhøjelse.
Boligretten og huslejenævn vil derfor kunne tilsidesætte en varsling under  

 henvisning til, at reglerne i § 66 ikke er overholdt.
Dog bør reglerne i stk.  

 2 - 4 forstås således, at mindre, undskyldelige fravigelser, som ikke  

 indebærer en forringelse af lejerbeskyttelsen, ikke medfører tilsidesættelse  

 af varslingen.
 § 66  finder som udgangspunkt ikke anvendelse på de  

 arbejder, der udføres af lejeren i henhold til § 62 a, § 62 b og § 63, idet  

 disse arbejder skyldes lejerens råderet eller tager udgangspunkt i en aftale  

 mellem udlejer og den enkelte lejer. § 66, stk. 1-4, antages heller ikke at  

 finde anvendelse på de arbejder, der gennemføres efter byfornyelseslovens  

 regler, idet de regler om beboerindflydelse, som gælder efter  

 byfornyelsesloven, udgør et i forhold til lejeloven særligt regelsæt.
 Beboerrepræsentanternes rettigheder efter § 66, stk. 2-4, finder  

 anvendelse på vedligeholdelses- og forbedringsarbejder, som udlejer ønsker at  

 gennemføre i beboelseslejemål (inkl. blandede lejemål), idet dette svarer til  

 de kategorier af lejere, som beboerrepræsentationen repræsenterer.
 Bestemmelserne tager i sagens natur først og fremmest sigte på  

 fællesarbejder, men vil også finde anvendelse på mindre dele af ejendommen.
 De nye regler omfatter desuden en adgang for beboerrepræsentanterne til på  

 vegne af samtlige beboere og på nærmere vilkår at indgå aftale med udlejeren  

 om gennemførelse af forbedringsarbejder.
2.1.1. Orienteringsmøde Efter de gældende regler kan udlejer ikke gennemføre forbedringsarbejder,  

 der vil medføre lejeforhøjelse, før beboerrepræsentanterne har haft adgang  

 til at udtale sig om arbejderne.
 For at forbedre beboerrepræsentanternes mulighed herfor gennem større  

 indsigt i arbejderne er der i lejelovens § 66, stk. 2, fastsat regler om  

 afholdelse af orienteringsmøde.
 Udlejer skal indkalde beboerrepræsentanterne til orienteringsmøde, når  

 udlejer planlægger at gennemføre vedligeholdelses - eller  

 forbedringsarbejder, hvor den samlede udgift overstiger 20 kr. pr. (m2)  

 bruttoetageareal.
 Beløbsgrænsen udregnes i forhold til ejendommens samlede areal, også  

 selvom arbejderne alene vedrører en begrænset del af ejendommen.
 Formålet med mødet er på et tidligt tidspunkt i byggeprocessen at  

 orientere beboerrepræsentanterne om arbejdets omfang og karakter ved, at  

 udlejer fremlægger tegninger og beskrivelser, overslag over de huslejemæssige  

 konsekvenser samt udbudsvilkår m. v. til brug for indhentning af priser.
 For at beboerrepræsentanterne kan forberede sig til mødet, skal udlejer  

 udsende skriftligt materiale om de anførte punkter samtidig med indkaldelsen,  

 jf. lejelovens § 66, stk. 2, 2. pkt.
 Beboerrepræsentanterne skal indkaldes til mødet med en rimelig frist -  

 hvorved forstås et tidsrum, der efter omstændighederne gør det muligt for  

 beboerrepræsentanterne at forberede sig til mødet.
Bestemmelsen stiller ikke særlige krav om tid og sted for mødets  

 afholdelse.
Det må dog forudsættes, at mødet, hvis det ikke afholdes i den  

 pågældende ejendom, afholdes indenfor en overkommelig afstand herfra.
Beboerrepræsentanterne kan kommentere materialet og stille spørgsmål  

 hertil, og det er meningen, at mødet skal forme sig som en drøftelse mellem  

 udlejer og beboerrepræsentanter.
Beboerrepræsentanterne kan dog ikke  

 forlange, at udlejer ændrer materialet.
 De nye regler gælder sideløbende med de allerede gældende regler, herunder  

 reglen i lejelovens § 66, stk. 1, hvorefter beboerrepræsentanterne i  

 forbindelse med iværksættelse af forbedringer i en 3-ugers periode skal have  

 lejlighed til at udtale sig.
2.1.2. Licitation Hvis et vedligeholdelses- eller forbedrings-arbejde skal udbydes i bunden  

 (indbudt) licitation, skal beboerrepræsentanterne samtidig med indkaldelsen  

 til mødet i henhold til lejelovens § 66, stk. 2, gøres opmærksom på, at de  

 har ret til at udpege mindst en deltager til licitationen, jf. lejelovens §  

 66, stk. 3. Der kan kun peges på en i hvert fag (ved fagentreprise) eller på  

 en hoved-entreprenør (ved hovedentreprise).
 Medmindre andet fremgår udtrykkeligt af udbudsmaterialet (ved udbyderens  

 forbehold), er ejeren ved bunden licitation forpligtet til at antage det  

 billigste tilbud.
 Beboerrepræsentanterne skal også indkaldes skriftligt til at deltage i  

 licitationsforretningen, jf. lejelovens § 66, stk. 3, 2. pkt.
2.1.3. Byggemøder Når vedligeholdelses - eller forbedringsarbejder med en samlet udgift på  

 mere end 20 kr. pr. (m2) bruttoetageareal, jf. lejelovens § 66, stk. 2,  

 gennemføres, skal udlejer i henhold til lejelovens § 66, stk. 4, indkalde  

 beboerrepræsentanterne skriftligt til samtlige byggemøder.
 Beboerrepræsentanterne har adgang til at udtale sig på byggemøderne, men  

 deres deltagelse ændrer ikke på det sædvanlige retsforhold mellem bygherren,  

 dennes rådgivere og de udførende, ligesom deltagelsen ikke har konsekvenser  

 for retsforholdet mellem udlejer og lejer.
 Beboerrepræsentanterne skal endvidere indkaldes til  

 afleveringsforretninger og kontroleftersyn.
Hvis beboerrepræsentanterne i forbindelse med deltagelse i byggemøder på  

 en byggeplads udsættes for en hændelig skade, vil dette ikke være dækket af  

 udlejers ansvar.
Beboerrepræsentationen bør derfor overveje, hvorvidt man  

 eventuelt via en forsikring ønsker at sikre sig mod sådanne skader.
2.1.4. Vedligeholdelsesplaner For i højere grad end hidtil at lade brugernes kendskab til og erfaring  

 med ejendommen spille en rolle for de dispositioner over ejendommen, som  

 udlejer foretager, er indføjet en bestemmelse i lejelovens § 66, stk. 5, om  

 udarbejdelse af vedligeholdelsesplaner.
 Udlejeren skal hvert år indkalde beboerrepræsentanterne til en gennemgang  

 af bygningerne med henblik på, at udlejer og beboerrepræsentanterne på et  

 efterfølgende møde udarbejder en vedligeholdelsesplan for ejendommen.
 Det er overladt til parterne selv at beslutte, under hvilke former  

 bygningsgennemgangen og vedligeholdelsesplanlægningen skal gennemføres.
2.1.5. Aftaler om forbedringsarbejder For yderligere at styrke og forenkle samarbejdet mellem  

 beboerrepræsentanter og udlejer er der i lejelovens § 66 a indsat en  

 bestemmelse, hvorefter beboerrepræsentanterne - under de nedenfor anførte  

 forudsætninger - på samtlige beboelseslejeres vegne kan indgå aftale om  

 forbedringsarbejder og de lejeforhøjelser, som følger heraf.
 Som følge af, at beboerrepræsentanterne ikke repræsenterer lejere i  

 klubværelser og rene erhvervslejemål, kan en aftale efter § 66 a ikke være  

 bindende over for klubværelseslejere og lejere af rene erhvervslejemål.
 Bestemmelserne tager i sagens natur først og fremmest sigte på  

 fællesarbejder, men vil også kunne anvendes på arbejder vedrørende dele af  

 ejendommen.
Bestemmelsen kan kun anvendes, såfremt den forventede lejeforhøjelse ikke  

 overstiger 64 kr. pr. (m2) bruttoetageareal.
Ved beregningen af beløbsgrænsen  

 skal medregnes de lejestigninger pr. (m2), som beboerrepræsentanterne inden  

 for de sidste 3 år har godkendt i henhold til § 66 a.
Beløbsgrænsen i § 66 a  

 reguleres en gang årligt, jf. afsnit 1.6.
 Den gennemsnitlige lejeforhøjelse beregnes i forhold til den samlede  

 ejendom, selv om arbejderne kun vedrører en del af ejendommen.
 Forinden beboerrepræsentanterne tager stilling til arbejderne, skal de  

 afholde et beboermøde til drøftelse af udlejers forslag og beregninger.
 Beboerrepræsentanterne kan kun tiltræde lejestigninger, såfremt et flertal  

 af de fremmødte beboere er enig i arbejderne og lejestigningen.
Beboerrepræsentanternes adgang til at indgå aftale med udlejer om  

 forbedringsarbejder efter § 66 a retter sig primært mod fællesarbejder i  

 ejendommen.
Der kan dog også være tale om forbedringer, der skal gennemføres  

 i enkelte lejemål.
Bestemmelsen angiver bl.a. af denne grund nogle procedurer  

 til beskyttelse af mindretallet.
 Beboerrepræsentanterne skal således efter beboermødet skriftligt orientere  

 lejerne om udfaldet af mødet med oplysning om, at 1/4 af beboerne inden 2  

 uger kan forlange, at beboerrepræsentanterne afholder en urafstemning blandt  

 ejendommens beboere.
Herudover kan den enkelte lejer i uregulerede ejendomme indbringe aftalen  

 mellem udlejer og beboerrepræsentanterne for boligretten.
Såfremt boligretten  

 skønner, at aftalen er åbenbart urimelig, kan retten tilsidesætte aftalen.
 På tilsvarende vis kan den enkelte lejer i en reguleret ejendom indbringe  

 en sådan aftale for huslejenævnet, jf. boligreguleringslovens § 15, stk. 3.
 Bestemmelsen gælder ikke for aftaler, der indgås mellem udlejer og lejer i  

 henhold til lejelovens § 62 b eller § 63.
 Bestemmelserne indebærer, at beboerrepræsentanterne på vegne af samtlige  

 beboere kan indgå aftale med udlejeren om forbedringsarbejder og  

 lejeforhøjelser på de angivne vilkår i et omfang svarende til, hvad lejere og  

 udlejere efter den gældende retspraksis hidtil har kunnet aftale.
Dette indebærer, at aftalen vil kunne omfatte en anden beregning af  

 forbedringsforhøjelsen end efter lejelovens § 58, idet denne bestemmelse kan  

 fraviges ved aftale.
Rækkevidden af sådanne aftaler vil imidlertid fortsat  

 være begrænset af lejelovens § 49 og boligreguleringslovens § 5, hvorefter  

 lejen vil kunne nedsættes, såfremt den væsentligt overstiger det lejedes  

 værdi.
 Indeholder aftalen tilstrækkelige oplysninger om arbejderne og deres  

 gennemførelse, må varslingsreglerne i lejelovens § 55 anses for at være  

 opfyldt.
2.2. Beboerrepræsentanternes indflydelse på lejeregulering m.v. i  

 regulerede ejendomme I tilknytning til reglerne om varsling af omkostningsbestemt  

 lejeregulering er der i boligreguleringsloven indført en række regler, der  

 har til hensigt at styrke beboerdemokratiet.
De i dette afsnit beskrevne  

 regler gælder således kun i regulerede ejendomme.
 Reglerne lægger - som de øvrige ændringer af beboerrepræsentanternes  

 beføjelser - op til et øget samarbejde mellem lejere og udlejer og giver  

 beboerrepræsentanterne mulighed for at opnå større indsigt i forhold omkring  

 ejendommen, herunder de økonomiske forhold, som har betydning for lejernes  

 situation.
 Samtidig tillægges beboerrepræsentanterne indflydelse på størrelsen af  

 visse poster i det omkostningsbestemte budget, der ligger til grund for  

 lejereguleringen.
2.2.1. Budgetmøde Efter bestemmelsen i boligreguleringslovens § 13, stk. 2, skal udlejeren  

 forud for varsling af lejeregulering indkalde beboerrepræsentanterne til  

 budgetmøde.
 Hensigten med afholdelse af budgetmøder er at give beboerrepræsentanterne  

 en orientering om indholdet i det huslejebudget, som er grundlaget for, at  

 der varsles lejeforhøjelse.
 Samtidig gives beboerrepræsentanterne lejlighed til at stille spørgsmål og  

 fremkomme med synspunkter.
 Formålet er at fremme dialogen mellem parterne mest muligt, hvilket bl.a.  

 vil kunne bevirke, at en række af de problemer, som ofte ender i  

 huslejenævnet, vil kunne afklares inden en lejeforhøjelse varsles.
 Til brug for budgetmødet skal udlejeren tilsende beboerrepræsentanterne  

 huslejebudget og regnskab for de udgifter, som indgår i budgettet for  

 ejendommen.
 De nævnte regnskabsoplysninger omfatter de poster i det senest afsluttede  

 driftsregnskab for ejendommen, som indgår i beregningen af den  

 omkostningsbestemte husleje.
 Endelig skal beboerrepræsentanterne have tilsendt opgørelse over  

 ejendommens vedligeholdelseskonti efter boligreguleringslovens § 18 og § 18  

 b.
 Som det fremgår af bestemmelsen, er der ikke tale om egentlige regnskaber  

 for vedligeholdelseskontiene, men derimod opgørelser, der indeholder  

 bevægelserne på kontiene siden seneste regnskab samt saldo.
 Da der hermed er tale om endnu ikke endelige regnskabstal, vil der i  

 sagens natur altid være risiko for, at det endelige regnskab på enkelte  

 punkter vil variere i forhold til den nævnte opgørelse, men idet det  

 forudsættes, at opgørelsen foretages i overensstemmelse med de gældende  

 regler for vedligeholdelseskonti, for så vidt angår debitering og  

 kreditering, anses denne usikkerhed for at være ubetydelig.
 Til yderligere belysning af opgørelsen har beboerrepræsentanterne mulighed  

 for at forlange kopi af bilag samt eventuel dokumentation udleveret.
2.2.2. Alternative tilbud på budgetposter I boligreguleringslovens § 8, stk. 3, er der indført en bestemmelse,  

 hvorefter beboerrepræsentanterne kan indhente tilbud på de budgetposter, som  

 vedrører renholdelse, forsikringer, og udfærdigelse af varme- og  

 vandregnskaber, og forelægge disse for udlejeren, såfremt det viser sig, at  

 den samme ydelse kan fås billigere end den af udlejeren antagne.
 Hvis udlejeren afviser at antage et af beboerrepræsentanterne indhentet  

 alternativt tilbud, kan beboerrepræsentanterne indbringe sagen for  

 huslejenævnet.
Huslejenævnet kan pålægge udlejeren at antage et eller flere af de  

 pågældende tilbud, såfremt huslejenævnet vurderer, at det pågældende tilbud  

 er det bedste og billigste.
Udlejer kan dog opfylde pålægget ved at antage et  

 tilbud, som i alle henseender svarer til det tilbud, som huslejenævnet har  

 pålagt udlejer at antage.
Sag ved huslejenævnet kan anlægges på et hvilket som helst tidspunkt.  

 Huslejenævnet kan ligeledes uden hensyn til udlejers budgetår træffe  

 afgørelse efter denne bestemmelse om, at et alternativt tilbud fremover skal  

 træde i stedet for et af udlejer hidtil benyttet tilbud.
Udlejer kan dog kun  

 pålægges at antage sådanne andre tilbud fra det tidspunkt, hvor udlejer i  

 henhold til eksisterende kontrakter kan frigøre sig.
 Som konsekvens af den almindelige adgang til at indbringe lejens størrelse  

 for huslejenævnet, vil konsekvensen af udlejers manglende opfyldelse af et  

 sådant pålæg være, at udgiften til den pågældende budgetpost må reduceres  

 svarende til udgiften på det alternative tilbud.
Afgørelsen af på hvilket tidspunkt krav om lejenedsættelse kan indbringes  

 følger de almindelige regler.
Beboerrepræsentanterne kan således først rejse  

 kravet i forbindelse med indsigelse mod varsling af omkostningsbestemt  

 lejeforhøjelse, jf. boligreguleringslovens § 13, stk. 1. Den enkelte lejer  

 kan derimod indbringe sagen på et hvilket som helst tidspunkt, jf.  

 boligreguleringslovens § 15, stk. 1.
 Huslejenævnet må i sin vurdering af indhentede alternative tilbud indrømme  

 udlejeren nogen margin med hensyn til udlejerens sammenligning af de til  

 budgettet antagne tilbud på de nævnte poster og de af beboerrepræsentanterne  

 indhentede tilbud.
 For så vidt angår forsikringer, kan der ikke hermed ske reduktion i  

 dækningsgraden.
 Efter § 8, stk. 4, gælder beboerrepræsentanternes ret til at indhente  

 alternative tilbud ikke for lejemål i ejendomme, der er opdelt i  

 ejerlejligheder, idet en udlejer ikke har mulighed for at efterkomme et  

 eventuelt pålæg fra huslejenævnet, hvis de solgte ejerlejligheder har flertal  

 i ejendommen og modsætter sig ønsket om at skifte forsikrings- eller  

 renholdelsesselskab.
2.2.3. Aflæggelse af vedligeholdelsesregnskab Efter boligreguleringslovens § 18, stk. 5, skal udlejeren fremover løbende  

 med et halvt års mellemrum fremsende sit regnskab for udvendig  

 vedligeholdelse til beboerrepræsentanterne.
 Det regnskab, som der her er tale om, er ikke det afsluttede og godkendte  

 årlige regnskab efter lovens § 20, men derimod en oversigt over de  

 bevægelser, som er sket siden seneste aflæggelse, og som udlejeren forventer,  

 at det endelige årsregnskab vil indeholde.
 Dette indebærer, at udlejeren bør bestræbe sig på, at regnskabet  

 indeholder bevægelser indtil et så sent tidspunkt som muligt i forhold til  

 opgørelsestidspunktet.
 Med regnskabet skal endvidere følge kopi af bilag vedrørende periodens  

 bevægelser.
2.2.4. Beboerrepræsentanternes indsigelser på vegne af samtlige  

 beboere Efter en ny bestemmelse i boligreguleringslovens § 15, stk. 4, kan  

 beboerrepræsentanterne på vegne af samtlige beboere indbringe sager for  

 huslejenævnet vedrørende de forhold, som den enkelte lejer selv i medfør af  

 boligreguleringslovens § 15, stk. 3, kan indbringe for huslejenævnet.
 De forhold, der kan indbringes, vedrører uenighed om lejernes  

 antennebidrag, betaling for varme og lignende, herunder a contobidrag,  

 betaling for vand, herunder a contobidrag, samt tilfælde, hvor udlejeren  

 modsætter sig at installere vandmålere, lejerens ret til at installere  

 hjælpemidler efter lejelovens § 29, stk. 3, om en aftale i henhold til  

 lejelovens § 66 a er åbenbart urimelig, samt om lejeforhøjelser efter  

 lejeloven.
2.3. Beboerrepræsentanternes indflydelse på andre forhold 2.3.1. Deltagelse i ind- og fraflytningssyn Med lovændringen er der fastsat bestemmelser om beboerrepræsentanternes  

 deltagelse i ind- og fraflytningssyn.
 Baggrunden for den ny ordning har været et ønske om at give den ny lejer  

 en større sikkerhed i forbindelse med fastlæggelsen af grundlaget for den  

 senere fordeling af ansvaret for lejlighedens stand gennem deltagelse af  

 personer med et mere generelt kendskab til ejendommens forhold.
 Efter lejelovens § 9, stk. 2, gælder således, at udlejeren, hvis der ved  

 en lejers indflytning foretages en gennemgang af lejligheden, skal indkalde  

 beboerrepræsentanterne med et rimeligt varsel til deltagelse i gennemgangen.
 Af lejelovens § 98 fremgår tilsvarende, at ud- lejeren i det omfang, der  

 foretages en gennemgang af lejligheden i forbindelse med fraflytning, skal  

 oplyse den fraflyttende lejer om muligheden for, at beboerrepræsentanterne  

 indkaldes til deltagelse i gennemgangen.
 Såfremt lejeren ønsker beboerrepræsentanternes deltagelse, skal udlejeren  

 med en rimelig frist indkalde disse.
Udarbejdes der på grundlag af gennemgangen en fraflytningsrapport, skal  

 beboerrepræsentanterne have tilsendt kopi heraf.
Dette gælder, uanset om  

 beboerrepræsentanter har deltaget i fraflytningsgennemgangen.
Det angives ikke nærmere, hvilken retsvirkning manglende overholdelse af  

 disse regler medfører.
Ved en eventuel tvist mellem udlejer og lejer, der  

 relaterer sig til divergerende opfattelser af lejlighedens stand ved ind-  

 eller fraflytning, vil det antageligt være en svækkelse af udlejers bevis, at  

 de gældende regler ikke er iagttaget.
2.3.2. Orientering om genudlejning Udlejeren skal endvidere efter bestemmelsen i lejelovens § 65, stk. 2, 2.  

 pkt., orientere beboerrepræsentanterne, når der foretages genudlejning af  

 beboelseslejligheder.
De skal endvidere orienteres om indestående på kontoen  

 for indvendig vedligeholdelse i det lejemål, der skal genudlejes.
 Formålet er herved at sikre, at beboerrepræsentanterne til enhver tid har  

 overblik over den lejerkreds, der er grundlaget for repræsentationen.  

 Samtidig sikres beboerrepræsentanterne overblik over de midler, som henstår  

 til den indvendige vedligeholdelse.
2.3.3. Orientering om klager Efter bestemmelsen i lejelovens § 65, stk. 2, 1. pkt., skal udlejeren  

 løbende holde beboerrepræsentanterne orienteret om lejeres klager over andre  

 lejere.
 Baggrunden for bestemmelsen er, at beboerrepræsentanterne på et tidligt  

 tidspunkt i forløbet kan blive inddraget i konflikter mellem enkelte lejere  

 og dermed få mulighed for at virke som rådgiver og mægler med henblik på, at  

 stridigheder lejere imellem bilægges hurtigst muligt.
2.4. Beboerrepræsentanternes adgang til at indgive klage og øve  

 indflydelse På en række områder er de gældende regler om beboerrepræsentanternes  

 kompetence til at indbringe sager på vegne af samtlige beboere udvidet.
 Beboerrepræsentanterne kan herefter efter lejeloven gøre indsigelse  

 på samtlige beboeres vegne vedrørende:
 - Indsigelse mod varmeregnskabet, jf. lejelovens § 40, stk. 3.
 - Indsigelse mod antennebidraget, jf. lejelovens § 46 f, stk. 6.
 - Indsigelse mod nye eller forøgede antenneudgifter, jf. lejelovens § 46  

 g.
 - Indsigelse mod vandregnskabet, jf. lejelovens § 46 l, stk. 3.
 - Indsigelse mod lejeforhøjelser på grund af forhøjede skatter og afgifter  

 m.m. (§§ 50-51), jf. lejelovens § 50, stk. 5.
 - Indsigelse mod lejeforhøjelse som følge af forbedringer, jf. lejelovens  

 § 59, stk. 5.
 - Indsigelse mod lejeforhøjelse ved overgang til kollektiv varmeforsyning,  

 jf. lejelovens § 61.
 - Indsigelse mod udbetaling af midler fra § 63a - konto, jf. lejelovens §  

 63 e, stk. 3.
 Dertil kommer de regler i boligreguleringsloven , som direkte er  

 bygget op om beboerrepræsentanternes eksistens:
 - Indsigelse mod omkostningsbestemt lejeforhøjelse, jf.  

 boligreguleringslovens § 13, stk. 4.
 - Indsigelse mod iværksættelse af forbedringsarbejder af en vis størrelse,  

 jf. boligregule-ringsloven § 24, stk. 3.
 Efter boligreguleringsloven har beboerrepræsentanterne derudover mulighed  

 for at indbringe sager for huslejenævnet:
 - Indsigelse vedrørende alle de i § 15, stk. 3, nævnte forhold (jf. afsnit  

 2.2.4.), jf. boligreguleringslovens § 15, stk. 4.
 Ligeledes efter boligreguleringsloven kan beboerrepræsentanterne:
 - Indbringe afgørelser fra huslejenævnet for boligretten, jf.  

 boligreguleringslovens § 43, stk. 2.
 Udover efter disse lovbestemte kompetencer til at optræde på lejernes  

 vegne vil en beboerrepræsentant altid kunne optræde på en lejers vegne efter  

 fuldmagt.
 Endelig har beboerrepræsentanterne selvstændig kompetence i følgende andre  

 situationer:
 - Indkaldes til evt. indflytningsgennemgang af beboelseslejemål og modtage  

 kopi af evt. indflytningsrapport, jf. lejelovens § 9, stk. 2.
 - Kræve ændret fordeling af varmeudgifter, jf. lejelovens § 37, stk. 2 og  

 3.
 - Foreslå gennemførelse af energibesparende arbejder m.v., jf. lejelovens  

 § 46, stk. 2.
 - Forlange oversigt over og udførelse af energibesparende arbejder, når  

 udlejer leverer varme og varmt vand, og udgiften hertil overstiger halvdelen  

 af lejen, jf. lejelovens § 46, stk. 3.
 - Indbringe spørgsmålet om betingelser for udførelse af arbejde efter  

 lejelovens § 46 a, jf. lejelovens § 46 a og boligreguleringslovens § 27 a.
 - Ytre sig vedrørende opsætning eller forbedring af antenneanlæg, jf.  

 lejelovens § 46 e.
 - Kræve overgang til forbrugsbestemt afregning for vand, jf. lejelovens §  

 46 j.
 - Nedsættelse af lejen efter det lejedes værdi, jf. lejelovens § 49, stk.  

 5.
 - Foreslå gennemførelse af arbejder for § 63 a-midler, jf. lejelovens § 63  

 a, stk. 4.
 - Krav på udlevering af regnskab for § 63 a-midler, jf. lejelovens § 63 c.
 - Underretning om og indsigelse mod udbetalinger fra § 63 a-konto, jf.  

 lejelovens § 63 e, stk. 2 og 3.
 - Ret til orientering om diverse forhold vedrørende ejendommen, jf.  

 lejelovens § 65.
 - Løbende orienteres om beboeres klager over andre beboere, jf. lejelovens  

 § 65, stk. 2.
 - Adgang til at ytre sig ved lejeforhøjelser efter § 47 eller ved  

 iværksættelse af forbedringsarbejder, jf. lejelovens § 66, stk. 1.
 - Inddrages i gennemførelsen af vedligeholdelses- og forbedringsarbejder,  

 jf. lejelovens § 66, stk. 2.
 - Udpege deltagere ved licitation over vedligeholdelses- eller  

 forbedringsarbejder, jf. lejelovens § 66, stk. 3.
 - Deltage i byggemøder, jf. lejelovens § 66, stk. 4.
 - Drøfte vedligeholdelsesplaner, jf. lejelovens § 66, stk. 5.
 - Tiltræde mindre forbedringsarbejder, jf. lejelovens § 66 a.
 - Beskyttet mod opsigelse, jf. lejelovens § 84, litra e.
 - Deltage i evt. fraflytningsgennemgang, hvis lejeren ønsker det, og  

 modtage kopi af evt. fraflytningsrapport, jf. lejelovens § 98, stk. 2.
 - Indhente tilbud på renholdelse, forsikringer m.v., jf.  

 boligreguleringslovens § 8, stk. 3.
 - Forlange nedsættelse af § 18 b-hensættelser, jf. boligreguleringslovens  

 § 18 b, stk. 7.
 - Vedtage 5-årig vedligeholdelsesplan som grundlag for øgede afsætninger  

 efter § 18 b, jf. boligreguleringslovens § 18 d, stk. 2.
- Godkende fradrag på § 18-konto til forbed- ringer m.v., jf. boligreguleringslovens § 19, stk. 1.
 - Underretning om og indsigelse mod udbetalinger efter § 18 b, jf.  

 boligreguleringslovens § 22 b, stk. 2 og 3.
 - Underretning om og indsigelse mod frigivelse af bundne  

 normaliseringsbeløb, jf. boligreguleringslovens § 55 a, stk. 1 og 2.
2.5. Bortfald af beboerrepræsentation Efter § 64, stk. 4, fortsætter en beboerrepræsentation, indtil den  

 besluttes ophævet.
Denne bestemmelse kan volde udlejeren problemer i  

 ejendomme, hvor de valgte beboerrepræsentanter f.eks. er flyttet, og hvor der  

 ikke tages initiativ til, at nye vælges, eller at beboerrepræsentationerne  

 ophæves.
 På denne baggrund er indført to bestemmelser, der kan bidrage til at skabe  

 klarhed over, om der stadig er beboerrepræsentation i den enkelte ejendom.  

 Begge bestemmelser trådte i kraft 1. juli 1994.
 For det første er indført en bestemmelse, hvorefter beboerrepræsentationen  

 bortfalder, hvis der ikke har været afholdt beboermøde med valg af  

 beboerrepræsentanter i 2 år, jf. lejelovens § 64, stk. 6.
 Bortfald af beboerrepræsentationen som følge af denne regel kan tidligst  

 ske efter 1. juli 1996, idet en beboerrepræsentation først da kan siges at  

 have været passiv med hensyn til afholdelse af beboermøde i 2 år trods  

 eksistensen af denne regel.
For det andet er indført en bestemmelse, der giver udlejeren mulighed for  

 - inden de 2 år er gået - via en henvendelse til lejerne at få konstateret,  

 om beboerrepræsentationen er i funktion.
Udlejeren kan anmode samtlige  

 beboelseslejere om inden en frist på mindst 6 uger (dog bortset fra juli  

 måned) skriftligt at oplyse udlejeren om, hvem der er beboerrepræsentanter i  

 ejendommen.
Hvis udlejeren ikke har modtaget oplysning herom ved svarfristens  

 udløb, anses beboerrepræsentationen for bortfaldet, jf. lejelovens § 64, stk.  

 5.
3. Ændrede forhold omkring vedligeholdelse og  

 forbedringer I afsnit 2 ovenfor er beskrevet nye regler for det udvidede  

 beboerdemokrati.
En del af disse vedrører beboerrepræsentanternes medvirken  

 ved gennemførelse af vedligeholdelses- og forbedringsarbejder.
I dette afsnit beskrives de ændringer, der er gennemført ved selve  

 regelsættet om vedligeholdelse og forbedringer.
En del af disse ændringer  

 indebærer øget beboerindflydelse, idet den enkelte lejer er tildelt nye  

 muligheder for indflydelse på sin egen boligs standard.
De øvrige ændringer  

 vedrører nogle mere generelle forhold omkring rammerne for vedligeholdelses-  

 og forbedringsarbejder.
3.1. Vedligeholdelsesforpligtelsen 3.1.1. Ændring af parternes forpligtelser Lejelovens §§ 19-24 beskriver, hvorledes vedligeholdelsespligten er  

 fordelt mellem udlejer og lejer, medmindre andet er aftalt.
I mange tilfælde er en anden fordeling end den, som gælder efter  

 lejelovens regler, aftalt.
En aftalt anderledes fordeling kan vedrøre både  

 fordelingen af den indvendige vedligeholdelsespligt og omfanget af lejerens  

 vedligeholdelsespligt efter § 20 i forhold til udlejers (udvendige)  

 vedligeholdelsespligt.
 I de tilfælde, hvor der ikke er aftalt en anden fordeling, eller hvor  

 lejelovens fordeling er aftalt, har lejerens vedligeholdelsespligt i henhold  

 til lejelovens § 20 hidtil omfattet en pligt til vedligeholdelse og fornøden  

 fornyelse af låse, nøgler, ruder, vand- og gashaner og elafbrydere samt en  

 pligt til at vedligeholde wc-kummer, cisterner, vaskekummer, badekar,  

 køleskabe, komfurer, vaskemaskiner og lignende installationer, medmindre  

 lejeren kunne godtgøre, at forringelsen ikke skyldtes hans forsømmelse.
 Af forenklingsmæssige årsager er det besluttet at begrænse lejerens pligt  

 til kun at omfatte vedligeholdelse og fornøden fornyelse af låse og nøgler.
 Forpligtelsen omfatter som hidtil kun låse og nøgler til det lejede areal.
 Ændringen, der trådte i kraft 1. juli 1994, får virkning for eksisterende  

 lejeforhold, medmindre der er indgået udtrykkelig aftale om fordeling af  

 vedligeholdelsespligten, (som f.eks. i den tidligere autoriserede  

 standardlejekontrakt A 1979, 5. udgave). Ændringen gælder umiddelbart for  

 kommende lejeforhold, medmindre andet aftales.
 Såfremt udlejer og lejere ønsker at indføre den nye fordeling i allerede  

 eksisterende lejeforhold, kan dette ske ved at indgå aftale om at ændre en  

 gældende lejeaftale således, at den ændrede fordeling efter den ny § 20 skal  

 gælde for fremtiden.
 Hvis udlejer i et pr. 1. juli 1994 eksisterende lejeforhold overtager  

 vedligeholdelses- og fornyelsespligten i et omfang svarende til den gældende  

 § 20, omfatter dette ikke mangler, som var til stede pr. 1. juli 1994 som  

 følge af, at lejeren ikke løbende har overholdt sin  

 vedligeholdelses-/fornyelsespligt efter den hidtil gældende § 20.
 I det omfang, den indtil ændringen gældende fordeling af  

 vedligeholdelsespligten efter lejelovens § 20 fortsat er gældende som følge  

 af den gældende lejeaftale eller efter særskilt aftale i nye lejeaftaler, vil  

 afsætningsbeløbet til udvendig vedligeholdelse kunne nedsættes efter  

 bestemmelsen i § 18, stk. 3. En sådan aftalt fordeling af  

 vedligeholdelsespligten bør anses for at være en ikke uvæsentligt større  

 vedligeholdelsespligt for lejeren i forhold til den nugældende pligt efter  

 lejelovens § 20.
Ændringen skal i øvrigt - således som det fremgår af ændringslovens  

 forarbejder - ses i sammenhæng med forøgelsen af afsætningsbeløbet til  

 udvendig vedligeholdelse med 4 kr. pr. (m2) bruttoetageareal for årene 1995,  

 1996 og 1997 for de ejendomme, der er omfattet af lov om midlertidig  

 regulering af boligforholdene.
For disse ejendomme modsvares den til  

 udlejeren overførte del af pligten til vedligeholdelse efter lejelovens § 20  

 af en del af forhøjelsen af afsætningsbeløbet.
3,50 kr. af den samlede forhøjelse på 3 x 4 kr. = 12 kr. udgør en  

 forhøjelse, som neutraliserer den svagere regulering af beløbene med  

 tilpasningsprocenten plus 2 pct. set i forhold til den hidtidige regulering  

 med faste årlige beløb.
Den del af den samlede forhøjelse af  

 afsætningsbeløbet, som modsvares af den ændrede fordeling af  

 vedligeholdelsespligten efter lejelovens § 20, udgør 2,50 kr. i 1995 og 3,00  

 kr. i hvert af årene 1996 og 1997.
For så vidt angår lejemål i uregulerede ejendomme vil den ændrede  

 vedligeholdelsespligt indgå som en del af udlejers samlede ydelse og dermed  

 kunne påvirke det lejedes værdi.
Som modsvar til den ændrede  

 vedligeholdelsespligt vil den forøgede afsætning til vedligeholdelse for  

 småejendommes vedkommende komme til udtryk i lejen i kraft af sammeligningen  

 med lejemål med omkostningsbestemt husleje.
3.1.2. Regulering af afsætningsbeløb til indvendig vedligeholdelse I henhold til lejelovens § 21 kan en udlejer af beboelseslejligheder  

 opfylde sin vedligeholdelsespligt med hensyn til hvidtning, maling og  

 tapetsering i lejemålene ved at afholde de beløb, som i henhold til  

 lejelovens § 22 er afsat hertil.
 Beløbet udgør 29 kr. pr. (m2) bruttoetageareal (1994-niveau) og reguleres  

 fremover en gang årligt i henhold til lov om en satsreguleringsprocent, jf.  

 afsnit 1.6.
3.1.3. Ændring i anvendelsen af kontoen for indvendig  

 vedligeholdelse Indestående på kontoen for indvendig vedligeholdelse har hidtil kun kunnet  

 anvendes til hvidtning, maling og tapetsering.
 Med lovændringen er der nu indført en ret for lejeren til at kræve, at  

 penge fra kontoen anvendes til andre rimelige og hensigtsmæssige  

 vedligeholdelsesarbejder i lejligheden, forudsat at lejligheden er godt  

 vedligeholdt med hensyn til hvidtning, maling og tapetsering, jf. lejelovens  

 § 23, stk. 2.
Lejerens ret omfatter kun forskellen mellem den aktuelle saldo og de  

 seneste 3 års hensættelser.
De seneste 3 års hensættelser beregnes som de  

 seneste 36 måneders hensættelser frem til opgørelsestidspunktet, idet  

 afsætning af vedligeholdelsesbeløb sker månedsvis.
 For en lejlighed på 60 (m2) vil det ved en opgørelse pr. 1. juli 1994  

 forudsætte, at saldoen på kontoen for indvendig vedligeholdelse overstiger  

 4.815 kr., svarende til 6 måneders hensættelser i 1991, hele årets  

 hensættelser i 1992 og 1993 og 6 måneders hensættelser i 1994 ((12,25 kr. +  

 26,00 kr. + 27,50 kr. + 14,50 kr.) x 60 (m2)).
 Det beror på en konkret vurdering, hvilke arbejder der kan anses for  

 rimelige og hensigtsmæssige, men der er med lovbestemmelsen især tænkt på  

 arbejder, som giver lejeren en bedre komfort, hvorimod de løbende  

 vedligeholdelsesarbejder fortsat afholdes af udlejer som en del af den  

 udvendige vedligeholdelse.
 Bestemmelsen skal således forstås som et supplement til de tilfælde, hvor  

 lejeren har en egentlig ret til at kræve, at udlejeren i kraft af sin  

 vedligeholdelsespligt udfører et givet vedligeholdelsesarbejde.
 Inden arbejdet igangsættes, skal lejeren indhente ejerens samtykke.
 Retten omfatter ifølge lovbestemmelsen alene vedligeholdelsesarbejder, men  

 udgiften til mindre omfattende forbedringer, der udføres i sammenhæng med  

 vedligeholdelsesarbejder, kan også debiteres kontoen.
 Som eksempler på arbejder, der som udgangspunkt er omfattet af  

 bestemmelsen, kan nævnes afhøvling og behandling af gulve samt istandsættelse  

 af køkken og badeværelser af en karakter, der går ud over, hvad der kan  

 kræves af udlejer efter lejelovens § 19, stk. 1.
 I forbindelse med istandsættelse af køkken og badeværelse vil eksempelvis  

 kunne forekomme mindre forbedringer som udskiftning af køkkenelementer,  

 sanitet eller elektriske installationer.
 I kommuner med huslejeregulering afgøres uenighed om lejerens ret,  

 herunder arbejdernes art, af huslejenævnet og i øvrige kommuner af  

 boligretten, jf. boligreguleringslovens § 15, stk. 3, og lejelovens § 107.
3.1.4. Hensættelse til vedligeholdelse Med lovændringen er der sket en forhøjelse af det bindingspligtige  

 vedligeholdelsesbeløb efter boligreguleringslovens § 18 b, som indbetales til  

 en konto for udvendig vedligeholdelse i Grundejernes Investeringsfond.
 Samtidig er de tidligere henlæggelser til fornyelse af tekniske  

 installationer overført med 1/3 til § 18-kontoen og 1/3 til § 18 b-kontoen.  

 Om konverteringen af henlæggelsesbeløbene henvises nærmere til vejledningens  

 afsnit 4.
 Grundbeløbet efter boligreguleringslovens § 18 b, der omfatter ejendomme,  

 som er taget i brug før 1970, forhøjes i hvert af årene 1995, 1996 og 1997  

 med 4 kr. pr. (m2) således, at det i 1995 udgør de hidtil gældende 27,50 kr.  

 pr. (m2) tillagt 4 kr., ialt 31,50 kr. pr. (m2). I 1996 udgør beløbet 35,50  

 kr. pr. (m2) og i 1997 39,50 kr. pr. (m2).
 Hertil kommer 1/3 af de konverterede henlæggelsesbeløb, der  

 størrelsesmæssigt varierer fra ejendom til ejendom, idet beløbet afhænger af,  

 hvilke beløb, der ved udgangen af 1994 henlagdes eller lovligt ville kunne  

 være henlagt til fornyelse af tekniske installationer.
Afsætningsbeløbene efter boligreguleringslovens § 18 ændres ikke bortset  

 fra overførslen af 1/3 af de tidligere henlæggelsesbeløb.
Beløbene udgør  

 således fortsat 44,00 kr. pr. (m2) for ejendomme, der er taget i brug før  

 1964, og 37,00 kr. pr. (m2) for øvrige ejendomme.
 Hensættelsesbeløbene skal fremover reguleres efter lov om en  

 satsreguleringsprocent, jf. afsnit 1.6. Reguleringen foretages, når det  

 samlede afsætningsbeløb pr. (m2) er beregnet.
 Det samlede afsætningsbeløb består af:
§ 18  og 27,50 kr. pr. (m2), der forhøjes med 4 kr.  

 pr. (m2) i 1995, 1996 og 1997 efter § 18 b) Det samlede afsætningsbeløb efter henholdsvis § 18 og § 18 b opgjort pr.  

 (m2) satsreguleres og afrundes herefter til nærmeste hele kronebeløb, jf.  

 afsnit 1.6.
For ejendomme, hvor afsætningsbeløbet er nedsat efter  

 boligreguleringslovens § 18 b, stk. 7, får nedsættelsen ikke virkning for de  

 forhøjelser, der følger af ændringsloven.
Det vil sige, at det nedsatte beløb  

 forhøjes med de 3x4 kr. og med de konverterede henlæggelsesbeløb, samt  

 reguleres, jf. afsnit 1.6., medmindre huslejenævnet påny træffer afgørelse om  

 nedsættelse i medfør af boligreguleringslovens § 18 b, stk. 7.
 I det omfang, der varsles lejeforhøjelse efter boligreguleringslovens § 13  

 a for det forhøjede bindingsbeløb, skal det bemærkes, at de konverterede  

 henlæggelsesbeløb - de to tredjedele af de tidligere henlæggelser til  

 fornyelse af tekniske installationer - ikke kan medregnes som forhøjelser af  

 afsætningsbeløbene, idet der alene er tale om regnskabsmæssige omposteringer.
 Lejeforhøjelse, som varsles efter boligregule- ringslovens § 13 a, kan  

 således alene omfatte forhøjelsen med 4 kr. pr. (m2), en forhøjelse, der  

 skyldes eventuelle henlæggelsesbeløb, som ikke allerede indgår i  

 huslejebudgettet, samt forhøjelse som følge af reguleringen efter lov om en  

 satsreguleringsprocent, jf. afsnit 1.6. I det omfang, der varsles forhøjelse  

 af afsætningsbeløbet på grund af opgjorte henlæggelsesbeløb, der ikke  

 tidligere har været medtaget i budgettet, bør der i varslingsskrivelsen efter  

 § 13 a redegøres for beregningen af beløbets størrelse for at undgå unødige  

 misforståelser omkring afsætningsbeløbets sammensætning.
 Forhøjelsen af bindingsbeløbet efter boligreguleringslovens § 18 b med  

 ialt 12 kr. pr. (m2) over tre år modsvares bl.a. af den til udlejeren  

 overførte vedligeholdelsespligt efter ændringen af lejelovens § 20. Om denne  

 sammenhæng henvises nærmere til afsnit 3.1.1.
3.1.5. Afskaffelse af § 18 a-konti Ejere af ejendomme med mere end 2 lejligheder, taget i brug før 1964, har  

 indtil udgangen af 1982 kunnet indsætte § 18-hensættelserne på en bunden  

 konto i Grundejernes Investeringsfond sammen med et bindingsbeløb, der  

 svarede til det beløb, der skulle afsættes efter § 18 b.
Der har således i en årrække ikke længere kunnet ske tilslutning til  

 ordningen, ligesom der kun er et mindre antal ejendomme tilsluttet.
På  

 baggrund heraf og med et ønske om at forenkle lovens komplicerede  

 vedligeholdelsessystem er ordningen ophævet fra 1. januar 1995.
I ændringslovens § 4, stk. 7, er som overgangsbestemmelse fastsat, at  

 saldoen på § 18 a-konti for de ejendomme, der måtte være tilsluttet ordningen  

 pr. 31. december 1994, overføres til § 18 b-konti.
Der må således oprettes et  

 antal nye § 18 b-konti i Grundejernes Investeringsfond.
 For små-ejendomme, der pr. 1. januar 1995 overgår fra  

 boligreguleringslovens lejefastsættelsesregler til lejelovens, er det i  

 ændringslovens § 4, stk. 8, fastsat, at indestående på § 18 a-konti udbetales  

 til ejeren på dette tidspunkt.
En eventuel negativ saldo bortfalder.
Dette får ingen økonomisk betydning  

 for ejerne, idet de efter overgangen til lejelovens lejefastsættelsesregler  

 kan opkræve den samme leje som hidtil til trods for, at der ikke længere skal  

 indbetales vedligeholdelsesbeløb til Grundejernes Investeringsfond.
3.2. Nedslag i lejen ved manglende vedligeholdelse Uenighed om opfyldelse af udlejerens pligt til renholdelse,  

 vedligeholdelse og fornyelse, jf. §§ 19-24 i lov om leje, afgøres i  

 regulerede kommuner af huslejenævnet, jf. boligreguleringslovens § 22, stk.  

 1.
 I medfør af boligreguleringslovens § 22, stk. 3, kan huslejenævnet pålægge  

 en udlejer at lade bestemte arbejder udføre og fastsætte nærmere regler  

 herom, herunder fastsætte en tidsfrist for det enkelte arbejdes udførelse.
 For at motivere de udlejere, som huslejenævnet påbyder at udføre  

 vedligeholdelsesarbejder, til at efterkomme et sådant påbud inden fristens  

 udløb, er boligreguleringsloven ved § 22, stk. 3, 2. pkt., ændret således, at  

 huslejenævnet har fået kompetence til - samtidig med beslutningen om at  

 meddele påbud - at træffe bestemmelse om, at lejen, såfremt fristen ikke  

 overholdes, vil blive nedsat med et beløb, der svarer til værdien af de  

 påbudte arbejder.
Hvilke lejemål, en lejenedsættelse skal gælde for, beror på, hvilke  

 vedligeholdelsesarbejder der er tale om.
Er der f.eks tale om arbejder, der  

 har tilknytning til et bestemt lejemål, er det kun lejeren af dette lejemål,  

 der kan få lejen nedsat.
 Det skal af huslejenævnets afgørelse fremgå, for hvilke lejemål der skal  

 ske lejenedsættelse og med hvilke beløb.
 Bestemmelsen supplerer de i lejelovens kapitel III fastsatte bestemmelser  

 om mangler, hvor boligretten, jf. lejelovens § 11, har kompetence til at  

 fastsætte et forholdsmæssigt afslag i lejen, så længe en mangel forringer det  

 lejedes værdi for lejeren.
 Ændringen trådte i kraft den 1. juli 1994, og huslejenævnet kan træffe  

 bestemmelse om nedsættelse af lejen ved påbud om vedligeholdelse, der afgives  

 på eller efter denne dato.
 Hvis huslejenævnet har truffet en sådan afgørelse, gælder  

 lejenedsættelsen, indtil arbejderne er udført, eller Grundejernes  

 Investeringsfond træffer endelig beslutning om at iværksætte arbejderne på  

 ejerens vegne, eller huslejenævnet beslutter, at ejendommen skal  

 administreres på ejerens vegne, jf. lov om tvungen administration af  

 udlejningsejendomme.
 Grundejernes Investeringsfond kan ved vurderingen af, om  

 vedligeholdelsesarbejderne skal udføres for ejerens regning, se bort fra  

 lejenedsættelsen, da denne bortfalder samtidig med, at Grundejernes  

 Investeringsfond træffer endelig beslutning om at iværksætte arbejdet.
Det forudsættes, at nævnet - evt. ved en besigtigelse af ejendommen - kan  

 anslå en værdi af de pågældende arbejder, som lægges til grund ved  

 ansættelsen af lejenedsættelsen.
Ved vurdering af lejenedsættelsen skal tages  

 udgangspunkt i den forringede lejeværdi for lejerne.
Nævnet skal derimod ikke  

 fastsætte værdien af de påbudte vedligeholdelsesarbejder.
 Lejenedsættelsen får som nævnt virkning, hvis fristen overskrides således,  

 at lejen for de lejemål, der er omfattet af huslejenævnets afgørelse, med  

 virkning fra det fastsatte tidspunkt reduceres i overensstemmelse med  

 huslejenævnets afgørelse.
 Lejeren skal herefter selv sørge for at betale den leje, som huslejenævnet  

 har fastsat.
3.3. Råderet 3.3.1. Indledning Lejelovens § 62 a har givet de enkelte beboelseslejere i private  

 udlejningsejendomme en egentlig ret (råderet) til efter de i bestemmelsen  

 fastsatte regler at foretage en række forbedringer m.v. af lejligheden og ved  

 fraflytning modtage godtgørelse fra udlejeren for en del af de afholdte  

 udgifter.
 Råderetten gælder ikke for lejere i fremlejeforhold efter lejelovens § 70  

 og lejere i tidsbe- grænsede lejeforhold efter lejelovens § 80.
Retten omfatter heller ikke værelser og rene erhvervslejemål.
Her må  

 spørgsmålet løses i selve lejeaftalen eller ved senere aftale, jf. afsnit  

 3.5.2.
De forbedringer, der udføres i medfør af råderetten, kan lejeren ikke  

 fjerne ved fraflytning.
De tilhører udlejer, der som modydelse må betale  

 lejeren en godtgørelse for forbedringsudgifterne, hvis lejeren flytter, inden  

 nedskrivningsperioden for forbedringen er udløbet, jf. nedenfor afsnit 3.3.4.
De forbedringsarbejder, som råderetten giver lejeren ret til at udføre, er  

 fastsat i en »positivliste«, jf.
Bygge- og Boligstyrelsens  

 bekendtgørelse nr. 845 af 30. september 1994 om råderet og godtgørelse for  

 individuelle forbedringer m.v. i privat byggeri.
Positivlisten kan ikke  

 fraviges ved aftale.
Generelt gælder, at forbedringsarbejderne skal være rimelige og  

 hensigtsmæssige og have en acceptabel kvalitet.
De skal udføres  

 håndværksmæssigt forsvarligt, og hvor lovgivningen stiller krav derom, skal  

 autoriserede håndværkere benyttes.
Der er ikke i lejelovens § 62 a fastsat  

 noget forbud mod eget arbejde, men der kan ikke opnås godtgørelse for eget  

 arbejde og materialeudgifter i denne forbindelse.
 Arbejderne skal inden iværksættelsen skriftligt anmeldes til udlejer, der  

 kan nægte lejeren at forbedre det lejede, når særlig vægtige grunde taler  

 herfor, jf. afsnit 3.3.3.
3.3.2. Positivlisten Beboelseslejere i private udlejningsejendomme har ret til at foretage  

 følgende forbedringsarbejder m.v. vedrørende den enkelte lejlighed mod en  

 økonomisk godtgørelse ved fraflytning:
a. energibesparende foranstaltninger, herunder efterisolering,  

 forsatsvinduer, termostatventiler o.lign., b. andre ressourcebesparende foranstaltninger, f.eks. vandbesparende  

 foranstaltninger o.lign., c. etablering, forbedring og renovering af bad, wc og køkkener samt  

 flytning, fjernelse og opsætning af skillevægge, som nødvendiggøres heraf, d. tekniske installationer, herunder elinstallationer.
 Ad a.
Udskiftning af varmeforsyningsanlægget eller dele heraf, bortset fra  

 termostatventiler, er ikke omfattet af positivlisten.
Det skyldes, at  

 moderniseringer eller fornyelser af varmeforsyningsanlægget ikke kan ske  

 særskilt for de enkelte lejligheder.
Udskiftning af vinduer, herunder skift til termoruder, er ikke omfattet af  

 positivlisten.
Det skyldes, at vinduesudskiftninger bl.a. af æstetiske grunde  

 ikke bør ske individuelt for de enkelte lejligheder.
Derimod vil der være  

 mulighed for at opsætte forsatsvinduer.
Andre eksempler på energibesparende foranstaltninger er elbesparende  

 hvidevarer o.lign.
Installation af hårde hvidevarer er dog kun omfattet af  

 råderetten, hvis der er tale om udskiftning af hårde hvidevarer, der i  

 forvejen hører til lejligheden.
Installation af andre hårde hvidevarer kan  

 kun ske i henhold til lejerens ret efter lejelovens § 29, stk. 1, til at  

 foretage sædvanlige installationer i det lejede.
Dette fremgår af § 1, stk.  

 2, i bekendtgørelse nr. 845 af 30. september 1994.
 Ad b.
 Som eksempler på andre ressourcebesparende foranstaltninger kan nævnes  

 anskaffelse af vandbesparende blandingsbatterier, brusehoveder, toiletter,  

 m.v.
 Ad c.
 Omfatter alle de delarbejder i form af murerarbejde, vvs-arbejde,  

 tømrer/snedkerarbejde, elinstallationer, malerarbejde m.v., som indgår i  

 forbedringsarbejdet.
 Endvidere indgår udgifter til udskiftning af hårde hvidevarer, der i  

 forvejen hører til lejligheden, jf. ovenfor under litra a.
Sådanne hårde hvidevarer m.v., som installeres i forbindelse med  

 udnyttelse af råderetten, hører til lejligheden.
De kan derfor ikke medtages  

 ved fraflytning.
Der skal foretages notering herom på lejekontrakten eller i  

 et bilag til kontrakten.
Lejeren kan i stedet benytte sig af sin ret efter lejelovens § 29 til at  

 installere hårde hvidevarer m.v.
Så indgår udgiften til anskaffelsen ikke i  

 beregningsgrundlaget for godtgørelsen for forbedringsarbejderne, og lejeren  

 kan medtage hvidevarerne ved fraflytning.
 Ad d.
Omfatter f.eks. etablering eller forbedring af ventilationsanlæg og enhver  

 form for elinstallationer.
Omfatter ikke telefon og antenneinstallationer.
3.3.3. Anmeldelse til udlejer Lejere, der ønsker at lave forbedringsarbejder, som er nævnt i  

 positivlisten, skal skriftligt anmelde arbejderne til udlejer, inden  

 de går i gang, jf. § 1, stk. 3, i bekendtgørelse nr. 845 af 30. september  

 1994.
 Udlejeren skal hurtigst muligt og senest 6 uger efter anmeldelsen  

 skriftligt meddele lejeren begrundet afslag, hvis udlejeren har særligt  

 vægtige grunde til at nægte lejeren at udføre de påtænkte arbejder, jf.  

 lejelovens § 62 a, stk. 3. Den nævnte 6 ugers frist regnes fra det tidspunkt,  

 hvor udlejer har modtaget alle relevante oplysninger, det vil sige en  

 tilstrækkelig beskrivelse af arbejdet med angivelse af udgifternes forventede  

 størrelse.
Som eksempel på særligt vægtige grunde kan nævnes den omstændighed, at der  

 er tale om uhensigtsmæssige arbejder.
Ud over særligt luksusprægede og  

 særligt energiforbrugende arbejder vil f.eks. foranstaltninger, som  

 ejendommens el- og afløbskapacitet ikke er tilstrækkelig til at klare, eller  

 som ikke sikrer hensynet til den samlede bygning i øvrigt (brandsikring,  

 basisinstallationer og lignende), være uhensigtsmæssige, jf. den gældende  

 bestemmelse om installationsretten i lejelovens § 29, stk. 1. Endvidere vil  

 arbejder i ejendomme, der er omfattet af en byfornyelsesbeslutning, kunne  

 betragtes som uhensigtsmæssige at udføre, hvis de pågældende arbejder er  

 omfattet af beslutningen, ligesom det må betragtes som uhensigtsmæssigt at  

 udføre forbedringsarbejder m.v. i en ejendom omfattet af en beslutning om  

 kondemnering.
Udlejeren vil endvidere som særligt vægtige grunde kunne anføre, at der i  

 ejendommen er et uforholdsmæssigt stort antal lejligheder, hvor lejeren  

 udfører eller har udført forbedringer m.v. i henhold til lejelovens § 62 a,  

 og hvor godtgørelserne endnu ikke er nedskrevet helt.
I en sådan situation  

 vil udlejeren kunne risikere at skulle udbetale flere godtgørelser inden for  

 kort tid og dermed blive påført en urimelig likviditetsmæssig byrde.
Udlejeren vil ligeledes kunne modsætte sig forbedringsarbejder, hvis det  

 må antages, at de ikke står i et rimeligt forhold til værdien af det lejede.  

 I det omfang, der er tale om forbedringer i lejemål af ringe værdi, vil  

 udlejeren kunne risikere, at forbedringen ikke vil kunne begrunde en  

 lejeforhøjelse, der vil kunne dække en eventuel godtgørelse.
Ligeledes må  

 udlejer kunne modsætte sig et arbejde med den begrundelse, at lejemålet er  

 beliggende i et geografisk område, hvor det kan være vanskeligt at udleje  

 sådanne lejemål til en leje, der kan dække udlejerens udgift til godtgørelse.
 Endelig vil udlejer kunne modsætte sig gennemførelse af et arbejde, hvis  

 udlejer efter et samlet skøn over den valgte udførelsesmetode - herunder  

 f.eks., hvorvidt arbejdet må kunne forventes at ville blive udført  

 håndværksmæssigt forsvarligt - mener, at arbejdet vil blive af for ringe  

 kvalitet.
 Ved uenighed om lejerens ret til at gennemføre forbedringsarbejder m.v. i  

 lejligheden kan lejeren i regulerede kommuner indbringe spørgsmålet for  

 huslejenævnet, jf. boligreguleringslovens § 27 b, stk. 1, og i uregulerede  

 kommuner for boligretten, jf. lejelovens § 107, stk. 1.
Overholder udlejeren ikke 6 ugers-fristen, kan lejeren påbegynde  

 arbejderne.
Da ansvaret for anmeldelsen påhviler lejeren, vil det være  

 hensigtsmæssigt, om lejeren sikrer sig bevis for, at udlejer har modtaget  

 anmeldelsen, herunder oplysninger i et omfang, der må anses for at være  

 tilstrækkelige til, at udlejer kan vurdere anmeldelsen, jf. ovenfor.
Lejeren må selv sørge for at indhente byggetilladelse eller foretage  

 anmeldelse til bygningsmyndighederne, hvor dette kræves.
Den nødvendige  

 byggesagsbehandling betales af lejeren.
Ligesom ved udnyttelsen af installationsretten er lejeren  

 erstatningsansvarlig for skade, der er forårsaget af foretagne  

 forbedringsarbejder m.v. omfattet af råderetten.
Udlejeren kan kræve, at  

 lejeren ved forsikring eller på anden måde stiller fornøden sikkerhed for  

 opfyldelsen af erstatningsansvaret, jf. lejelovens § 62 a, stk. 2, der  

 henviser til lovens § 29, stk. 4.
Hvis reglen om forudgående anmeldelse til udlejer ikke overholdes, mister  

 lejeren retten til godtgørelse.
Formentlig vil manglende anmeldelse endvidere  

 kunne få den virkning, at forholdet bringes uden for bestemmelsen om råderet.  

 I grove tilfælde vil udlejeren kunne opsige eller ophæve lejemålet efter de  

 almindelige regler herom.
3.3.4. Godtgørelse 3.3.4.1. Fastsættelse af godtgørelse Når arbejderne er gennemført, skal lejeren over for udlejeren dokumentere  

 de afholdte udgifter, som skal påtegnes lejekontrakten.
Som afholdte udgifter kan alene medregnes dokumenterede udgifter til  

 momsregistrerede virksomheder, som driver bygge- og anlægsvirksomhed.
Værdien  

 af eventuelt eget arbejde og materialeudgifter i denne forbindelse medregnes  

 ikke.
Udlejeren kan reducere udgifterne, hvis de skønnes at være  

 uforholdsmæssigt høje sammenlignet med de sædvanligt forekommende udgifter  

 til den type arbejder.
Lejeren bør derfor forinden undersøge, om prisen for  

 det udførte arbejde er rimelig.
 Udlejeren kan endvidere reducere udgifterne med værdien af eksisterende  

 installationer, bygningsdele m.v., som er omfattet af forbedringsarbejderne.  

 Udlejeren og lejeren bør derfor, inden lejeren går i gang, aftale, med  

 hvilken værdi de eksisterende installationer m.v. skal fratrækkes i de  

 udgifter, der danner grundlag for beregningen af godtgørelsen.
 Der skal ved værdiansættelsen tages hensyn til de eksisterende  

 installationers restlevetid og kvalitet og til, om de er tidssvarende.
 Uenighed om disse spørgsmål må ligeledes afgøres af  

 boligretten/huslejenævnet, jf. lejelovens § 107, stk. 1, og  

 boligreguleringslovens § 27 b, stk. 2.
 Endelig reduceres der i de afholdte udgifter for støtte efter anden  

 lovgivning.
 De udgifter, der herefter danner grundlag for beregningen af godtgørelse  

 (beregningsgrundlaget), påtegnes lejekontrakten.
Godtgørelsen udgør den del af beregningsgrundlaget, som overstiger 10.000  

 kr. (bundfradrag). Der kan maksimalt beregnes en godtgørelse på 30.000 kr.  

 for den enkelte lejer, svarende til afholdte udgifter på 40.000 kr.
Udgifter  

 herudover må lejeren selv betale.
Udgiftsloftet på 40.000 kr. er eksklusiv  

 eventuel støtte efter anden lovgivning, og den samlede investering bag en  

 godtgørelse kan derved være en del større.
Er godtgørelsen på  

 beregningstidspunktet mindre end 2.000 kr., bortfalder den.
 Beløbsgrænserne er opgjort i 1994-niveau og reguleres en gang årligt, jf.  

 afsnit 1.6.
Regneeksempel badeværelse 3.3.4.2. Nedskrivning og udbetaling af godtgørelse Den oprindeligt beregnede godtgørelse (i ovenstående eksempel 30.000 kr.)  

 nedskrives over 11 år fra det tidspunkt, forbedringen m.v. har været i brug,  

 idet den årlige nedskrivning sker med 10 pct. første gang 2 år efter,  

 forbedringen er taget i brug.
En anden nedskrivning kan dog aftales mellem  

 lejer og udlejer under hensyn til arbejdernes karakter.
 For at undgå tvivl derom senere skal såvel ibrugtagningsdatoen som en  

 eventuel særlig aftale om nedskrivning af godtgørelsen ligeledes påtegnes  

 lejekontrakten.
Der kan udføres flere forbedringsarbejder efter hinanden inden for det  

 samlede maksimum på i alt 30.000 kr., jf. lejelovens § 62 a, stk. 6.  

 Bundfradraget på 10.000 kr. skal imidlertid fratrækkes i forbindelse med  

 beregning af godtgørelse for hvert enkelt forbedringsarbejde, og der sker  

 nedskrivning af godtgørelsen for hvert enkelt arbejde for sig.
Det kan derfor  

 bedst betale sig at samle flere påtænkte arbejder i et samlet arbejde, med et  

 bundfradrag.
 Flere arbejder, der er udført samtidigt, f.eks. renovering af badeværelse  

 og køkken, anses som et arbejde, når de er anmeldt som et arbejde til  

 udlejer.
Der kan, efterhånden som et godtgørelsesbeløb nedskrives, skabes plads til  

 godtgørelse for nye forbedringsarbejder inden for det fastsatte maksimum på i  

 alt 30.000 kr.
Bundfradraget på 10.000 kr. skal dog som nævnt fratrækkes ved  

 beregning af godtgørelse for hvert enkelt af de nye arbejder.
 Hvis lejeren flytter, inden godtgørelsen er fuldt nedskrevet, udbetales  

 restgodtgørelsen til lejeren af udlejeren, der kan foretage modregning i  

 godtgørelsen for lejerens eventuelle forpligtelser over for udlejer, jf.  

 lejelovens § 62 a, stk. 8.
Hvis lejeren flytter, men andre personer i husstanden fortsætter  

 lejemålet, skal der ikke udbetales godtgørelse.
Nedskrivningen af  

 godtgørelsen påvirkes heller ikke.
Udbetaling af godtgørelse kræver, at arbejderne er færdiggjort på  

 fraflytningstidspunktet.
I modsat fald kan udlejer kræve arbejderne  

 færdiggjort eller eventuelt kræve retablering, hvis dette er den billigste  

 løsning for lejeren, jf. lejelovens § 99, stk. 3. Ved retablering har lejeren  

 ikke krav på nogen godtgørelse.
Udlejeren kan herudover vælge selv at færdiggøre forbedringsarbejderne.
I  

 dette tilfælde vil der ikke skulle udbetales godtgørelse, og udlejeren vil  

 kunne beregne en forbedringsforhøjelse efter lovgivningens almindelige regler  

 og opkræve denne ved genudlejning.
3.3.4.3. Lejers betaling af godtgørelse eller lejeforhøjelse ved  

 genudlejning Ved genudlejning i nedskrivningsperioden kan en ny lejer vælge enten at  

 betale den nedskrevne godtgørelse til udlejeren eller betale en  

 lejeforhøjelse, der modsvarer forøgelsen af det lejedes værdi, jf. lejelovens  

 § 58. Ved genudlejning efter nedskrivningsperiodens udløb kan udlejeren kræve  

 en permanent lejeforhøjelse, der modsvarer forøgelsen af det lejedes værdi,  

 jf. lejelovens § 62 a, stk. 9.
 Huslejenævnet afgør på lejerens begæring uenighed om lejeforhøjelse ved  

 genudlejning, der modsvarer forøgelsen af det lejedes værdi, jf.  

 boligreguleringslovens § 27 b, stk. 3.
 Flytter en lejer, som har betalt godtgørelsen kontant, inden godtgørelsen  

 er fuldt nedskrevet, har vedkommende ret til at få udbetalt restgodtgørelsen  

 modregnet eventuelle forpligtelser over for udlejeren, jf. lejelovens § 62 a,  

 stk. 10. Den nye lejer kan så vælge at betale restgodtgørelsen som et  

 engangsbeløb eller som en lejeforhøjelse, som beskrevet ovenfor.
 Hvis en tidligere lejer har valgt at betale restgodtgørelsen ved en  

 lejeforhøjelse, er en efterfølgende lejer ligeledes henvist til at betale  

 restgodtgørelsen ved en lejeforhøjelse.
Eksempel på nedskrivning af godtgørelse Godtgørelse opgjort til .................... 30.000 kr.
 4 års nedskrivning a 3.000 kr. pr. år ...... 12.000 kr.
 Til udbetaling efter 5 år .................. 18.000 kr.
----------------------------------------------------------- Eksempel på godtgørelse for nye forbedringer efterhånden som  

 godtgørelsesbeløbet for tidligere forbedringer nedskrives 3.4. Ret til indretning af bolig efter § 59, stk. 1, i lov om social  

 bistand Ved lejelovens § 29, stk. 3, er der givet en lejer ret til at indrette  

 boligen efter bistandslovens § 59, stk. 1, på betingelse af, at  

 kommunalbestyrelsen garanterer for betaling af retableringsudgifter ved  

 lejerens fraflytning.
 Efter bistandslovens § 59, stk. 1, kan der til personer med invaliditet,  

 varig sygdom eller aldersbetinget svagelighed ydes hjælp til indretning af  

 boligen for at gøre denne bedre egnet som opholdssted for den pågældende.  

 Formålet med bestemmelsen er at give ældre og svagelige mulighed for at blive  

 i eget hjem.
Lejeren skal underrette udlejeren senest 4 uger før, indretningen finder  

 sted.
Dette bør ske skriftligt.
 Den kommunale garanti, der skal indebære, at udlejeren holdes skadesløs  

 for de med retableringen forbundne udgifter, hvis lejeren ikke selv betaler  

 udgifterne ved fraflytning, bør meddeles udlejeren samtidig med lejerens  

 underretning.
 Uenighed om lejerens ret efter § 29, stk. 3, afgøres af  

 boligretten/huslejenævnet, jf. lejelovens § 107, stk. 1, og  

 boligreguleringslovens § 15, stk. 3.
 Bestemmelsen trådte i kraft den 1. juli 1994.
3.5. Individuelle aftaler om forbedringer 3.5.1. Indledning Som et supplement til råderetsordningen er der i lejelovens § 63 indført  

 en godtgørelsesordning, der hviler på en aftale mellem lejer og udlejer.  

 Bestemmelsen har virkning for lejere af værelser og rene erhvervslejemål, som  

 ikke er omfattet af råderetsordningen, og for lejere, der ønsker at  

 gennemføre andre forbedringsarbejder m.v. end de af positivlisten omfattede.
 Ligeledes som supplement til råderetten og for at betone det aftalemæssige  

 element i lejelovgivningen, er der i lejelovens § 62 b indført en ordning,  

 hvorefter lejeren af en beboelseslejlighed og udlejeren kan aftale  

 gennemførelse af forbedringer i lejligheden mod en nærmere aftalt  

 lejeforhøjelse, der ikke efterfølgende kan ændres af boligret eller  

 huslejenævn.
 Lejelovens §§ 62 b og 63 trådte i kraft den 1. juli 1994.
3.5.2. Lejelovens § 63 Lejelovens § 63 giver en lejer af en beboelseslejlighed, der ønsker at  

 udføre andre forbedringsarbejder end de af den umiddelbare råderet omfattede  

 arbejder, samt endvidere lejere af værelser og rene erhvervslejemål, der  

 ønsker at forbedre det lejede, mulighed for at indgå aftale med udlejer om,  

 at der ydes lejeren en godtgørelse ved fraflytning.
Den godtgørelsesordning,  

 der aftales, skal, såfremt man vælger at følge retningslinjerne i § 63, svare  

 til ordningen i forbindelse med råderetten, dog uden beløbsgrænser, jf. pkt.  

 3.3. Udlejer og lejer kan dog som følge af den almindelige aftalefrihed på  

 dette område aftale at gennemføre sådanne arbejder efter andre  

 retningslinjer.
 Det kræves efter bestemmelsen ikke længere, at der udelukkende er tale om  

 egentlige forbedringsarbejder i lejelovens forstand, idet det ikke er  

 hensigten at udelukke et vist element af vedligeholdelse i de omhandlede  

 arbejder.
3.5.3. Lejelovens § 62 b Efter lejelovens § 62 b kan udlejer og lejeren af en beboelseslejlighed,  

 uanset reglerne om det lejedes værdi, efter at lejeaftale er indgået, indgå  

 aftale om gennemførelse af forbedringsarbejder i lejligheden med en i aftalen  

 nærmere fastsat lejeforhøjelse til følge.
 Der er tale om en særlig ordning, hvorefter aftalen er bindende og ikke  

 vil kunne ændres ved en efterfølgende sag for boligretten eller  

 huslejenævnet.
 Aftalen skal være skriftlig,og det skal udtrykkeligt fremgå af aftalen, at  

 der er tale om en aftalt lejeforhøjelse efter den særlige ordning i  

 lejelovens § 62 b.
Det bemærkes, at lejen for lejemål, der er forbedret efter en aftale i  

 henhold til § 62 b, og hvor lejeforhøjelsen ligeledes er fastsat  

 aftalemæssigt, ikke efterfølgende kan nedsættes efter en vurdering af det  

 lejedes værdi, idet det i såvel lejelovens § 47, stk. 1, litra a, som i  

 boligreguleringslovens § 5, stk. 1, 2. pkt., er fastsat, at der ved  

 vurderingen af det lejede og det lejedes værdi ses bort fra forbedringer og  

 lejeforhøjelser, der er aftalt i henhold til § 62 b.
Tilsvarende er lejemål,  

 der er forbedret efter § 62 b, undtaget fra sammenligningsgrundlaget ved  

 fastlæggelsen af det lejedes værdi, således at den særlige lejefastsættelse  

 for disse lejemål ikke får afsmittende virkning på det generelle lejeniveau,  

 jf. lejelovens § 47, stk. 2, 2. pkt., og boligreguleringslovens § 5, stk. 2,  

 litra b.
Bestemmelserne om at bortse fra disse lejemål finder kun anvendelse,  

 så længe en aftale er gældende, det vil sige indtil der sker genudlejning af  

 det pågældende lejemål.
 Inden der indgås aftale, kan lejeren forlange, at udlejeren indhenter en  

 forhåndsgodkendelse fra byfornyelsesnævnet eller huslejenævnet for ejendomme,  

 som er omfattet af boligreguleringsloven, således at lejeren kan sammenligne  

 den lejeforhøjelse, som udlejeren ville kunne kræve efter lejelovgivningens  

 almindelige bestemmelser, med den i aftalen foreslåede lejeforhøjelse.
Lejeren kan endvidere indhente en udtalelse fra kommunalbestyrelsen om de  

 boligstøttemæssige konsekvenser, hvis lejeren indgår aftale med udlejeren på  

 det forelagte grundlag.
Kommunalbestyrelsen kan alene forventes at udtale sig  

 om, hvorvidt man i forbindelse med en evt. ansøgning om (yderligere)  

 boligstøtte vil gøre brug af boligstøttelovens § 11. Ifølge denne bestemmelse  

 kan lejen i forbindelse med boligstøtteberegningen nedsættes, hvis lejen i  

 væsentlig grad overstiger den normale leje for sædvanlige lejligheder af  

 tilsvarende størrelse, eller hvis lejen må anses for delvis betaling for  

 luksuriøst udstyr eller beliggenhed.
Udlejeren skal, forinden aftale indgås, oplyse lejeren om muligheden for  

 at indhente forhåndsgodkendelse og udtalelse om boligstøttemæssige  

 konsekvenser.
Har udlejeren ikke inden aftalens indgåelse givet lejeren disse  

 oplysninger, er aftalen ugyldig.
 Det må desuden antages at medføre ugyldighedsvirkning, hvis aftalen om  

 forbedring og forbedringsforhøjelse er indgået inden eller samtidig med  

 lejeaftalen, hvis aftalen ikke er udfærdiget skriftligt, eller hvis det ikke  

 udtrykkeligt fremgår af aftalen, at lejeforhøjelsen er aftalt efter  

 bestemmelsen i lejelovens § 62 b.
Aftalen bliver dog ikke ugyldig i den forstand, at begge parter fuldt ud  

 kan træde tilbage fra aftalen.
Ugyldighedsvirkningen må antages alene at  

 bestå i, at lejeren vil kunne påberåbe sig de ugyldighedsregler i  

 lejelovgivningen, som bestemmelsen i § 62 b sætter ud af kraft.
Dette gælder  

 først og fremmest bestemmelserne i lejelovens § 49 og i  

 boligreguleringslovens § 5, stk. 1, om såkaldt misforholdsleje og  

 bestemmelsen i boligreguleringslovens § 5, stk. 4, om lejevilkår, der er mere  

 byrdefulde for lejeren end de vilkår, der gælder for andre lejere i  

 ejendommen.
 Ugyldigheden bevirker således ikke, at udlejeren mister sin ret til at  

 kræve lejeforhøjelse, men at denne må beregnes efter lejelovgivningens  

 almindelige regler, idet det dog ikke antages, at udlejeren i denne situation  

 vil være nødt til at gennemføre lejeforhøjelsen efter de almindelige  

 varslingsregler.
Aftalen ophører, når det pågældende lejeforhold ophører.
Dette bevirker,  

 at boligretten eller huslejenævnet efter genudlejning igen kan vurdere  

 huslejens størrelse uden begrænsninger, idet forbedringen efter aftalens  

 bortfald skal anses som gennemført efter lovens almindelige regler.
3.6. Frist for regnskabsaflæggelse Når udlejeren har fuldført et forbedringsarbejde, kan der, i perioden  

 indtil det endelige byggeregnskab aflægges, opkræves en foreløbig  

 lejeforhøjelse efter reglerne i lejelovens § 59, stk. 3, og  

 boligreguleringslovens § 27, stk. 4.
 For at undgå, at den periode, hvor den foreløbige lejeforhøjelse opkræves,  

 bliver urimelig lang, er der indført regler, hvorefter huslejenævnet eller  

 boligretten kan lade den foreløbige lejeforhøjelse bortfalde.
 Reglerne er forskellige for regulerede ejendomme og uregulerede ejendomme.
 Efter boligreguleringslovens § 27, stk. 4, 2. pkt., kan lejere i  

 regulerede ejendomme indbringe spørgsmålet for huslejenævnet, når det  

 endelige byggeregnskab ikke er aflagt 6 måneder efter, at den foreløbige  

 lejeforhøjelse trådte i kraft.
 Medmindre udlejerens overskridelse af 6-månedersfristen beror på forhold,  

 udlejeren ikke har indflydelse på, kan huslejenævnet herefter fastsætte en  

 frist for aflæggelse af det endelige byggeregnskab med den virkning, at den  

 foreløbige lejeforhøjelse bortfalder, hvis den af huslejenævnet fastsatte  

 frist overskrides.
 Efter bestemmelsen i boligreguleringslovens § 29, stk. 1, gælder  

 fristreglen bl.a. ikke for forbedringer, som gennemføres efter en beslutning  

 i henhold til lov om byfornyelse og boligforbedring og lov om privat  

 byfornyelse.
 I uregulerede ejendomme kan lejere indbringe spørgsmålet for boligretten,  

 som efter bestemmelsen i lejelovens § 59, stk. 4, kan fastsætte en frist for  

 aflæggelse af endeligt byggeregnskab.
 Der er ikke i loven fastsat en frist for lejerens indbringelse af  

 spørgsmålet for boligretten.
 Boligretten kan herefter på baggrund af en vurdering af hvor lang tid, der  

 er behov for, fastsætte en rimelig frist for udlejeren til at aflægge det  

 endelige byggeregnskab.
 Såfremt denne frist ikke overholdes, bortfalder den foreløbige  

 lejeforhøjelse, medmindre udlejeren kan godtgøre, at overskridelsen beror på  

 forhold, som ikke kan lægges udlejeren til last.
4. Ophævelse af ordningen med henlæggelse til  

 fornyelse af tekniske installationer Efter bestemmelsen i § 2, nr. 7, i ændringsloven ophæves ordningen med  

 henlæggelser til fornyelse af tekniske installationer pr. 1. januar 1995.
 Efter denne ordning kunne udlejere som en budgetpost opkræve et beløb til  

 fremtidig fornyelse af tekniske installationer.
Ordningen byggede i vidt omfang på retningslinier udstukket af  

 Boligministeriet og huslejenævnspraksis.
Herefter kunne udlejere på grundlag  

 af installationens art, herunder genanskaffelsesudgift og forventet levetid,  

 beregne og optage et beløb på det omkostningsbestemte huslejebudget til sådan  

 fornyelse.
 Ordningen indebar ikke, at udlejeren skulle føre regnskab over de henlagte  

 beløb eller indsætte beløbene på en egentlig konto.
 Ordningens ophævelse foregår således, at udlejere ved udgangen af 1994  

 opgør det beløb, som lovligt henlagdes eller ville kunne være henlagt pr.  

 (m2) bruttoetageareal for ejendommen.
 Beløbet overføres med en tredjedel som tillæg til ejendommens afkast efter  

 boligreguleringslovens § 9, stk. 7, og med en tredjedel til henholdsvis  

 vedligeholdelseskontoen efter boligreguleringslovens § 18 og § 18 b, jf. §  

 18, stk. 1, 3. pkt., henholdsvis § 18 b, stk. 1, 3. pkt.
Herefter kan der ikke længere på huslejebudgettet optages beløb til  

 fornyelse af tekniske installationer.
Dette indebærer, at udlejer for så vidt  

 angår de henlæggelsesbeløb til fornyelse af tekniske installationer, der rent  

 faktisk har været indeholdt i lejen pr. 31. december 1994, har pligt til at  

 indberette den del af beløbet, som overføres til §§ 18 og 18 b, til  

 Grundejernes Investeringsfond.
4.1. Beløbets opgørelse Det samlede henlæggelsesbeløb opgøres med udgangspunkt i det seneste  

 huslejebudget som summen af de beløb, som henlægges til fornyelse.
 I det omfang, det seneste huslejebudget er fra før 1994, kan beløbene  

 reguleres op til 1994-niveau efter gældende praksis, det vil sige efter de  

 regler, som huslejenævnene har anvendt til årlig regulering af  

 henlæggelsesbeløbene.
 Findes der i ejendommen ved udgangen af 1994 tekniske installationer,  

 hvortil der ikke henlægges, kan der for disse installationer opgøres og  

 medtages henlæggelsesbeløb, såfremt der lovligt inden 1. januar 1995 ville  

 kunne være henlagt beløb til fornyelse efter de hidtidige regler.
 Der kan f.eks være tale om installationer, som er udført efter den seneste  

 omkostningsbestemte huslejeregulering, og dermed ikke figurerer på det  

 seneste budget.
 Er der tale om ældre installationer, hvortil der hidtil ikke har været  

 henlagt til fornyelse, men hvor udlejeren lovligt ville kunne have henlagt,  

 kan der ligeledes opgøres og medtages henlæggelsesbeløb.
 Det er i sagens natur en forudsætning, at de pågældende installationer  

 faktisk er tilstede i ejendommen pr. 31. december 1994.
 Udlejeren skal i denne relation være opmærksom på, om der for den  

 pågældende installation er beregnet en forbedringsforhøjelse, som indeholder  

 beløb svarende til afdragsdelen ved lånefinansiering - forbedringens  

 afskrivning - idet der ikke i et sådant tilfælde samtidig ville kunne  

 opkræves beløb til henlæggelse til fornyelse.
 Det samlede henlæggelsesbeløb for ejendommen opgøres herefter pr.
 vedligeholdelse.
 Ændringen får kun virkning for fremtiden således, at der ikke skal  

 foretages overførsel af beløb, der tidligere er henlagt.
4.2. Overførsel til afkastet En tredjedel af det samlede henlæggelsesbeløb overføres som et tillæg til  

 afkastet af ejendommen, jf. boligreguleringslovens § 9, stk. 7.
Af bestemmelsen fremgår, at dette tillæg reguleres en gang årligt med 2  

 pct. tillagt en tilpasningsprocent for det pågældende finansår.
Reguleringen  

 foretages for beløbet opgjort pr. (m2).
4.3. Overførsel til § 18-kontoen En tredjedel af det samlede henlæggelsesbeløb overføres til ejendommens  

 vedligeholdelseskonto efter boligreguleringslovens § 18. Beløbet tillægges  

 det efter bestemmelsen gældende grundbeløb, jf. boligreguleringslovens § 18,  

 stk. 1, 3. pkt, jf. afsnit 3.1.4.
4.4. Overførsel til § 18 b-kontoen En tredjedel af det samlede henlæggelsesbeløb overføres til ejendommens  

 vedligeholdelseskonto efter boligreguleringslovens § 18 b (bindingskonto i  

 Grundejernes Investeringsfond). Beløbet tillægges det efter bestemmelsen  

 gældende grundbeløb, jf. boligreguleringslovens § 18 b, stk. 1, 3. pkt, jf.  

 afsnit 3.1.4.
 For ejendomme, som er taget i brug i 1970 eller senere, og derfor ikke har  

 en vedligeholdelseskonto i Grundejernes Investeringsfond, overføres begge  

 tredjedele af det samlede henlæggelsesbeløb til vedligeholdelseskontoen efter  

 § 18.
4.5. Fremtidige fornyelsesudgifter Efter ophævelse af ordningen med henlæggelse til fornyelse af tekniske  

 installationer vil der ikke længere skulle sondres imellem fornyelse af  

 tekniske installationer og andre udvendige vedligeholdelsesarbejder.
 For fremtiden vil alle udvendige vedligeholdelsesudgifter (herunder  

 udgifter, der tidligere skulle afholdes som fornyelse af tekniske  

 installationer) således kunne debiteres på ejendommens § 18- konto hhv. § 18  

 b-konto.
4.6. Varsling Konvertering af de tidligere henlæggelsesbeløb til vedligeholdelsesbeløb  

 kræver ikke særskilt varsling, men vil blot fremgå af næstkommende  

 huslejebudget, idet posten henlæggelser til fornyelse af tekniske  

 installationer efter den 1. januar 1995 ikke længere findes i budgettet, idet  

 beløbet er overført til afkastet og vedligeholdelsesbeløbene, jf. ovenfor.
 Såfremt de konverterede henlæggelsesbeløb indeholder beløb, som ikke  

 tidligere var indregnet i henlæggelserne, men nu lovligt kan medtages ved  

 konverteringen, skal sådanne forhøjelser varsles.
Varslingen af disse »nye« beløb kan for så vidt angår de to  

 tredjedele af beløbet, der overføres til vedligeholdelseskontiene, foretages  

 efter de almindelige regler om regulering af omkostningsbestemt husleje med  

 varslingsprocedure efter bestemmelserne i boligreguleringslovens §§ 12 og 13  

 eller efter den formløse varslingsregel i § 13 a.
Den del af beløbet, der  

 overføres til afkastet, jf. § 9, skal derimod varsles efter  

 bestemmelserne i boligreguleringslovens §§ 12 og 13.
 Det bemærkes i denne forbindelse, at overførsel af henlæggelsesbeløb med  

 1/3 til hver af vedligeholdelseskontiene ikke udløser krav om lejeforhøjelse  

 i relation til varslingsreglen i § 13 a, idet forhøjelsen alene i relation  

 til lejerne er udtryk for en budgetteknisk konvertering af de  

 henlæggelsesbeløb, som pr. 1. januar 1995 udgår af lejeberegningsgrundlaget.
I det omfang, det samlede konverteringsbeløb over for lejerne indregnes  

 som en lejeforhøjelse, vil der være tale om, at de to tredjedele, som  

 konverteres til vedligeholdelsesafsætning, medregnes to gange i huslejen.
En  

 sådan beregning vil være grundlæggende i strid med reglerne om  

 omkostningsbestemt husleje, idet beregningen indeholder den samme udgift to  

 gange.
5. Ændret fordelingsnøgle i blandede ejendomme Efter de hidtil gældende regler i boligregule- ringslovens § 11 skal  

 budgetudgifterne i blandede ejendomme, der er omfattet af  

 boligreguleringslovens regler om omkostningsbestemt husleje, fordeles efter  

 lejen, henholdsvis lejeværdien, pr. 1. marts 1975. Dog fordeles afsætning til  

 vedligeholdelse, jf. § 22 i lejeloven og §§ 18 og 18 b i  

 boligreguleringsloven, efter bruttoetageareal.
Med virkning pr. 1. januar 1995 ændres dette fordelingsgrundlag således,  

 at fordelingen fremover skal ske i forhold til den aktuelle arealfordeling  

 imellem erhvervsdelen og beboelsesdelen.
Hermed frigøres lejefastsættelsen i  

 beboelseslejemålene i de omfattede ejendomme fra det forhold, at ejendommen  

 indeholder andre arealer end beboelsesarealer.
Ejendommens »erhvervsdel« omfatter ikke blot erhvervsarealer,  

 jf. formuleringen af boligreguleringslovens § 11, stk. 1, 1. pkt.:  

 »Husrum, der benyttes af udlejeren, eller som er udlejet uden at være  

 omfattet af reglerne i dette kapitel (boligreguleringslovens kapitel II om  

 huslejeregulering for beboelseslejligheder), samt for de i stk. 2 omhandlede  

 enkeltværelser«.
Der er således tale om alt andet areal end det, der  

 udlejes som beboelse efter reglerne om omkostningsbestemt leje  

 (boligreguleringslovens kap.
II) - det vil sige: Udlejers egen bolig,  

 erhvervsvirksomheder, butikker, foreningslokaler, garager m.v.
Hertil kommer  

 klubværelser.
For så vidt angår garager medregnes disse som udgangspunkt ikke i  

 bruttoetagearealet, jf.
Boligstyrelsens bekendtgørelse nr. 311 af 27. juni  

 1983, § 2. I Bygge- og Boligstyrelsens vejledning nr. 169 af 19. september  

 1994 om ændret fordeling af omkostningsbestemt husleje i blandede ejendomme  

 pr. 1. januar 1995 er det dog angivet, at garager skal medregnes ved  

 opgørelsen af arealet.
Afgørelsen af, i hvilket omfang garager skal medtages, må tage  

 udgangspunkt i en sondring mellem garager, der udlejes erhvervsmæssigt, og  

 andre garager.
Efter denne sondring skal garager i de tilfælde, hvor der er  

 tale om erhvervsmæssig udnyttelse eller udlejning, medregnes som en del af  

 ejendommens erhvervsareal.
Samme fortolkning anlægges for så vidt angår  

 beregning af ejendommens bruttoetageareal i relation til opgørelse af  

 ejendommens bindingspligtige areal.
 For at undgå, at ændringen bevirker store pludselige lejeforhøjelser for  

 den enkelte beboelseslejer, er der fastsat en overgangsordning, som sikrer,  

 at lejeforhøjelserne fordeles over en periode.
 Da klubværelser i relation til denne fordeling tilhører erhvervsdelen, vil  

 overgangen til fordeling efter bruttoetageareal kunne medføre, at  

 klubværelser kommer til at bære en mindre del af de samlede driftsudgifter.  

 Da der imidlertid gælder et almindeligt princip om, at udlejer ikke er  

 forpligtet til at nedsætte den omkostningsbestemte leje, hvis  

 driftsudgifterne falder, vil den gældende omkostningsbestemte leje for  

 klubværelser kunne fastholdes.
 Ved lejeregulering i lejeperioden for klubværelser skal der i  

 overgangsperioden tages udgangspunkt i den del af de samlede budgetudgifter,  

 som på det pågældende tidspunkt i overgangsperioden kan tilregnes  

 erhvervsdelen.
 Det ændrede fordelingsgrundlag og overgangsordningerne er detailleret  

 beskrevet i Bygge- og Boligstyrelsens vejledning nr. 169 af 19. september  

 1994 om ændret fordeling af omkostningsbestemt husleje i blandede ejendomme  

 pr. 1. januar 1995. Vejledningen indeholder som bilag et skema, der kan  

 bruges til beregning af den maksimalt tilladte lejeforhøjelse som følge af  

 overgangsreglerne for den ændrede fordeling.
 Varslingsbestemmelsen i boligreguleringslovens § 13 a kan anvendes i det  

 omfang, der ikke er grundlag for at varsle en omkostningsbestemt  

 lejeforhøjelse efter lovens §§ 12 eller 13, således at varslingen alene  

 vedrører den forhøjelse, som følger af det ændrede fordelingsgrundlag.
 En sådan varsling må tage udgangspunkt i de budgetudgifter, der er optaget  

 i det for ejendommen gældende budget, idet lejeforhøjelser, der hidrører fra  

 forhøjede budgetudgifter, ikke kan medtages i en varsling efter § 13 a.
5.1. Overgangsordninger Overgangsordningen vedrører fordelingen af budgetudgifter imellem  

 beboelses- og erhvervsdelen, og består af to dele: en procentuel årlig  

 begrænsning af overgangen til det nye fordelingsgrundlag og en absolut  

 begrænsning af den årlige lejeforhøjelse, der kan beregnes for det enkelte  

 beboelseslejemål.
 Den procentuelle begrænsning finder anvendelse ved beregningen af  

 størrelsen af den del af de samlede budgetudgifter, som for hvert år kan  

 overføres til beboelsesdelen .
 Den absolutte begrænsning fastsætter et maksimum for størrelsen af den  

 lejeforhøjelse for den enkelte beboelseslejer , som den procentuelle  

 overførsel af budgetudgiftandele til beboelsesdelen kan medføre.
 Medfører den procentuelle overførsel, at den absolutte begrænsning  

 overskrides, skal lejeforhøjelsen reduceres til det maksimalt tilladte,  

 hvilket betyder, at den procentuelle overførsel begrænses yderligere.
 Overgangsordningen omfatter alene lejeforhøjelser, som er afledt af det  

 ændrede fordelingsgrundlag imellem beboelses- og erhvervsdelen, herunder den  

 ændrede fordeling imellem beboelses- og erhvervsdelen af de tidligere  

 henlæggelsesbeløb, som efter ændringen fordeles som afsætningsbeløb til  

 vedligeholdelse, jf. vejledningens afsnit 4.
 Efter bestemmelsen i ændringslovens § 4, stk. 6, der fastsætter  

 overgangsordningen for de blandede ejendomme, er konverteringen af de  

 tidligere henlæggelsesbeløb omfattet af overgangsordningen, således at  

 optrapningen til arealfordeling for disse beløbs vedkommende ligeledes sker  

 med højst 1 procentpoint om året.
 Dette bevirker, at der i overgangsperioden kun skal afsættes beløb efter  

 boligreguleringslovens §§ 18 og 18 b, som svarer til den del af de  

 konverterede henlæggelsesbeløb, der efter den for det pågældende år i  

 overgangsperioden gældende boligprocent kan pålægges beboelseslejerne.
5.1.1. Maksimum 1 procentpoint Den procentuelle overgangsordning fremgår af bestemmelsen i § 4, stk. 6, i  

 ændringsloven.
 Det er heri fastsat, at der for de blandede ejendomme, hvor det ændrede  

 fordelingsgrundlag vil medføre, at beboelsesdelen fremover skal bære en  

 større del af de samlede budgetudgifter end hidtil, højst kan overføres 1  

 procentpoint af budgetudgifterne fra erhvervsdelen til beboelsesdelen om  

 året.
 I praksis vil dette betyde, at det med udgangen af 1994 gældende  

 fordelingsforhold imellem beboelses- og erhvervsdelen herefter ændres med 1  

 procentpoint om året pr. 1. januar, indtil fordelingsprocenten for  

 beboelsesdelen (boligprocenten) er forhøjet til et niveau, der svarer til  

 beboelsesdelens relative andel af ejendommens samlede bruttoetageareal.
Overgangsordningen finder anvendelse på samtlige poster i de årlige  

 huslejebudgetter, dog således, at den del af vedligeholdelsesbeløbene, der  

 allerede efter de hidtil gældende regler fordeles efter areal, ikke  

 medregnes.
Disse beløb tillægges lejen for de enkelte beboelseslejemål  

 særskilt som hidtil.
5.1.2. Maksimum 5 kr. pr. (m2) For yderligere at sikre, at den enkelte beboelseslejer ikke udsættes for  

 urimeligt store årlige lejeforhøjelser som følge af det ændrede  

 fordel-ingsgrundlag imellem beboelses- og erhvervsdelen, er der samtidig  

 fastsat en maksimumgrænse for den lejeforhøjelse, der årligt vil kunne  

 pålignes de enkelte beboelseslejere.
 Det er således i § 4, stk. 6, 4. pkt., i ændringsloven fastsat, at lejen  

 for det enkelte beboelseslejemål, uanset den procentuelle overgangsordning,  

 højst kan forhøjes med 5 kr. pr. (m2) om året.
 I de tilfælde, hvor den årlige overførsel af 1 procentpoint af de samlede  

 budgetudgifter til beboelsesdelen alligevel vil medføre, at lejen for det  

 enkelte beboelseslejemål forhøjes med mere end 5 kr. pr. (m2), må  

 lejeforhøjelsen reduceres til 5 kr. pr. (m2).
Den maksimalt tilladte lejeforhøjelse gælder for det enkelte lejemål.
Det  

 er derfor nødvendigt først at beregne, hvor meget forhøjelsen med 1  

 procentpoint af de samlede budgetudgifter vil udgøre.
På grundlag af den del af de samlede budgetudgifter, som kan pålignes  

 beboelseslejemålene, beregnes dernæst lejeforhøjelsen for de enkelte  

 beboelseslejemål fordelt som hidtil efter indbyrdes værdi.
Såfremt  

 forhøjelsen for det enkelte lejemål overstiger 5 kr. pr. (m2), skal den  

 reduceres.
 Foretages der reduktion i lejeforhøjelserne, vil overførslen af  

 budgetudgifter fra erhvervsdelen til beboelsesdelen blive mindre end 1 pct.  

 Der beregnes derfor en modificeret fordelingsprocent for de pågældende  

 lejemål til brug for næste års lejeberegning.
6. Småejendomme Med ændringsloven er der i boligreguleringslovens kapitel IV A indført et  

 særligt regelsæt for de såkaldte »små-ejendomme«.
 Efter bestemmelsen i boligreguleringslovens § 4, stk. 5, gælder reglerne i  

 lovens kapitel II-IV, bortset fra §§ 4 a, 15, stk. 3 og 4, 17, 21, 22, stk.  

 1, 1. pkt., og stk. 3, og 27 b, ikke for lejeforhold i ejendomme, som pr. 1.  

 januar 1995 omfattede 6 eller færre beboelseslejligheder.
 De nævnte regler, som fortsat finder anvendelse, vedrører  

 ejendomsbegrebet, huslejenævnets kompetence og beboerrepræsentanternes  

 indbringelsesadgang, tilbagebetaling af for meget betalt husleje, samt  

 uenighed om lejers og udlejers råderet efter § 62 a.
 Formålet med reglerne er at forenkle administrationen af mindre  

 udlejningsejendomme ved at fritage disse ejendomme fra en væsentlig del af  

 boligreguleringslovens mere komplicerede regelsæt vedrørende lejeregulering,  

 forbedringer og vedligeholdelse.
 Reglerne om huslejeregulering m.v. for små-ejendomme findes herefter i  

 lovens kapitel IV A, der henviser til reglerne om lejeregulering i forhold  

 til det lejedes værdi efter lejelovens kapitel VIII, dog med det forbehold,  

 at sammenligningsgrundlaget er lejemål med omkostningsbestemt husleje, jf.  

 pkt. 5.2.
Reglerne trådte i kraft den 1. januar 1995. Spørgsmålet om i hvilket  

 omfang, der kan varsles lejeforhøjelse inden 1. januar 1995 med virkning fra  

 denne dato eller senere, er ikke afklaret ved ændringsloven.
Det antages dog,  

 at eventuelle varslinger vil kunne afgives fristmæssigt med virkning pr. 1.  

 januar 1995 eller senere.
6.1. Anvendelsesområde Det særlige regelsæt for små-ejendomme gælder kun for ejendomme beliggende  

 i regulerede områder, idet udgangspunktet for reglerne er at undtage disse  

 ejendomme for reglerne om omkostningsbestemt husleje og overføre  

 lejereguleringen til lejeloven med de modifikationer, som følger af det under  

 pkt. 5.5. anførte.
 Afgrænsningen af regelsættet for småejendomme er, jf. ovenfor, alene  

 relateret til antallet af beboelseslejligheder pr. 1. januar 1995. Ændringer  

 i antallet af beboelseslejligheder, som følge af f.eks. sammenlægning af  

 lejligheder, ændrer ikke ejendommens status.
6.1.1. Andelsboligforeninger For ejendomme, som tilhører andelsboligforeninger, gælder den særlige  

 regel i § 29 b, stk. 1, 2. pkt., hvorefter det er antallet af  

 beboelseslejligheder, som er udlejet af andelsboligforeningen, der er  

 afgørende for, om de udlejede lejligheder er omfattet af reglerne for  

 små-ejendomme.
Det er således uden betydning, hvor mange beboelseslejligheder ejendommen  

 under et indeholder.
Kun hvis der i ejendommen er færre end 7 udlejede  

 beboelseslejligheder, vil disse lejeforhold være omfattet af reglerne for  

 små-ejendomme.
 Også for sådanne lejemål er det antallet pr.
1. januar 1995, der er afgørende for den statusmæssige  

 karakter.
Dette betyder, at hvis der pr. 1. januar 1995 er 7 eller flere  

 beboelseslejligheder i ejendommen, vedbliver disse lejemål at være omfattet  

 af reglerne om omkostningsbestemt husleje, selvom antallet på et senere  

 tidspunkt bringes under 7.
6.1.2. Restejendomme Benævnelsen restejendom anvendes om den del af en ejendom med  

 ejerlejligheder, som ejes af den samme udlejer.
Typisk er der tale om de  

 lejligheder, som endnu ikke er frasolgt, men fortsat udlejes, herunder en  

 lejlighed som ejer/udlejer eventuelt selv måtte bebo.
For så vidt angår de  

 øvrige ejerlejligheder, der ejes af hver sin ejer, udgør disse hver for sig  

 en ejendom.
 Efter boligreguleringslovens ejendomsbegreb, jf. § 4 a, udgør en  

 restejendom en selvstændig ejendom.
For sådanne ejendomme finder reglerne for småejendomme ligeledes  

 anvendelse.
Dette bevirker, at restejendomme, som pr. 1. januar 1995  

 indeholder færre end 7 beboelseslejligheder, har status som små-ejendom.
 Også for disse ejendomme gælder, at status ikke kan ændres efterfølgende.  

 Restejendomme, der indeholder 7 eller flere beboelseslejligheder, forbliver  

 omfattet af reglerne om omkostningsbestemt husleje uanset, om der efter den  

 31. december 1994 frasælges ejerlejligheder i et omfang, som bringer antallet  

 under 7 beboelseslejligheder i restejendommen.
6.1.3. »80 pct.-ejendomme« Efter bestemmelsen i boligreguleringslovens § 4, stk. 3, gælder reglerne i  

 lovens kapitel II-IV A ikke for ejendomme, hvor mere end 80 pct. af  

 ejendommens bruttoetageareal den 1. januar 1980 anvendtes til andet end  

 beboelse.
Denne retstilstand svarer til den, som var gældende før  

 lovændringen.
 Disse såkaldte »80 pct.-ejendomme« er således fortsat omfattet  

 af lejelovens huslejereguleringsregler.
 Dette betyder, at reglerne for små-ejendomme ikke gælder for 80  

 pct.-ejendomme uanset, om antallet af beboelseslejligheder i ejendomme er  

 mindre end 7.
6.2. Lejeregulering Efter bestemmelsen i boligreguleringslovens § 29 c gælder reglerne om  

 ændring af lejevilkår i lejelovens kapitel VIII for små-ejendomme.
 Samtidig er det fastsat, at lejen i disse ejendomme dog ikke kan overstige  

 den leje, der betales i sammenlignelige lejemål, som er omfattet af  

 boligreguleringslovens kapitel II-IV, det vil sige reglerne om  

 omkostningsbestemt husleje m.v.
 Det følger af henvisningen til lejeloven, at der ved sammenligning  

 ligeledes skal foretages en væsentlighedsvurdering, således at lejeregulering  

 kun kan ske, hvis lejen er væsentligt højere eller lavere end den leje, der  

 betales i sammenlignelige lejemål.
 De momenter, som indgår i sammenligningen ved vurdering af lejen for  

 lejemål i små-ejendomme, svarer til de, der gælder efter lejeloven, det vil  

 sige beliggenhed, art, størrelse, kvalitet, udstyr og  

 vedligeholdelsestilstand.
 Virkningen af, at sammenligning skal ske med andre sammenlignelige  

 lejligheder, hvor lejen er fastsat som omkostningsbestemt leje efter  

 bestemmelsen i boligreguleringslovens § 7, stk. 1, er bl.a., at der ikke kan  

 ske sammenligning med lejemål, hvor lejen er fastsat efter  

 boligreguleringslovens § 5, stk. 1, det vil sige svarende til det lejedes  

 værdi.
 Dog er det i overgangsbestemmelserne, jf. ændringslovens § 4, stk. 11,  

 fastsat, at lejen i lejemål, hvor lejen før den 1. januar 1995 er fastsat  

 efter § 5, stk. 1, til det lejedes værdi - det vil sige lejemål, som i  

 forbindelse med ledighed er blevet forbedret - hverken i lejeperioden eller  

 ved genudlejning kan nedsættes efter sammenligning med lejemål med  

 omkostningsbestemt husleje.
 Dette bevirker, at lejen for sådanne lejemål vil være låst fast i en  

 periode, indtil niveauet for den omkostningsbestemte husleje væsentligt  

 overstiger den leje, der i henhold til boligreguleringslovens § 5, stk. 1,  

 betales for det pågældende lejemål, og lejeregulering påny kan gennemføres.
 Bestemmelsen i § 29 c fastsætter videre, at i de tilfælde, hvor der ikke  

 kan findes relevante sammenligningslejemål, kan huslejenævnet på baggrund af  

 indhentede oplysninger om ejendommen beregne den leje, som ville kunne  

 opkræves efter reglerne om omkostningsbestemt husleje.
 Ligesom for ejendomme i uregulerede områder kan der for små-ejendomme ikke  

 varsles lejeforhøjelse efter lejelovens § 47 hyppigere end hvert andet år.
 Denne fredningsperiode gælder ligeledes ved disse ejendommes overgang til  

 det nye regelsæt, jf. ændringslovens § 4, stk. 10, således at der først kan  

 varsles lejeforhøjelse, når der er gået mindst 2 år efter den seneste  

 lejeregulering efter reglerne i boligreguleringslovens kapitel II, det vil  

 sige §§ 12, 13 og 13 a, eller 2 år efter lejeaftalens indgåelse.
 Hvis lejeren ikke vil acceptere en varslet lejeforhøjelse, skal der gøres  

 indsigelse efter lejelovens bestemmelser herom, idet dog huslejenævnet  

 erstatter boligretten, jf. boligreguleringslovens § 29 f.
 Lejeren i en små-ejendom er i øvrigt omfattet af boligreguleringslovens §  

 15, stk. 3 og 4, således at lejerens indsigelser også i andre relationer skal  

 indgives til huslejenævnet i stedet for boligretten.
6.3. Fritagelse for binding Samtidig med overførsel af små-ejendommene til et særligt regelsæt med  

 lejeregulering efter lejelovens principper, fritages disse ejendomme for  

 pligten til at afsætte beløb på en konto for ejendommen i Grundejernes  

 Investeringsfond.
 Dette betyder, at ejendommen ikke overføres fra boligreguleringslovens  

 vedligeholdelsessystem med konti for ejendommens udvendige vedligeholdelse  

 til lejelovens bestemmelser om en forbedringskonto for ejendommen i  

 Grundejernes Investeringsfond, men fritages helt for bindingspligt.
6.3.1. Ophævelse af hidtidige bindingskonti I ændringslovens § 4, stk. 8 og 9, er der fastsat regler for, hvorledes  

 der skal forholdes med de småejendomme, som efter de hidtidige regler har  

 haft en konto for udvendig vedligeholdelse i Grundejernes Investeringsfond.
 Efter disse bestemmelser udbetales beløb fra konti efter § 18 b i  

 boligreguleringsloven efterhånden, som der afholdes udgifter til ejendommens  

 udvendige vedligeholdelse efter bestemmelsen i § 22 b.
 Dette betyder, at der for ejendomme med en positiv saldo på  

 vedligeholdelseskontoen efter § 18 b i Grundejernes Investeringsfond efter 1.  

 januar 1995 sker udbetaling efter de gældende regler herom, indtil kontoen er  

 udlignet og dermed udgår.
 For ejendomme med en positiv saldo på vedligeholdelseskontoen efter § 18  

 af er det dog bestemt, at indeståendet umiddelbart udbetales, når ejendommen  

 skifter status til små-ejendom.
 For ejendomme med negativ saldo på vedligeholdelseskontoen efter § 18 a  

 eller § 18 b bortfalder modregningsadgangen, idet der ikke længere skal ske  

 indbetaling til kontoen.
 Dette forhold får ingen betydning for ejendommens økonomi, idet lejens  

 beregning fortsat sker på grundlag af en sammenligning med lejemål i  

 ejendomme med omkostningsbestemt husleje, det vil sige lejemål, hvor der i  

 lejen indregnes beløb til vedligeholdelse efter boligreguleringsloven.
7. Betaling for varme og vand Lejelovens kapitel VII om varmebetaling m.v. er ændret på en række punkter  

 - især for så vidt angår opvarmning fra kollektive varmeforsyningsanlæg.  

 Enkelte mindre ændringer vedrører varmebetalingsreglerne generelt.
 Med et nyt kapitel VII B i lejeloven er indført et regelsæt vedrørende  

 udgifter til vand, hvorefter der er mulighed for at foretage betaling for  

 vandforbrug efter målere uden for lejen efter et system, der i det væsentlige  

 svarer til betalingsreglerne for varme.
 Både ændringen af reglerne om varmebetaling og indførelsen af mulighed for  

 betaling for vand efter målere har til formål at øge incitamentet til en mere  

 ressource- og miljøbevidst adfærd hos lejere.
Lejelovens bestemmelser om varmeregnskab finder også anvendelse i  

 almennyttige boligselskabers afdelinger.
Dog kan a conto-varmebidrag forhøjes  

 med 1 måneds varsel, og der gælder særlige regler om underskudsdækning ved  

 glemte udgiftsposter og ved manglende overholdelse af frister.
Boligbyggeriloven har særlige regler for det almennyttige byggeri, der  

 også fastsætter regler for lejernes valg af overgang til forbrugsbestemt  

 afregning af vandforbrug.
Disse regler går da i medfør af den almindelige  

 afgrænsningsbestemmelse, jf. § 2, stk. 1, forud for lejelovens kap.
VII B.  

 Reglerne i dette kapitel gælder således ikke i det almennyttige byggeri.
7.1 Betaling for varme Ændringerne vedrørende kapitel VII om varmebetaling m.v. fremgår af § 1,  

 nr. 12 - 23, og § 4, stk. 4 og 5, i lov nr. 419 af 1. juni 1994.
7.1.1. Ændret kontering af de faste udgifter ved kollektiv  

 varmeforsyning Hovedprincippet i lejelovens bestemmelser om varmebetaling er uændret: Kun  

 udgifter til brændselsforbrug kan medtages i varmeregnskabet, jf. § 36, stk.  

 2, 1. pkt.
Ved varmeforsyning fra et kollektivt varmeforsyninsanlæg skal den samlede  

 udgift dog i alle tilfælde fremover medtages i varme- og  

 varmtvandsregnskabet.
Den tidligere i § 36, stk. 2, 2.pkt., nævnte undtagelse  

 for så vidt angår de kollektive varmeforsyningsanlæg, hvor udgiften til  

 brændselsforbruget opgjordes særskilt, er således bortfaldet.
Det er dog som  

 hidtil kun de faste varmeudgifter, der pålignes fra varmeværket, der  

 medtages.
Andre udgifter såsom evt. udgifter til den interne fordeling af  

 varme, udgifter til måleraflæsning etc., indgår fortsat i lejen.
 I situationer, hvor den kollektive varmeforsyning til ejendommen sker via  

 en selvstændig fællesvarmecentral, vil det afhænge af fællesvarmecentralens  

 karakter og størrelse, hvorvidt udgifter til driften af denne  

 fællesvarmecentral helt eller delvist skal medregnes som en del af det  

 kollektive varmeforsyningsværk eller som en del af ejendommens interne  

 driftsudgifter.
 Kollektiv varmeforsyning er i lov om varmeforsyning § 2, stk. 1, defineret  

 som virksomhed, der driver anlæg med det formål at levere energi til  

 bygningers opvarmning og forsyning med varmt vand på en af følgende måder: 1)  

 anlæg til fremføring af naturgas m.v., 2) anlæg til fremføring af opvarmet  

 vand eller damp fra kraftvarmeværker, affaldsforbrændingsanlæg m.v. 3)  

 fjernvarmeforsyningsanlæg, affaldsforbrændingsanlæg m.v. med en eleffekt op  

 til 25 MW, 4) blokvarmecentraler med en varmekapacitet på mere end 0,25 MW,  

 herunder kraftvarmecentraler med en eleffekt op til 25 MW.
 En fællesvarmecentral vil således kunne betragtes som en blokvarmecentral  

 og dermed som en del af det kollektive varmeforsyningsnet, hvis der sker en  

 varmeproduktion i fællesvarmecentralen, der kan opgøres til mere end 0,25 MW.  

 Dette kan være i form af afbrænding af naturgas eller i form af en  

 vekslerstation, hvor det lokale ledningsnets vand opvarmes af det vand, der  

 modtages fra et fjernvarmeværk.
 Derimod vil en selvstændig fællesvarmecentral, der er tilsluttet et  

 fjernvarmenet, hvor det fjernvarmevand, der leveres fra fjernvarmeværket,  

 blot kører direkte videre til ejendommene, ikke kunne betragtes som en del af  

 det kollektive varmeforsyningsnet, da der ikke finder en egentlig  

 varmeproduktion sted.
I det omfang en fællesvarmecentral efter disse kriterier således kan  

 betragtes som kollektiv varmeforsyning, skal samtlige de driftsudgifter, der  

 vedrører driften af fællesvarmecentralen, medtages i varmeregnskabet og tages  

 ud af lejen.
Udgifter, der alene vedrører ejendommens drift - som f.eks.  

 vedligeholdelse af installationer i ejendommen, udgifter til måleraflæsning  

 og administration af varmeregnskab - vil dog også fremover skulle afholdes  

 over ejendommens drift, uanset disse udgifter evt. tidligere har været  

 afholdt som en del af driften af en fællesvarmecentral.
 Denne ændring, der således har konsekvenser for de ejendomme, hvor  

 opvarmning sker fra kollektivt varmeforsyningsanlæg, som p.t. opgør  

 brændselsudgiften særskilt, trådte i kraft den 1. januar 1995, jf. § 4, stk.  

 2, i ændringsloven.
Udlejer skal på det tidspunkt, hvor varmeregnskabet lægges om i medfør af  

 de nye bestemmelser, foretage en nedsættelse af lejen for hver enkelt lejer  

 svarende til de hidtil over lejen betalte varmeudgifter.
Udlejer skal senest  

 6 uger før det ny varmeregnskabsårs begyndelse give lejeren  

 specificeret oplysning om størrelsen af lejenedsættelsen.
Lejenedsættelsen skal for ejendommen svare til den udgiftspost, der  

 overføres til varmeregnskabet.
I regulerede ejendomme vil det herefter  

 umiddelbart fremgå, hvordan lejenedsættelsen fordeles mellem de enkelte  

 lejre.
I uregulerede ejendomme vil fordelingen af lejenedsættelsen mest  

 hensigtsmæssigt kunne gennnemføres efter tilsvarende principper som i  

 lejelovens § 52, jf. § 50.
Af hensyn til evt. boligstøttemæssige konsekvenser for de enkelte lejere  

 skal udlejer samtidig med meddelelse om lejenedsættelsen til lejeren - d.v.s.  

 senest 6 uger før det ny varmeregnskabsårs begyndelse - give kommunen  

 meddelelse om størrelsen af lejenedsættelsen.
I relation til beregning af  

 boligstøtte kompenseres den lejer, der får lejenedsættelse som følge af de  

 nye regler, med et særligt individuelt fastsat tillæg svarende til den  

 meddelte lejenedsættelse, jf. § 4, stk. 12 og 13, i ændringsloven.
Der  

 henvises herom til Bygge- og Boligstyrelsens vejledning om individuel  

 boligstøtte, kapitel 5.1.2.
 I de ejendomme, hvor lejen og varmeudgifterne fordeles efter forskellige  

 principper, vil overførslen af de faste varmeudgifter betyde, at den  

 gennemførte lejenedsættelse for den enkelte lejer ikke har samme  

 størrelse som stigningen i lejerens varmebetaling. Ønsker udlejer som følge  

 heraf at ændre på fordelingsgrundlaget for varmebetalingen, skal dette  

 varsles efter § 38, stk. 1, med 6 ugers varsel til en betalingstermin.
§ 36,  stk. 1 og 2, kan som hidtil fraviges i  

 erhvervslejemål.
Hvis den fulde varmeudgift er aftalt indeholdt i lejen, får  

 ændringen af § 36, stk. 2, ingen umiddelbare konsekvenser for sådanne  

 lejemål.
 For erhvervslejemål, hvor en del af varmeudgiften betales over  

 varmeregnskabet og resten over lejen, vil det bero på en fortolkning af  

 aftalen, hvorvidt lovændringen fører til, at hele varmeudgiften fremover skal  

 betales over varmeregnskabet.
Da man normalt ikke i erhvervslejemål vil kunne gøre op, hvor stor en del  

 af lejen, der forudsættes at skulle dække den del af varmeudgiften, der ikke  

 betales over varmeregnskabet, må afklaringen formentlig bero på en  

 forhandling imellem parterne om nedsættelsens størrelse.
Kan parterne ikke  

 blive enige, må spørgsmålet afgøres ved domstolene.
7.1.2. Varmeregnskabsperioden § 39,  stk. 1, om varmeregnskabsårets terminer er  

 ændret, således at det normale varmeregnskabsår i stedet for at slutte den 1.  

 juni, begynder den 1. juni.
 § 39,  stk. 2, er uændret, således at det stadig er  

 muligt for udlejer at fastsætte en anden termin for varmeregnskabsåret.
I § 39, stk. 3, er derimod fastsat en ufravigelig bestemmelse, jf. § 46,  

 stk. 5, om, at varmeregnskabsåret i ejendomme, der forsynes med varme fra et  

 kollektivt varmeforsyningsanlæg, i stedet for at følge den i § 39, stk. 1,  

 angivne tidsperiode, skal følge forsyningsanlæggets varmeregnskabsår.
Med  

 forsyningsanlæggets varmeregnskabsår menes den periode, for hvilken  

 forsyningsanlægget aflæser varmeforbruget for den pågældende ejendom.
 Såfremt der afregnes månedsvis, skal varmeregnskabsperioden tilrettelægges  

 således, at den årlige termin falder sammen med en månedstermin for værkets  

 afregningsperiode.
Afregningsperioden fra fjernvarmeværket vil ofte af praktiske grunde ikke  

 falde på den sidste/første i måneden.
Hvis udlejer på trods heraf ønsker at  

 fastlægge varmeregnskabsåret med udgangspunkt i et månedsskifte, må det efter  

 omstændighederne være muligt at bruge den nærmeste første som skæringsdato.
 Ændringen af § 39, stk. 1, og indførelsen af § 39, stk. 3, trådte i kraft  

 1. juli 1994.
 Som overgangsordning for de ejendomme, der måtte blive omfattet af  

 ordningen i § 39, stk. 3, - ejendomme, der opvarmes fra kollektivt  

 varmeforsyningsanlæg, og hvor varmeregnskabsåret den 1. juli 1994 ikke følger  

 varmeforsyningsanlæggets - skal udlejer til førstkommende  

 begyndelsestidspunkt for forsyningsanlæggets regnskabsperiode omlægge  

 regnskabsåret i overensstemmelse hermed, jf. § 4, stk. 5, i ændringsloven.
 For en del af de ejendomme, der skal omlægge varmeregnskab både efter §  

 36, stk. 2, og efter § 39, stk. 3, kan opstå den uhensigtsmæssige situation,  

 at der først skal omlægges for så vidt angår de faste varmeudgifter, og  

 dernæst kort tid efter skal omlægges til at følge varmeforsyningsanlæggets  

 regnskabsperiode.
For at undgå meget korte varmeregnskabsperioder, vil det være mest  

 hensigtsmæssigt, at man i stedet for at påbegynde en ny varmeregnskabsperiode  

 på det tidspunkt, hvor varmeforsyningsanlægget har termin, forlænger den  

 påbegyndte regnskabsperiode frem til forsyningsanlæggets termin i det  

 følgende kalenderår.
Det er dog en forudsætning, at varmeregnskabsperioden  

 ikke overstiger 18 mdr., jf. § 39, stk. 2,2. pkt.
Omlægningen af  

 varmeregnskabsperioden skal under alle omstændigheder varsles 6 uger før, jf.  

 § 39, stk. 2, 1. pkt.
 Skal overførsel af de faste varmeudgifter f.eks. ske fra 1. januar 1995,  

 (da ejendommens varmeregnskabsperiode påbegyndes her), mens  

 varmeforsyningsanlægget har termin 1. april (eller en anden dato mellem 1.  

 januar 1995 og 30. juni 1995), vil man således kunne fastsætte en  

 varmeregnskabsperiode, der strækker sig fra 1. januar 1995 til 31. marts  

 1996.
Lejerne har krav på mindst 6 ugers varsel forud for omlægningen.
Hvis et  

 forsyningsanlæg har et regnskabsår, der f.eks. begynder den 1. august, vil de  

 tilsluttede ejendomme således først kunne omlægge deres regnskabsår med  

 virkning fra 1. august 1995.
7.1.3. Krav til varsling og varmeregnskab For varmeregnskab er det generelt præciseret, at det i § 38 angivne varsel  

 på 6 uger for udlejers krav om (forhøjelse af) a conto-bidrag til  

 varmebetaling, er 6 ugers varsel til en betalingstermin.
Der kan altså  

 ikke, udover i tilknytning til de løbende a conto betalinger, varsles  

 forhøjelser af eller fastsættes a conto-bidrag.
I § 40, stk. 1, er med virkning for varmeregn- skaber, der aflægges fra  

 den 1. juli 1994 og frem, fastsat, at varmeregnskabet, foruden som hidtil at  

 indeholde oplysning om lejerens andel af de samlede varmeudgifter og adgang  

 til at gøre indsigelse (herunder om beboerrepræsentanternes adgang til at  

 gøre indsigelse), nu tillige skal indeholde oplysning om tidspunktet for  

 udlejers modtagelse af endelig afregning vedrørende forbruget af varme og  

 varmt vand.
Manglende opfyldelse af det nye krav til varmeregnskabet er, som  

 for de øvrige kravs vedkommende, tillagt ugyldighedsvirkning.
Lejernes adgang til at gøre indsigelse - der som nævnt skal fremgå af  

 varmeregnskabet - er udvidet således, at der i ejendomme med  

 beboerrepræsentation gives beboerrepræsentanterne adgang til på samtlige  

 lejeres vegne at gøre indsigelse mod varmeregnskabet, jf. § 40, stk. 3, 2.  

 pkt.
Også dette skal således fremgå af varmeregnskabet, jf. § 40, stk. 1, 3.  

 pkt.
Beboerrepræsentanternes adgang til at gøre indsigelse indtræder med  

 virkning for varmeregnskaber, der aflægges efter bestemmelsens ikrafttræden  

 1. juli 1994.
7.1.4. Frister for afgivelse af varmeregnskab Som hidtil skal varmeregnskabet være kommet frem til lejerne senest 4  

 måneder efter varmeregnskabsårets udløb, jf. § 40, stk. 1, 1. pkt.
I  

 ejendomme, der er tilsluttet kollektivt varmeforsyningsanlæg, skal regnskabet  

 dog først være kommet frem senest 3 måneder efter, at udlejeren har fået den  

 endelige afregning fra forsyningsanlægget, jf. § 40, stk. 1, 2. pkt., hvis  

 dette er et senere tidspunkt end 4 måneder fra varmeregnskabsårets udløb.  

 Dette indebærer, at fristen for den sidstnævnte kategori af ejendomme kan  

 være længere end den i 1. pkt. nævnte. 3 måneders-fristen vil således ikke  

 være en begrænsning af 4 måneders-fristen.
 Som konsekvens heraf er ordlyden af § 42, stk.1, hvorefter udlejer mister  

 sin ret til at kræve varmetillægsbetaling af lejeren, ændret således, at  

 udlejeren i begge de ovenfor nævnte ejendomskategorier mister sin ret til at  

 kræve tillægsbetaling af lejeren, hvis regnskabet ikke er kommet frem til  

 lejeren inden for den frist, der gælder for den pågældende ejendom.
 I forlængelse heraf er § 42, stk. 2, ligeledes ændret, således at lejeren  

 kan undlade at indbetale varmebidrag, når regnskabet ikke er kommet frem til  

 denne inden 2 måneder efter udløbet af den relevante frist  

 (henholdsvis 4 måneder efter varmeregnskabsårets udløb eller 3 måneder efter  

 udlejerens modtagelse af endelig afregning fra det kollektive  

 varmeforsyningsanlæg).
 Bestemmelserne trådte i kraft 1. juli 1994. De har virkning i tilknytning  

 til varmeregnskaber, der afgives på eller efter denne dato.
7.1.5. Glemte udgiftsposter i varmeregnskabet Udlejers mulighed for at medtage glemte udgiftsposter på regnskabet for  

 det følgende regnskabsår, når disse er en følge af en undskyldelig fejl, er  

 ændret således, at udlejer ikke som hidtil fuldstændig fortaber muligheden  

 for at medtage en glemt udgiftspost, hvis denne overstiger 10 pct. af de  

 samlede udgifter.
Udlejer kan fremover overføre den del af posten, som  

 ikke overstiger 10 pct. af de samlede udgifter i det først afsluttede  

 regnskab.
Adgangen til at overføre glemte udgiftsposter gælder kun fra et  

 varmeregnskabsår til det næst følgende.
 Såfremt udlejer foretager en sådan overførsel, fremgår det af § 43, stk.  

 1, at udlejer skal orientere lejerne om størrelsen af en overført udgift.  

 Udlejers orientering bør finde sted snarest muligt efter, at fejlen er  

 opdaget.
 Den ændrede adgang til at medtage glemte udgiftsposter har virkning for  

 varmeregnskaber, der aflægges den 1. juli 1994 eller senere, således at der  

 fra et varmeregnskab, der aflægges f.eks. 1. august 1994, kan overføres  

 tilladte glemte udgiftsposter fra dette varmeregnskabsår til det følgende.
7.1.6. Gebyr for kommunalt udlæg Grundgebyret for det kommunale udlæg i forbindelse med en kommunes  

 ekstraordinære forsyning af en ejendom med energi til opvarmning for udlejers  

 regning er forhøjet til 100 kr., jf. § 46 b.
Endvidere reguleres grundgebyret  

 fremover en gang årligt den 1. januar, jf. afsnit 1.6.
 Det samlede gebyr udgør således 100 kr. plus evt. regulering afrundet til  

 nærmeste hele kronebeløb med tillæg af 2 pct. af det skyldige beløb ud over  

 1.000 kr.
 Ændringen har virkning for udlæg, der har fundet sted på eller efter  

 bestemmelsens ikrafttræden 1. juli 1994.
7.2. Betaling for vand Betaling for vand har efter de hidtil gældende regler været indeholdt i  

 lejen uden nogen mulighed for at lade betalingen være afhængig af den enkelte  

 lejers forbrug.
Et nyt kapitel VII B om udgifter til vand m.v. giver mulighed for at lade  

 betaling for vand være afhængig af forbrug ved at fastsætte regler for  

 overgang til individuel forbrugsbestemt afregning for vand m.v.
Reglerne  

 trådte i kraft 1. juli 1994, jf. § 4, stk. 1, i ændringsloven.
Grundlaget for det ny regelsæt er valgfrihed for lejerne med hensyn til  

 overgang til forbrugsbestemt afregning.
I modsætning til, hvad der gælder ved  

 afregning af varme og varmt vand, er der ikke mulighed for at vende tilbage  

 til det hidtidige fordelingsgrundlag, når først beslutning om overgang til  

 forbrugsbestemt afregning er truffet.
Såfremt fordelingsgrundlaget efter  

 overgang til forbrugsbestemt afregning senere alligevel ønskes ændret, må en  

 sådan ændring bero på en aftale mellem udlejer og hver enkelt lejer.
7.2.1. Beslutning om overgang Leverer udlejeren vand, kan beboerrepræsentanterne eller et flertal af  

 lejerne kræve, at fordeling af udgiften til vand fremtidig skal ske på  

 grundlag af forbrugsmålere, jf. § 46 j, stk. 1, 1. pkt.
Bestemmelsen angiver ikke nærmere, hvilken kreds af lejere, der er tale  

 om.
I en almindelig udlejningsejendom kan kredsen af lejere, der kan kræve  

 overgang til forbrugsbestemt afregning, umiddelbart fastlægges.
For så vidt  

 angår lejere i såkaldte »restejendomme« fører en vurdering af  

 hensigten med disse bestemmelser til, at samtlige de lejere, der har samme  

 udlejer, må udgøre den lejerkreds, der med et flertal vil kunne kræve  

 overgang til forbrugsbestemt afregning.
 Beslutning om overgang til forbrugsbestemt betaling for vand kan  

 gennemføres med 6 ugers varsel og inden for en periode, der må anses for  

 rimelig i forhold til omfanget af den samlede forbedring, jf. § 46 j, stk. 4,  

 1. pkt.
 Udlejeren kan modsætte sig gennemførelse af en beslutning om overgang til  

 forbrugsbestemt afregning, såfremt udlejeren kan godtgøre, at gennemførelsen  

 ikke kan anses for at være rimelig og hensigtsmæssig, jf. § 46 j, stk. 5.
Som eksempel på sådanne situationer kan tænkes ejeren af en mindre  

 »rest-ejendom« i en ejerlejlighedsejendom, hvor udlejer ikke i  

 øvrigt blandt ejerne kan opnå tilslutning til overgang til forbrugsbestemt  

 afregning i ejerforeningen.
Ligeledes kan en andelsboligforening med et  

 mindre antal lejere tænkes at kunne modsætte sig indførelse af  

 forbrugsbestemt afregning, hvis andelsboligforeningen ikke i øvrigt ønsker at  

 indføre dette.
 Endvidere kan det, at lejen kommer til at overstige det lejedes værdi (som  

 følge af den forbedringsforhøjelse af lejen, som installationen af vandmålere  

 er udtryk for, jf. nedenfor), være grund til, at udlejer kan modsætte sig  

 overgang til forbrugsbestemt afregning.
 Hvis et flertal af lejerne eller beboerrepræsentanterne fortsat ønsker  

 afregning på grundlag af forbrugsmålere, kan disse indbringe spørgsmålet for  

 boligretten og for huslejenævnet i de regulerede kommuner, jf. lejelovens §  

 107 og boligreguleringslovens § 15, stk. 3. Den endelige afgrænsning må  

 således fremgå af henholdsvis domstols- og huslejenævnspraksis.
 Beslutninger efter § 46 j, stk. 1, om indførelse af forbrugsbestemt  

 afregning er bindende for alle lejere uanset modstående tidligere aftaler,  

 jf. § 46 p, stk. 4.
En beslutning om overgang til forbrugsbestemt afregning forudsætter  

 installation af individuelle målere i den enkelte lejlighed.
Udgifter som  

 følge heraf betragtes som en forbedring, der derfor kan danne baggrund for en  

 forbedringsforhøjelse efter de almindelige regler herom, jf. § 46 j, stk. 3.  

 Udlejer er ikke afskåret fra at beregne en differentieret fordeling af  

 udgifterne for de enkelte lejemål, såfremt værdien af forbedringen er  

 forskellig fra lejemål til lejemål.
 7.2.2. Lejerens betaling for vand m.v.
Betaling for vand efter forbrugsmålere kan ikke indeholdes i lejen, jf. §  

 46 j, stk. 1, 2. pkt.
Lejen må derfor samtidig med gennemførelsen af  

 forbrugsbestemt afregning nedsættes med et beløb, der svarer til vandudgiften  

 i det seneste regnskabsår, jf. § 46 j, stk. 4, 2. pkt.
Udlejeren kan i stedet kræve sine udgifter til lejerens forbrug  

 refunderet, jf. § 46 j, stk. 1, 3. pkt.
Lejerens betaling for vand er pligtig  

 pengeydelse i lejeforholdet, jf. § 93, stk. 1, litra a.
 I det omfang, der for ejendommen er et egentligt fælles forbrug af vand,  

 kan dette - således som det gælder for varmeforbrug - opkræves over lejen.  

 Udgifterne hertil kan derimod ikke indgå i vandregnskabet, der udelukkende  

 omhandler lejernes forbrug af vand.
 Såfremt der i forbindelse med fordelingen af udgifterne til vand er  

 uoverensstemmelse mellem summen af de forbrug, der er målt af de individuelle  

 vandmålere, og en hovedmålers udvisende, vil udlejer kunne lægge  

 hovedmålerens udvisende af det samlede vandforbrug til grund og fordele  

 forholdsmæssigt efter de enkelte lejligheders målere.
 For såvel lejere i »restejendomme« (usolgte ejerlejligheder ejet  

 af samme ejer) som for lejere i andelsboligforeninger kan opstå det særlige  

 problem, at lejerne kræver overgang til forbrugsbestemt afregning, og at  

 ejeren ikke i øvrigt (i ejerforeningen/andelsboligforeningen) kan få  

 tilslutning til denne overgang for hele den fysiske ejendom.
 Udlejer kan da være nødsaget til at installere forbrugsmålere i de  

 udlejede lejligheder og således foretage en forholdsmæssig fordeling af de  

 vandudgifter, der i relation til den samlede (fysiske) ejendom pålignes de  

 udlejede lejligheder under et.
7.2.3. Vandregnskabet I vandregnskabet kan udlejer medtage samtlige udgifter til betaling for  

 vand, herunder vand- og vandafledningsafgifter.
Udlejer kan derimod ikke  

 medtage udgiften til udarbejdelse af vandregnskab og udgiften til aflæsning  

 af målere.
Disse udgifter vil være indeholdt i lejen.
Vandregnskabsåret fastsættes således, at det svarer til det, udlejeren  

 afregner efter i forhold til kommunen eller vandværket.
Rabatydelser og lign.  

 skal godskrives regnskabet, jf. § 46 j, stk. 2.
Udlejeren kan med 6 ugers varsel til en betalingstermin forlange, at  

 lejeren skal betale a contobidrag til dækning af lejerens andel i ejendommens  

 udgifter til vand, når udgifterne hertil ikke er indeholdt i lejen.
Udlejeren  

 kan med samme varsel forlange forhøjelse af løbende a contobidrag, jf. § 46  

 k.
Bidragene betales med lige store beløb i forbindelse med de almindelige  

 lejebetalinger.
De samlede bidrag for et år må højst opkræves med den udgift,  

 som forventes at blive pålignet for vandregnskabsperioden, jf. § 46 k, stk. 2  

 og 3. Udlejer bør tilstræbe, at den enkelte lejers a contobetaling så vidt  

 muligt svarer til det forventede forbrug for den pågældende.
 Vandregnskabet skal efter § 46 l, stk. 1, være kommet frem til lejerne  

 senest 3 måneder efter, at udlejeren har modtaget endelig afregning  

 vedrørende levering af vand fra kommunen eller vandværket.
Regnskabet skal indeholde oplysning om lejerens andel af de samlede  

 udgifter til vand og om lejerens adgang til at gøre indsigelse (herunder om  

 beboerrepræsentanternes adgang til at gøre indsigelse), jf. stk. 3.  

 Regnskabet skal endvidere indeholde oplysning om tidspunktet for udlejerens  

 modtagelse af endelig afregning efter 1. pkt.
Indeholder regnskabet ikke  

 disse oplysninger, er det ugyldigt.
 Når vandregnskabet er udsendt, skal udlejeren på lejerens forlangende give  

 lejeren eller dennes befuldmægtigede adgang til at gennemgå bilagene på  

 ejendommen eller andetsteds i vedkommende byområde, jf. § 46 l, stk. 2.
7.2.4. Indsigelse mod vandregnskabet Lejeren kan skriftligt gøre indsigelse mod vandregnskabet senest 6 uger  

 efter modtagelsen af vandregnskabet, jf. § 46 l, stk. 3. I ejendomme med  

 beboerrepræsentation kan beboerrepræsentanterne på samtlige lejeres vegne  

 inden for samme tidsfrist gøre indsigelse mod vandregnskabet.
Indsigelsen  

 skal indeholde meddelelse om, på hvilke punkter regnskabet ikke kan  

 godkendes.
Udlejeren skal da i uregulerede kommuner anlægge sag ved  

 boligretten senest 6 uger efter lejerfristens udløb, hvis udlejeren ønsker at  

 fastholde sit krav i henhold til vandregnskabet.
I regulerede kommuner skal  

 udlejer under iagttagelse af de samme frister indbringe sagen for  

 huslejenævnet, jf. boligreguleringslovens § 15, stk. 3.
 7.2.5. Tillægs- og tilbagebetaling m.v.
Har lejeren betalt for lidt i a contobidrag, kan udlejeren kræve  

 tillægsbetaling ved den første lejebetaling, der skal finde sted, når der er  

 forløbet 1 måned efter, at lejeren har modtaget regnskabet.
Fraflytter  

 lejeren, skal tillægsbetaling senest betales på fraflytningsdagen, jf. § 46  

 m, stk. 1.
 Har lejeren betalt for meget i a contobidrag, skal det for meget betalte  

 tilbagebetales kontant til lejeren eller fradrages i første lejebetaling  

 efter, at vandregnskabet er udsendt, jf. § 46 m, stk. 2.
7.2.6. Konsekvenser af manglende vandregnskab Er regnskabet ikke kommet frem til lejeren inden udløbet af den i § 46 l  

 nævnte frist (3 måneder fra udlejers modtagelse af endelig afregning fra  

 vandværk), mister udlejeren sin ret til at kræve tillægsbetaling af lejeren,  

 jf. § 46 n, stk. 1.
 Fremsendes regnskabet ikke inden 2 måneder efter udløbet af den nævnte  

 frist, kan lejeren undlade at indbetale vandbidrag, indtil lejeren har  

 modtaget regnskabet og har modtaget et eventuelt for meget betalt vandbidrag  

 for den afsluttede vandregnskabsperiode, jf. § 46 n, stk. 2.
 7.2.7. Glemte udgiftsposter m.v.
Har udlejeren som følge af en undskyldelig fejl glemt at medtage en  

 udgiftspost på regnskabet, kan udlejeren til det følgende vandregnskab  

 overføre den del af posten, som ikke overstiger 10 pct. af de samlede  

 udgifter i det først afsluttede regnskab, jf. § 46 o, stk. 1. Udlejeren skal  

 orientere lejerne om størrelsen af en overført udgift.
Udlejers orientering  

 bør finde sted snarest mulig efter, at fejlen er opdaget.
 Adgangen til at overføre glemte udgiftsposter gælder kun fra et  

 vandregnskabsår til det næst følgende.
 I tilfælde af fejlagtig udgiftsfordeling mellem lejerne skal udlejeren  

 snarest rette fejlen ved skriftlig meddelelse til de berørte lejere, jf. § 46  

 o, stk. 2. Med hensyn til tillægsbetaling og tilbagebetaling som følge af  

 rettelsen finder bestemmelserne i § 46 m tilsvarende anvendelse.
7.2.8. Fravigelighed Bestemmelserne i § 46 j, stk. 1 og 2, (om retten til at kræve overgang til  

 forbrugsbestemt måling, om at betaling for vand ikke må indeholdes i lejen,  

 og om vandregnskabets indhold og udstrækning) kan kun fraviges i lejeaftaler,  

 der vedrører lokaler, som udelukkende anvendes til andet end beboelse, jf. §  

 46 p, stk. 1.
 Retten til at kræve overgang til forbrugsbestemt betaling for vand finder  

 ikke anvendelse på aftaler om udlejning af lejligheder, der er forbeholdt  

 uddannelsessøgende eller andre unge i ejendomme tilhørende almennyttige  

 boligselskaber, selvejende institutioner, fonds og lign., hvis vedtægter,  

 fundats el. lign. er godkendt af det offentlige, eller på aftaler om enkelte  

 værelser til beboelse, jf. § 46 p, stk. 2.
 Bestemmelserne i kapitel IV A kan derudover ikke fraviges til skade for  

 lejerne, jf. § 46 p, stk. 3.
8. Depositum og forudbetalt leje Efter de tidligere gældende regler kunne udlejer i lejeforhold vedrørende  

 beboelseslejligheder og enkeltværelser til beboelse ved lejeaftalens  

 indgåelse kræve et beløb enten i form af forudbetalt leje, depositum eller en  

 kombination heraf, forudsat at det samlede beløb ikke oversteg, hvad der  

 svarede til 6 måneders leje.
 Lejelovens § 34 og boligreguleringslovens § 6 er ændret således, at  

 udlejer som depositum højst kan kræve et beløb svarende til indtil 3 måneders  

 leje og/eller lejen forudbetalt for et tidsrum op til 3 måneder.
Hvis formålet med forudbetalingen er at give udlejer sikkerhed for  

 lejerens forpligtelse over for udlejer ved fraflytning, betragtes  

 forudbetalingen som depositum.
Udlejer kan tilbageholde depositum, indtil det  

 ved lejeforholdets ophør er konstateret, hvor meget lejeren måtte skylde  

 udlejer.
Hvis formålet med forudbetalingen er forudbetaling af leje, har lejeren  

 ret til at standse indbetaling af husleje, når lejeforholdet er sagt op.
Det  

 indebærer, at lejeren i opsigelsesperioden kan modregne forudbetalt leje over  

 for løbende ydelser, hvilket er ensbetydende med, at en lejer kan bo  

 forudbetalt leje op.
 Udlejer kan ikke længere betinge sig et depositum eller forudbetalt leje,  

 der hver for sig overstiger et beløb svarende til 3 måneders leje.
De nye bestemmelser trådte i kraft den 1. juli 1994 og gælder for  

 lejeaftaler indgået efter ikrafttrædelsestidspunktet.
Det indebærer, at  

 aftaler i ældre lejekontrakter om enten seks måneders depositum eller  

 forudbetalt leje bevarer gyldigheden.
Bestemmelserne er præceptive, dvs. de ikke kan fraviges til skade for  

 lejer.
De kan dog fraviges til fordel for lejer ved, at udlejer kan opkræve  

 enten forudbetalt leje eller depositum, der hver for sig svarer til under 3  

 måneders leje.
 Det er samtidig i lejelovens § 34, stk. 1, sidste pkt., fastsat, at  

 depositum - som det gælder for forudbetalt leje - er pligtig pengeydelse i  

 lejeforholdet.
Ved udlejning af almennyttige lejligheder kan boligselskabet ikke opkræve  

 depositum.
I stedet betaler lejeren et indskud.
Yderligere er forudbetaling  

 af leje begrænset til 1 måned.
8.1. Regulering af depositum og forudbetalt leje Efter de tidligere gældende regler kunne forudbetalt leje kræves reguleret  

 i forbindelse med senere lejeforhøjelser.
Depositum derimod kunne ikke  

 reguleres.
 Reglerne er ændret, således at udlejer i medfør af lejelovens § 34, stk.  

 3, kan kræve både depositum og forudbetalt leje reguleret i forbindelse med  

 gennemførelse af lejeforhøjelser uden hensyn til, om udlejer har betinget sig  

 dette som vilkår i lejeaftalen.
Det er alene depositum og forudbetalt leje, der efterfølgende kan  

 reguleres.
Andre former for lejerindskud kan ikke kræves reguleret.
Regulering kan ske for alle lejeaftaler, dvs. også for lejeaftaler, der er  

 indgået inden lovens ikrafttræden den 1. juli 1994, medmindre andet fremgår  

 af lejekontrakten.
For lejeaftaler, der er indgået på den tidligere  

 autoriserede standardkontrakt (typeformular A. 1979, 5. udgave), vil der  

 således ikke kunne ske regulering af depositum, idet dette ifølge  

 standardkontraktens almindelige bestemmelser § 2, pkt. 6, ikke kunne  

 reguleres.
Depositum og/eller forudbetalt leje opkrævet i medfør af tidligere  

 gældende regler svarende til i alt 6 måneders leje, kan kræves reguleret,  

 såfremt der i øvrigt ikke er aftalemæssig hindring herfor.
At depositum  

 henholdsvis forudbetalt leje indenfor rammerne af de tidligere gældende  

 regler overstiger i alt 6 måneders leje, forhindrer ikke, at hele beløbet  

 reguleres, selv om det ikke holder sig indenfor den gældende lovgivnings  

 grænser for henholdsvis depositums og forudbetalt lejes størrelse (2 gange 3  

 måneder).
 Regulering foretages med samme forhold, som den lejeforhøjelse, der giver  

 anledning til regulering af depositum og forudbetalt leje, udgør af den  

 hidtidige leje.
Forhøjes lejen for eksempel med 5 pct., kan depositum og/eller forudbetalt  

 leje ligeledes alene reguleres med 5 pct.
Der kan således ikke ske  

 regulering af depositum i ældre lejeaftaler, hvor lejen i den mellemliggende  

 periode er forhøjet flere gange op til et niveau, der svarer til forholdet  

 imellem depositum og leje på tidspunktet for lejeaftalens indgåelse.
 Regulering af depositum og forudbetalt leje kan opkræves med lige store  

 månedlige beløb over det samme antal måneder, som de pågældende beløb svarede  

 til i forhold til lejen ved lejemålets indgåelse.
 Eksempel:
 Leje pr. måned 3.000 kr.
 Lejeforhøjelse 10 pct. til 3.300 kr. pr. måned.
 Depositum ved lejemålets indgåelse 6.000 kr. svarende til 3 måneders leje.
 Forhøjelse af depositum med 10 pct. = 600 kr.
 Regulering over 3 måneders periode = 200 kr. pr. måned.
 Er der som i eksemplet tale om et depositum på 6.000 kr. svarende til 3  

 måneders leje, betyder dette med en lejeforhøjelse på 10 pct. en regulering  

 på i alt 600 kr.
 Da reguleringen kan opkræves med lige store månedlige beløb over samme  

 antal måneder, som det pågældende depositum svarede til i forhold til lejen  

 ved lejemålets indgåelse, kan de 600 kr. opkræves med 200 kr. om måneden over  

 3 måneder.
 Svarer et oprindeligt indbetalt depositum til 21/2 måneds leje, skal  

 lejeforhøjelsen fordeles over 21/2 måned.
 Udlejer kan efter lejeaftalens indgåelse ikke ensidigt ændre på  

 sammensætningen af depositum eller forudbetalt leje.
Forudbetalt leje modregnes ved lejemålets ophør.
Depositum tilbagebetales  

 eller anvendes således, at lejeren undgår en regning på istandsættelse af det  

 fraflyttede lejemål eller på andre ikke afregnede pligtige pengeydelser i  

 lejemålet.
 Regulering af depositum og forudbetalt leje er pligtig pengeydelse i  

 lejeforholdet, jf. lejelovens § 34, stk. 4.
8.2. Klageadgang Huslejenævnets kompetence er i medfør af boligreguleringslovens § 21  

 udvidet til at omfatte tvister om tilbagebetaling af depositum i forbindelse  

 med fraflytning.
 Bestemmelsen trådte i kraft den 1. juli 1994 og finder anvendelse, hvor  

 fraflytning af det lejede er sket på denne dato eller senere.
 Hvis udlejer ikke tilbagebetaler depositum i overensstemmelse med en  

 afgørelse fra huslejenævnet, må lejeren søge sit krav gennemført ved  

 domstolene.
9. Frakendelse af retten til at administrere  

 udlejningsejendomme 9.1. Indledning Den hidtil gældende ordning i lejelovens kapitel XVIII A om frakendelse af  

 retten til at administrere udlejningsejendomme er revideret med henblik på at  

 præcisere indholdet for derved at skabe større klarhed over ordningen.
 Begrebsmæssigt er »fradømmelse« ændret til  

 »frakendelse«, idet dette begreb almindeligvis anvendes for sager  

 om tab af rettigheder.
 Det er nu fastsat, at sager om frakendelse og generhvervelse af retten til  

 at administrere udlejningsejendomme føres i strafferetsplejens former ved  

 anklagemyndighedens foranstaltning i overensstemmelse med bestemmelserne i  

 retsplejelovens fjerde bog med de retssikkerhedsgarantier, dette indebærer.
 Rettighedsfrakendelse kan ske i to typer af sager; dels sager, hvor ejeren  

 tidligere er idømt bøde eller hæftestraf for overtrædelse af bestemt  

 lovgivning, og dels sager, hvor der ikke foreligger tidligere straffedomme.
 De nye regler trådte i kraft den 1. juli 1994.
9.2. Vilkår for rettighedsfrakendelse I lejelovens § 113 a, stk. 1, er fastsat, at en ejer af en ejendom med  

 mindst to udlejede beboelseslejligheder ved dom kan miste retten til at  

 administrere ejendomme med udlejede beboelseslejligheder eller til at  

 bestemme, hvem der skal administrere ejerens ejendomme med udlejede  

 beboelseslejligheder.
 Frakendelse kan ske på tid fra 1 til 5 år regnet fra endelig dom eller  

 indtil videre.
 Overtrædelse af en kendelse afsagt i medfør af bestemmelsen straffes med  

 bøde eller hæfte.
9.2.1. Sager, hvor der ikke foreligger tidligere straffedomme Frakendelse i medfør af lejelovens § 113 a, stk. 1, kan ske, såfremt en  

 ejer gentagne gange groft har tilsidesat reglerne i lejeloven eller  

 boligreguleringsloven.
 Frakendelse kan således alene ske, hvor en ejer gentagne gange, groft har  

 tilsidesat reglerne i lejelovgivningen.
 De gentagne tilsidesættelser af reglerne i lejelovgivningen, som  

 bestemmelsen sigter på, vil formentligt typisk være reglerne om beregning af  

 leje, beregning af lejeforhøjelse og udførelse af vedligeholdelsesarbejder.  

 Bestemmelsen kan dog tillige anvendes ved tilsidesættelse af mere specielle  

 regler i lejelovgivningen.
Den konkrete vurdering af, om tilsidesættelsen er sket gentagne gange, og  

 om tilsidesættelsen kan anses at være grov, beror på de konkrete  

 omstændigheder i det enkelte tilfælde.
Ved formuleringen er angivet et niveau  

 for karakteren af de forhold, som omfattes af bestemmelsen.
Det vil typisk  

 være de groveste og gentagne forhold, som kan anses for omfattet.
 Frakendelse kan endvidere ske, hvor en ejer to gange har været under  

 tvungen administration, jf. lov om tvungen administration af  

 udlejningsejendomme, jf. lejelovens § 113 a, stk. 2, nr. 3.
9.2.2. Sager, hvor der foreligger tidligere straffedomme Frakendelse af retten til at administrere udlejningsejendomme kan ske:
 - Hvor en ejer to gange er idømt bøde- eller hæftestraf i medfør af  

 lejeloven, boligreguleringsloven samt lov om byfornyelse og boligforbedring,  

 jf. lejelovens § 113 a, stk. 2, nr 1.
 - Hvor en ejer to gange er idømt bødestraf i medfør af byggeloven for at  

 undlade at foretage vedligeholdelsesarbejder, som er nødvendige for at undgå,  

 at der opstår fare for en bebyggelses beboere eller andre, jf. lejelovens §  

 113 a, stk. 2, nr. 2.
I de tilfælde, hvor det er en forudsætning for rettighedsfrakendelse, at  

 ejeren to gange er idømt bøde- eller hæftestraf i medfør af flere forskellige  

 love, skal det forstås således, at ikke alene to tilfælde af straf efter en  

 af de nævnte love, men også to tilfælde af straf efter to af de nævnte love,  

 opfylder forudsætningen.
Frakendelse kan ske, hvis der f.eks. er idømt straf  

 en gang efter lejeloven og en gang efter boligreguleringsloven.
9.3. Sager om rettighedsfrakendelse Sager om rettighedsfrakendelse føres i strafferetsplejens former, jf.  

 lejelovens § 113 a, stk. 4. Dette betyder, at sagerne føres ved  

 anklagemyndighedens foranstaltning i overensstemmelse med bestemmelserne i  

 retsplejelovens 4. bog.
 I sager, hvor krav om rettighedsfrakendelse ikke udløses af et  

 strafbart forhold , er kommunalbestyrelsen i den kommune, hvor ejendommen  

 er beliggende, eller huslejenævnet, hvis ejendommen er beliggende i en  

 kommune, hvor boligreguleringslovens kapitel II-IV A er gældende,  

 påtaleberettiget.
 Sag kan alene rejses, hvis vedkommende kommunalbestyrelse eller  

 huslejenævn anmoder herom.
Hvis en lejer i en ejendom ønsker en sag rejst, må den pågældende anmode  

 kommunalbestyrelsen om at begære sagen rejst.
Kommunalbestyrelsen foretager  

 på grundlag af anmodningen en nærmere undersøgelse af forholdene, og  

 kommunalbestyrelsen foretager på dette grundlag en vurdering af, om  

 forholdene er af en sådan karakter, at en sag skal begæres rejst.
 I sager, hvor krav om rettighedsfrakendelse udløses af tidligere  

 strafbare forhold , er anklagemyndigheden påtaleberettiget.  

 Anklagemyndigheden kan i sådanne sager rejse tiltale i overensstemmelse med  

 de almindelige principper i strafferetsplejen og herunder tage stilling til  

 spørgsmålet om rettighedsfrakendelse.
 Der kan til brug for sagen indhentes en udtalelse fra den pågældende  

 kommunalbestyrelse henholdsvis huslejenævn, såfremt anklagemyndigheden finder  

 det nødvendigt.
 Hvis en ejer ejer flere ejendomme, der er beliggende i forskellige  

 kommuner, vil der kunne indhentes udtalelser fra de respektive  

 kommunalbestyrelser henholdsvis huslejenævn i de pågældende kommuner.
 Hvis en kommunalbestyrelse eller et huslejenævn begærer sagen rejst, vil  

 det, hvis ejeren har flere ejendomme beliggende i andre kommuner, kunne være  

 relevant at indhente en udtalelse fra de pågældende kommunalbestyrelser  

 henholdsvis huslejenævn.
9.4. Generhvervelse af retten efter frakendelse Hvis retten til at administrere udlejnings-ejendomme eller til at  

 bestemme, hvem der skal administrere de pågældende ejendomme, er frakendt for  

 en længere periode end to år, skal spørgsmålet om generhvervelse af retten  

 inden frakendelsestidens udløb på begæring af ejeren indbringes for  

 domstolene, jf. lejelovens § 113 a, stk. 5.
 Hvis frakendelse er sket for et bestemt tidsrum kan retten kun  

 generhverves, når der efter domstolenes skøn foreligger ganske særlige  

 omstændigheder.
10. Øvrige ændringer 10.1. Brugsrettens overgang til andre 10.1.1. Fremlejeaftaler Ved hel eller delvis fremleje af en beboelseslejlighed pålagde den hidtil  

 gældende regel i lejelovens § 69, stk. 2, lejeren pligt til at meddele  

 udlejer, til hvem fremleje fandt sted og vilkårene herfor.
Der var ikke krav  

 om, at denne meddelelse nødvendigvis skulle ske skriftligt.
Denne meddelelsespligt er ved lejelovens § 69, stk. 2, blevet skærpet,  

 således at fremlejeaftaler mellem fremlejer og fremlejetager skal indgås  

 skriftligt.
Dette gælder både ved aftaler om delvis fremleje af enkelte  

 beboelsesrum i en lejlighed, jf. lejelovens § 69, stk. 1, og ved fremleje af  

 hele beboelseslejligheden, jf. lejelovens § 70, stk. 1.
 Endvidere skal lejeren inden lejeperiodens begyndelse tilstille udlejer en  

 kopi af fremlejeaftalen.
 Bestemmelsen trådte i kraft den 1. juli 1994 og gælder for  

 fremlejeaftaler, hvor fremlejeforholdet påbegyndes den 1. juli 1994 eller  

 senere.
10.1.2. Bytteret Det er vedrørende anvendelsesområdet for den bytteret, der er hjemlet i  

 lejelovens § 73, blevet præciseret, at lejeren af en beboelseslejlighed, der  

 udelukkende er udlejet til beboelse, har ret til at bytte med en lejer  

 af en anden beboelseslejlighed, således at denne overtager lejligheden.
 Efter den hidtil gældende bestemmelse gjaldt bytteretten for lejere af en  

 lejlighed, der udelukkende anvendtes til beboelse.
 Det afgørende kriterium for bytteretten er herefter, om lejligheden er  

 udlejet til beboelse og ikke længere den faktiske anvendelse.
 Bytteretten gælder herefter ikke for et blandet lejemål, uanset at  

 lejemålet udelukkende rent faktisk anvendes til beboelse.
 Ændringen trådte i kraft den 1. juli 1994.
10.1.3. Ret til overtagelse af beboelseslejlighed ved lejerens død Det fremgik af den hidtil gældende bestemmelse i lejelovens § 75, stk. 2,  

 at døde lejeren af en beboelseslejlighed uden at efterlade sig en ægtefælle,  

 havde en person, der i mindst 2 år havde haft fælles husstand med lejeren,  

 ret til at fortsætte lejeforholdet.
 I bestemmelsen er blevet præciseret, at en person, for at få ret til at  

 fortsætte lejeforholdet, skal have haft fælles husstand med den afdøde lejer  

 i en sammenhængende periode på mindst 2 år umiddelbart forud for  

 dødsfaldet.
 Bestemmelsen trådte i kraft den 1. juli 1994.
10.1.4. Fortsættelse af lejeforholdet ved lejerens ophævelse af  

 samliv Efter den hidtil gældende bestemmelse i lejelovens § 77 a kunne der i  

 tilfælde af lejerens samlivsophævelse, når særlige grunde talte derfor, ved  

 dom træffes bestemmelse om, hvem af parterne, der skulle have ret til at  

 fortsætte lejeforholdet.
 Bestemmelsen er ændret, så det ved parternes aftale i stedet for  

 ved dom kan bestemmes, hvem af parterne, der skal have ret til at fortsætte  

 lejeforholdet.
 Kan parterne ikke blive enige om en aftale, kan der, når særlige grunde -  

 herunder navnlig hensynet til parternes mindreårige børn - taler derfor, ved  

 dom træffes bestemmelse om, hvem af parterne, der skal have ret til at  

 fortsætte lejeforholdet.
 Udlejer vil være bundet af, hvad parterne har aftalt med hensyn til, hvem  

 der skal fortsætte lejeforholdet, uanset at de særlige grunde, der kan  

 begrunde en dom, ikke er til stede.
Bestemmelsen gælder for ugifte samlevende.
I tilfælde af samlivsophævelse  

 ved lejerens separation eller skilsmisse henvises til lejelovens § 77.
 Bestemmelsen trådte i kraft den 1. juli 1994 og anvendes ved aftaler  

 indgået den 1. juli 1994 eller efter denne dato.
10.2. Opsigelse 10.2.1. Præcisering af adgang til opsigelse i tofamilieshuse Efter den hidtil gældende bestemmelse i lejelovens § 82, litra b, havde  

 udlejer adgang til at afgive opsigelse for en beboelseslejlighed i et hus,  

 hvori der på opsigelsestidspunktet kun fandtes to beboelseslejligheder,  

 hvoraf ejeren beboede den ene.
 For at undgå, at statusændringer, som indtræder efter lejeaftalens  

 indgåelse, får indflydelse på lejerens opsigelsesbeskyttelse, er det i  

 bestemmelsen præciseret, at kun lejemål, der på tidspunktet for  

 lejeaftalens indgåelse er en del af et af udlejer beboet to-familieshus,  

 er undtaget fra den almindelige beskyttelse mod opsigelse af et lejemål.
 Lejemål i en ejendom med et mindre antal lejemål, der eksempelvis ved  

 nedlægning og/eller sammenlægning af lejemål ændrer status til et  

lejemål, kan ikke længere frit opsiges af udlejer efter den gældende  

 bestemmelse i lejelovens § 82, litra b.
Et lejemål, som ved lejeaftalens indgåelse ikke kunne opsiges af udlejer,  

 kan således ikke efterfølgende blive omfattet af opsigelighed fra udlejers  

 side ved nedlægning eller sammenlægning af lejligheder.
Det er forholdene på  

 tidspunktet for aftalens indgåelse, der er afgørende.
 Bestemmelsen trådte i kraft den 1. juli 1994 og finder tillige anvendelse  

 på lejeaftaler indgået før dette tidspunkt.
10.2.2. Opsigelse af en beboelseslejlighed ejet af flere ejere Efter lejelovens § 83, litra a, kan udlejer opsige en lejer, når udlejer  

 selv ønsker at benytte det lejede.
Hvis det lejede er en beboelseslejlighed,  

 er det en betingelse, at udlejeren selv agter at bebo lejligheden efter  

 opsigelsens udløb.
Ved lejelovens § 84, litra g, er gennemført en bestemmelse, der vedrører  

 den situation, hvor en ejendom ejes af flere personer i fællesskab.
Såfremt  

 dette er tilfældet, kan ejerne kun opsige lejeren af en beboelseslejlighed.
 Bestemmelsen trådte i kraft den 1. juli 1994.
10.2.3. Lejeres opgivelse af adresse før fraflytning Ved lejelovens § 97, stk. 2, er indført en bestemmelse, hvorefter lejeren  

 senest 8 dage før fraflytning skal opgive den adresse, som meddelelser,  

 herunder indsigelser efter lejelovens § 98, kan sendes til.
 Bestemmelsen er gennemført for at sikre, at udlejer kan komme i kontakt  

 med lejeren efter dennes fraflytning.
 Bestemmelsen trådte i kraft den 1. juli 1994.
10.3. Istandsættelse ved fraflytning Ved en ændring af lejelovens § 98 er foretaget en præcisering vedrørende  

 lejernes vedligeholdelses- og istandsættelsespligt ved fraflytning.
Det er i bestemmelsen præciseret, at også udbedring af den forringelse,  

 som følger af slid og ælde, og som er omfattet af lejerens pligt til  

 vedligeholdelse, ved fraflytning påhviler lejeren.
Istandsættelse skal dog  

 kun finde sted i det omfang, det er rimeligt og sædvanligt.
 Der er ikke hermed tilsigtet ændringer af omfanget af lejerens pligt til  

 istandsættelse ved fraflytning.
 Ændringen trådte i kraft den 1. juli 1994.
10.4. Benyttelse af boligen Der er i boligreguleringslovens kapitel VII om benyttelse af boliger ved  

 ændringsloven gennemført 2 ændringer, dels i lovens § 46 om kommunalt  

 samtykke til nedlæggelse af beboelseslejligheder, dels i lovens § 48  

 vedrørende anmeldelse til kommunalbestyrelsen, når en bolig har været ledig i  

 mere end 6 uger.
10.4.1. Boliger taget i brug til offentlige formål Efter boligreguleringsloven § 46 er det i kommuner, hvor  

 boligreguleringslovens kapitel VII om benyttelse af boliger er vedtaget at  

 gælde, ikke uden kommunalbestyrelsens samtykke tilladt at nedlægge en bolig  

 helt eller delvist.
 Efter boligreguleringslovens § 46, stk. 3, kræves dog ikke  

 kommunalbestyrelsens samtykke til nedlæggelse af boliger, hvis boligen af  

 staten eller kommunen tages i brug til offentligt formål.
 Ved ændringsloven er det i boligreguleringslovens § 46, stk. 3,  

 præciseret, at der ved det offentliges fraflytning af lejemålet skal søges om  

 kommunalbestyrelsens samtykke efter boligreguleringslovens § 46, stk. 1,  

 såfremt lokalerne fortsat ønskes anvendt til andet end beboelse.
 Ændringen trådte i kraft 1. juli 1994 og finder anvendelse, når en bolig  

 frigøres på eller efter denne dato. Ændringen gælder således alle boliger,  

 der har været i brug til offentligt formål, uanset at anvendelse til  

 offentligt brug er påbegyndt før 1. juli 1994.
10.4.2. Undtagelse fra kommunal anvisning til ledige boliger Efter boligreguleringslovens § 48 skal en ejer af en ledig bolig i  

 kommuner, hvor boligreguleringslovens kap.
VII er gældende, foretage  

 anmeldelse af den ledige bolig til kommunalbestyrelsen, når boligen har været  

 ledig i mere end 6 uger.
Kommunen kan herefter anvise en lejlighedssøgende,  

 som ejeren efter bestemmelsen har pligt til at udleje den ledige bolig til.  

 Kommunen er endvidere berettiget til ved fogeden at lade en boligsøgende, som  

 kommunen har anvist, indsætte i lejligheden, jf. boligreguleringslovens § 48,  

 stk. 3 og 4. Hidtil har disse regler også omfattet ejere af enfamilieshuse og  

 ejere af ejerlejligheder og andelslejligheder.
 Ved ændringsloven er ved boligreguleringslovens § 48, stk. 6, fastsat, at  

 reglerne om kommunens ret til at anvise og indsætte en lejer i den ledige  

 bolig ikke i fuldt omfang skal gælde for ejere af enfamilieshuse,  

 ejerlejligheder og andelsboliger, som er fraflyttet boligen, og som efter  

 forsøg derpå ikke har kunnet afhænde denne.
En hus-, lejlighedsejer eller andelshaver, som fraflytter sin bolig, skal  

 fortsat anmelde den ledige bolig til kommunen, jf. boligreguleringslovens §  

 48, stk. 2, og på kommunens forlangende dokumentere, at der udfoldes rimelige  

 bestræbelser på at få solgt boligen på realistiske vilkår.
Bestemmelsen  

 trådte i kraft den 1. juli 1994.
