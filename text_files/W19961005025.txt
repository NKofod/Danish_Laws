Patentankenævnet omstødte direktoratets afgørelse, der gik ud på at  

 afvise de to nedlagte indsigelser og meddele patent.
Ankenævnet fandt bl.a.,  

 at der var tale om en kombinationsanvendelse af kendt teknik, der ikke har  

 opfindelseshøjde.
År 1996, 29. marts afsagde Patentankenævnet (Grønning-Nielsen, Hans Chr.
Thomsen, Grønbæk, Terndrup Pedersen, Ansgar Sørensen) følgende Den 23. oktober 1989 fremlagdes under nr. 156973B en den 4. februar 1985  

 indleveret ansøgning om patent på en tætningsbælg, især til en køleskabsdør.
 De fremlagte krav lød således:
 »1. Tætningsbælg til dannelse af hermetisk tætning mellem en dør og  

 dennes skulder i et skab, især et køleskab, og omfattende et kammer (3), der  

 tjener som sæde for en magnetisk indsats, et rørformet bælgparti (1), der er  

 elastisk strækbart i en retning vinkelret på en bund (4), og mindst to  

 sidevægge, der strækker sig fra bunden og er fastgjort til kammeret (3),  

kendetegnet ved , at mindst det rørformede bælgpartis (1) sidevæg (6),  

 der er indrettet til i sin arbejdsstilling at vende mod skulderens udvendige  

 kant, er udformet med mindst to partier (9, 10) med betydelig forskellig  

 stivhed, og at partiet (9) med den største stivhed strækker sig fra bunden  

 (4) og er forbundet med det til kammeret (3) fastgjorte parti (10) med mindst  

 stivhed via et hængselpunkt (11), der tillader genvinding af bælgens  

 sidestabilitet således, at deformationer under lukning af døren undgås.
 2. Tætning ifølge krav 1, kendetegnet ved , at de to partier med  

 forskellig stivhed opnås ved samextrudering af to materialer med forskellig  

 stivhedsgrad«.
Klager I, Rehau AG + Co., Tyskland v/Linds Patentbureau nedlagde ved  

 skrivelse af 23. januar 1990 indsigelse mod udstedelse af patent under  

 henvisning til, at opfindelsen efter indsigernes mening synes at være kendt  

 »fra bl.a.
Anglo-Plast A/S« profilkatalog, der bl.a. viser  

 afbildninger af H.S.4 af 1. februar 1964, H.S.4A, nr. 007A, nr. 013 og nr.  

 014, se vedlagte kopier.
Dette profilkatalog daterer sig fra før den 8.  

 februar 1984. Opfindelsen er endvidere kendt fra Rehau AG + Co.'s katalog:  

 Dichtungsprofile fur Rahmen mit/ohne Magneteinlage, Profildruck 50320 5.77,  

 d.v.s. fra maj 1977, se vedlagte kopi, og to tegningsblade med indsigerens  

 artikelnummer 620 831 af 28. februar 1979, 619 161 af 11. marts 1971 og 632  

 482, hvoraf kopi vedlægges.
 Det i patentkrav 1 nævnte hængselpunkt i tætningsbælgene (profilerne)  

 optræder i alle vedlagte afbildninger sammen med de øvrige, i krav 1 nævnte  

 foranstaltninger.
Vi beder venligst Direktoratet meddele os en frist til indgivelse af en  

 detaljeret indsigelsesbegrundelse med yderligere materiale, herunder  

 forklaring af relevant teknik, som også foregriber opfindelsen c , bl.a.
EP-A  

 0036189, DE-A 1 759 369, DE 33 27 692 C1, DE-OS 1 425 493 og DE-OS 1 425  

 450.' I skrivelse af 25. april 1990 har klager I nærmere begrundet indsigelsen  

 og anført:
 »I vor indsigelse af 23. januar 1990 manglede datering af følgende  

 bilag, og vi har derfor nedenfor anført dateringen af samme med  

 bilagsreferencerne:
 Anglo-Plast A/S« profilkatalog er modtaget i Forbundsrepublikken  

 Tyskland af indsigeren den 12. juni 1967, hvorfor dette katalog må have en  

 trykke- og udsendelsesdato før den 12. juni 1967, og de medfølgende tegninger  

 for Anglo-Plast A/S' profiler H.S.4A og H.S.4. er dateret den 1. februar  

 1964.
 Rehau AG + Co's tegningsblad PY-5090 med artikel nr. 620 831 er dateret  

 den 24. juli 1974 og tegningsblad PY-260B med artikel nr. 619 161 er dateret  

 den 7. juni 1982. Artikel nr. 632 482 har vi fået oplyst daterer sig fra  

 efter prioritetsdatoen for dansk fremlæggelsesskrift nr. 156.973B og bedes  

 derfor ladet ude af betragtning ved indsigelsen.
 Betragtes Anglo-Plast A/S' tegning af 1. februar 1964 for profil H.S.4. og  

 læses det fremlagte krav 1, ses det først, at kravets indledning er i  

 overensstemmelse med profilen, idet det her måske bør bemærkes, at også det  

 rørformede bælgparti i profilen er elastisk strækbart i en retning vinkelret  

 på en bund, fordi den skråtforløbende tyndere sidevægdel på bælgpartiets  

 tykkere sidevæg tillader denne elastiske strækbarhed.
 Samme iagttagelse kan ske ved sammenligning af Rehau's art. 602.312, som  

 daterer sig fra maj 1977, art. 619 161 af 7. juni 1982 og art. 620 831 af 24.  

 juli 1974.
 Da det i fremlæggelsesskriftet på side 4, linie 27-30 er anført, at  

 »pakningen ikke behøver at være af magnetisk type, idet tætningen i  

 dette tilfælde opnås ved sammentrykningsvirkning alene«, og da det jfr.  

 kataloget fra Anglo-Plast A/S endvidere ses at være nærliggende for en  

 fagmand at erstatte en luftfyldt tætningskanal med en magnetfyldt  

 tætningskanal, se art. nr. 007 sammenlignet med tætningslisten nederst i  

 arkets højre hjørne, henholdsvis art. nr. 013 sammenlignet med tætningslisten  

 nederst i venstre hjørne, kan kravets indledning også siges at beskrive de  

 her sidst nævnte tætningslister.
Den høje sidestivhed for tætningslister til køleskabe er et krav, som man  

 har kendt længe før denne fremlæggelsesskriftets prioritetsdato, og  

 sidestivheden er lige så påkrævet for lister med luftfyldte som for  

 magnetfyldte kanaler.
Ved luftfyldte kanaler er det tætningslistens  

 tværforskydningsfriktion, der skal kunne overvindes af tætningslistens vægge,  

 og det samme er tilfældet ved lister med magnetfyldte kanaler, der blot  

 repræsenterer en anden måde at danne friktionen på.
I begge tilfælde er der  

 det påpegede behov for sidestivhed.
 Læses i lyset heraf på baggrund af de på nævnte tegninger og artikelnumre  

 viste tætningsliste-udformninger det fremlagte krav 1's kendetegnende del,  

 synes alle tætningslisteudformninger at være omfattet af hovedkravets fulde  

 ordlyd.
I alle de ovennævnte ældre tætningsliste-udformninger 1) findes i det rørformede bælgparti en sidevæg, der er indrettet til i  

 sin arbejdsstilling at vende mod skulderens udvendige kant, uanset om det er  

 skabets skulder eller dørens skulder, 2) er nævnte sider udformet med mindst to partier med betydelig forskellig  

 stivhed 3) er vægpartiet af den største stivhed forløbende fra bunden og op til et  

 hængselpunkt med vægpartiet af den mindste stivhed, 4) er vægpartiet af mindst stivhed forbundet med kammeret (der kan være  

 magnetfyldt eller luftfyldt), 6) tillader tætningslistekonstruktionen og dens hængselpunkt genvinding af  

 bælgens sidestabilitet således, at deformationer under lukning af døren  

 undgås.
 Sidstnævnte opnås netop, fordi vægpartiet af den største stivhed netop  

 findes på de ældre tætningslisters udvendige sidevæg i deres på en  

 køleskabsdør monterede stilling.
 Det ifølge fremlæggelsesskriftet tilstræbte formål, at opnå stor  

 sidestabilitet under dørens lukning, er således også opfyldt af de ældre  

 tætningslister.
 Krav 1 og 2 synes derfor fuldstændigt foregrebet af de ældre kendte  

 tætningslisteudformninger.
 Hvad angår krav 3 er dettes indhold også kendt teknik på  

 tætningslisteområdet, til brug hvor der ønskes vægdele af forskellig stivhed  

 uden at anvende vægtykkelsesforskelle.
Her henvises til EPO skrift publikation nr. 00 36 198, hvoraf kopi  

 vedlægges.
Det ses i dette skrifts krav 3 og i beskrivelsens spalte 5, linie  

 52-60 at være kendt ved samextrudering af to materialer med forskellig  

 stivhedsgrad at opnå to vægpartier med forskellig stivhed.
Det samme fremgår af ligeledes vedlagte DE-OS 1 759 369, krav 3 og  

 beskrivelsens side 2: »Det er hensigtsmæssigt, at den tætnende listedel  

 hovedsagelig består af et stift materiale og via et delstykke (5) af blødt  

 materiale er hængselforbundet med den fastgørbare del.« Den i fremlæggelsesskriftets fig. 2 viste konstruktion har iøvrigt et  

 kendt forbillede i Anglo-Plast A/S' ældre artikel nr. 007A (som var vedlagt  

 vort indlæg af 23. januar 1990), der også er omfattet af  

 fremlæggelsesskriftets krav 1 og 2, bortset fra den for en fagmand  

 nærliggende magnetkanal, der som nævnt af fagfolk på området længe har været  

 ombyttelig med en luftfyldt kanal.
Vi skal derfor henstille til Direktoratet, at dansk patentansøgning nr.  

 488/85 afslås i sin helhed.' Ansøger besvarede i skrivelse af 7. november 1990 indsigelsen og udtalte:
»Det skal indledningsvis nævnes, at Rehau også har haft nedlagt  

 indsigelse mod det tilsvarende EP patentskrift 155 016 under påberåbelse af  

 samme dokumenter som i nærværende indsigelse.
Imidlertid afviste EPO's  

 indsigelsesafdeling indsigelsen totalt efter et møde den 12. september 1990  

 og opretholdt EP patentskriftet 155 016 i uændret form.
 Rehau hævder i sin indsigelsesbegrundelse, at krav 1 og 2 i DK  

 fremlæggelsesskrift 156 973 er fuldstændigt foregrebet af de tætningslister,  

 som kendes fra Anglo-Plast A/S's profilkatalog og fra Rehaus eget  

 profilkatalog, og at krav 3 er kendt fra EP patentskriftet 0 036 189 og fra  

 DE-OS 1 759 369.
 Det skal understreges, at det fundamentale træk ifølge opfindelsen er, at  

 der i et magnetisk tætningselement findes et hængselpunkt 11 med et stivere  

 nedre parti 9 og et betydeligt mindre stift øvre parti 10 på ydre sidevæg 6  

 af en bælg, der forbinder bunden 4 i den magnetiske tætning med det  

 magnetiske kammer 3.
Det skal endvidere understreges, at indsigeren i denne indsigelse forsøger  

 at rette en alvorlig fejl med hensyn til artikel 632482 i sit katalog, som  

 »daterer sig fra efter prioritetsdatoen for dansk fremlæggelsesskrift  

 nr. 156 973B og bedes derfor ladet ude af betragtning ved indsigelsen«  

 (se indsigelsesbegrundelsen af 25. april 1990, side 1, 4. afsnit). Det er  

 absolut korrekt og forståeligt, at denne artikel først optrådte i indsigerens  

 katalog efter prioritetsdatoen for ansøgerens opfindelse: men vi er ikke  

 enige i, at artiklen skal lades ude af betragtning.
Denne fejl kan nemlig  

 bidrage til at kaste lys over sagens rette sammenhæng.
 Som det er klart for enhver, er artiklen 632482 en nøjagtig kopi af  

 tætningen som vist i fig. 2 i ansøgerens fremlæggelsesskrift 156 973. Efter  

 at have fået kendskab til ansøgerens opfindelse har indsigeren fundet det  

 passende at optage den pakning i sit katalog, idet han anfører, at denne  

 pakning løser problemet med sidestabilitet, uanset den klare krænkelse af  

 ansøgerens tætning.
 Det skal nævnes i denne forbindelse, at ansøgeren har anlagt krænkelsessag  

 mod Rehau ved retten i Dusseldorf i Tyskland.
 Hvad der er relevant her er, at Rehau - ved optagelse af ansøgerens  

 tætning i sit katalog efter at have fået kendskab til opfindelsen - giver et  

 klart bevis på, at pakningerne ifølge de ovennævnte kataloger - som er anført  

 som den mest relevante kendte teknik - er absolut ude af stand til at  

 frembringe den ønskede sidestabilitet.
Eftersom disse gamle pakninger nu er udeladt i Rehaus kataloger, må det  

 være klart, at disse gamle pakninger var konstruktionsmæssigt forskellige fra tætningen ifølge opfindelsen og den slaviske imitation  

 632482 fra Rehau.
 Den første fundamentale årsag til dette er, at tætningen ifølge  

 opfindelsen har en bælgkonstruktion (skrå sidevægge 6).
I det følgende vil vi gennemgå de magnetiske pakninger, som Rehau henviser  

 til i sin indsigelse: De i Anglo-Plast-kataloget viste pakninger H.S.4, 013  

 og L4, og de i Rehau-kataloget viste pakninger 620831 og 619161 har ikke en  

 bælgkonstruktion mellem bunden og magneten, eftersom partiet, der svarer til  

 sidevæggen 6 ved tætningen ifølge opfindelsen, ikke er en skrå sidevæg i en  

 bælg, men en lodret væg.
Dette gør de nævnte profiler helt irrelevant,  

 eftersom de ikke kan tilvejebringe det vigtige træk ved tætningen ifølge  

 opfindelsen, som er størst mulig strækbarhed i lodret retning.
De øvrige profiler i Anglo-Plast-kataloget, som indsigeren henviser til,  

 dvs.
H.S.4A og 007, er ikke magnetiske profiler.
Opfindelsen vedrører ikke  

 sådanne profiler, eftersom problemet med sidestabilitet ved disse er helt  

 forskelligt fra en magnetisk profil.
 Ved en umagnetisk pakning opnås tætningen under kompression, idet en  

 endelig deformation af snittet er nødvendig.
Ved en magnetisk profil skal pakningens endelige form i tætningstilstanden  

 i det væsentlige svare til den oprindelige form, dvs. nominalsnittet, og  

 deformation skal undgås.
Ved de kendte magnetiske profiler medfører problemet  

 med sidestabilitet deformation af nominalsnittet, hvilket tætningen ifølge  

 opfindelsen netop har til formål at undgå.
 Ved den magnetiske tætning ifølge ansøgerens fremlæggelsesskrift 156 973  

 finder en strækningsbevægelse sted (se vedlagte bilag A, der svarer til bilag  

 A til vor besvarelse af 6. januar 1989), og den magnetiske tætnings snit  

 genindtager sin oprindelige form i lukkestillingen 3 den deformation.
 Ved de umagnetiske tætninger sker der en kompression, og tætningens snit  

 genindtager ikke sit oprindelige snit, men deformeres til sidst i  

 lukkestillingen.
 Det problem med sidestabilitet, som ansøgerens danske fremlæggelsesskrift  

 156 973 beskæftiger sig med og løser, har man således ikke engang overvejet  

 ved de umagnetiske profiler.
 Indsigernes bemærkning i begrundelsen af 25. april 1990 »...  

 endvidere ses at være nærliggende for en fagmand at erstatte en luftfyldt  

 tætningskanal med en magnetfyldt tætningskanal« (side 2, 3. afsnit) er  

 derfor ganske enkelt ikke korrekt.
 Yderligere konstruktionsmæssige forskelle består i, at i de umagnetiske  

 tætninger findes der et lodret parti strækkende sig fra bunden, som ved  

 H.S.4A, og i 007A findes der ikke to klart definerede parter i en sidevæg med  

 forskellig tykkelse og adskilt af et skarpt hængselpunkt, men derimod tykke  

 partier, som gradvis formindskes, så at deres tykkelse er forskellig i hvert  

 punkt.
Det skal endvidere påpeges, at alle profilerne i de af indsigeren  

 fremdragne kataloger er optaget i disse uden nogen angivelse af en egnet  

 anvendelse.
De er i virkeligheden udtaget fra en stor gruppe yderst  

 forskellige profiler, som findes i disse kataloger, som skematiske tegninger  

 uden indbyrdes distinktion og uden nogen angivelser overhovedet.
 Dette er en typisk henvisning baseret på bagklogskab, som indsigeren har  

 foretaget efter at have fået kendskab til opfindelsen ifølge dansk  

 fremlæggelsesskrift 156 973.
 Det ovennævnte spørgsmål med hensyn til profilen artikelnummer 632482, som  

 indsigeren nu har trukket tilbage, er det bedste bevis for denne  

 bagklogskabsargumentation.
 Det burde således være klart, at opfindelsen som defineret i krav 1 og 2 i  

 det danske fremlæggelsesskrift 156 973 på ingen måde er foregrebet af  

 katalogerne fra Anglo-Plast og Rehau.
 Det er ligeledes klart, at indsigerens to øvrige modhold, nemlig EP 36 189  

 og DE-OS 1 759 369, er helt irrelevante, eftersom de af indsigeren er  

 fremdraget over for krav 3 i det nævnte fremlæggelsesskrift, som jo er  

 afhængigt af krav 1, der som påvist ovenfor angiver en partenterbar  

 opfindelse.
På baggrund af den ovenstående redegørelse henstiller vi derfor, at  

 indsigelsen afvises.' Ansøger fremsendte med skrivelse af 19. december 1990 kopi af en udskrift  

 dateret 3. december 1990 af EPO-indsigelsesafdelingens afgørelse af 12.  

 september 1990, hvor Rehaus indsigelse mod det tilsvarende EP patentskrift  

 155 016 blev afvist totalt.
Klager II, Primo-Plast A/S nedlagde v/Dansk Patent Kontor den 23. januar  

 1990 indsigelse mod udstedelse af patent.
Som begrundelse for indsigelsen  

 anførtes følgende:
 »Som begrundelse for vor indsigelse skal vi anføre følgende:
 En tætningsbælg af den i fremlæggelsesskriftets krav 1 definerede art er  

 efter vor mening kendt fra tysk offentliggørelsesskrift nr. 2.319.890 og  

 finsk ansøgning nr. 1172/78, der er offentliggjort henholdsvis den 8.  

 november 1973 og den 21. oktober 1978, altså i begge tilfælde længe forud for  

 den fremlagte ansøgnings prioritetsdag, den 8. februar 1984.
Endvidere skal vi henvise til USA-patentskrift nr. 3.117.352, der  

 omhandler et tætningselement, som forgriber de i det fremlagte krav 1's  

 kendetegnende del definerede foranstaltninger.
USA-patentskrift nr. 3.117.352  

 er offentliggjort den 14. januar 1964.
 Det fremlagte krav 1 tager ifølge kravets indledning udgangspunkt i:
 »Tætningsbælg til dannelse af en hermetisk tætning mellem en dør og  

 dennes skulder i et skab, især et køleskab, og omfattende et kammer (3), der  

 tjener som sæde for en magnetisk indsats, et rørformet bælgparti (1), der er  

 elastisk strækbart i en retning vinkelret på en bund (4) og mindst to  

 sidevægge, der strækker sig fra bunden og er fastgjort til kammeret  

 (3)».
 Det tyske offentliggørelsesskrift nr. 2.319.890 vedrører samme  

 opfindelsesområde, idet lommen (12) er indrettet til at modtage en magnet  

 (14), og der er tale om en foddel (10) og mindst to sidevægge (16,17), som  

 strækker sig fra nævnte bund og er fastgjort til lommen (12). (Se fig. 3).
 Tilsvarende måde indeholder finsk ansøgning nr. 1172/78 de samme  

 grundlæggende træk, idet der er tilvejebragt en tætningsliste med en lomme  

 til modtagelse af en magnet (18), og der er tale om en foddel (14) samt to  

 sidevægge, der forbinder foddelen (14) og den lomme, hvori magneten (18)  

 fastholdes.
 Ifølge fremlæggelsesskriftets krav 1 er opfindelsen kendetegnet ved:
 »at mindst det rørformede bælgpartis (1) sidevæg (6), der er  

 indrettet til i sin arbejdsstilling at vende mod skulderens udvendige kant,  

 er udformet med mindst to partier (9,10) med betydelig forskellig stivhed, og  

 at partiet (9) med den største stivhed strækker sig fra bunden (4) og er  

 forbundet med det til kammeret (3) fastgjorte parti (10) med mindst stivhed  

 via et hængselpunkt (11), der tillader genvinding af bælgens sidestabilitet  

 således, at deformationer under lukning af døren undgås«.
Fra de ovennævnte tyske offentliggørelsesskrift nr. 2.319.890 er det  

 imidlertid også kendt at anvende en sidevæg, som er udformet med mindst to  

 partier med betydelig forskellig stivhed, jf. den med henvisningstallene 8,17  

 og den herunder liggende del betegnede sidevæg (se fig. 3). Den underliggende  

 del (10) har en kraftigere opbygning (godstykkelse) end den øvre sidevægsdel  

 (8,17). Ved sammenlukning af døren, vil den forholdsvis bløde sidevægsdel  

 (17) fungere som et hængsel.
Der vil ved lukning af døren således ske en  

 veldefineret deformation af tætningselementet, idet sammentrykningen vil  

 finde sted omkring det forholdsvis bløde sidevægsområde (17) ved  

 tætningselementet ifølge det tyske offentliggørelsesskrift nr. 2.319.890. Der  

 er for os at se derfor tale om samme tekniske løsning som ved den fremlagte  

 danske ansøgning nr. 488/85.
Også fra den finske ansøgning nr. 1172/78 kendes samme konstruktive  

 princip, idet sammentrykning og udvidelse af tætningselementet (4) vil finde  

 sted i området for den forholdsvis bløde sidevægsdel, der i  

 patentansøgningens eneste figur er antydet ved en omega-form.
Den  

 underliggende, forholdsvis stive del (14) vil være formstabil under lukningen  

 og hindre, at tætningselementet ukontrolleret trykkes sammen.
Også den finske  

 ansøgning foregriber efter vor mening således nyheden af den i  

 fremlæggelsesskriftets krav 1 definerede tætningsbælg.
 For fuldstændigheds skyld skal vi endvidere henvise til USA-patentskrift  

 nr. 3.117.352, der svarer til tætningselementerne ifølge de to af os  

 fremdragne skrifter og til tætningsbælgen ifølge det danske  

 fremlæggelsesskrift nr. 156.973. Ganske vist mangler der ved  

 USA-patentskriftet nr. 3.117.352 en lomme til modtagelse af en permamagnet,  

 men dels er dette almindelig kendt teknik på området, hvilket også fremgår af  

 formuleringen af krav 1 i det danske fremlæggelsesskrift (nævnt i kravets  

 indledning), dels er tilstedeværelsen af en permamagnet i en hertil indrettet  

 lomme ikke afgørende for, om man kan opnå de fordele med hensyn til stabil  

 sammeklemning af tætningselementet som angiveligt skulle være opfindelsens  

 formål.
 Ved USA-patentskriftet nr. 3.117.352 er der i endnu højere grad end ved de  

 to ovennævnte modholdsskrifter tale om et veldefineret hængselpunkt  

 (28,128,28a) og den forholdsvis tykke kropsdels stabilitet ved  

 sammenlukningen er illustreret ved hjælp af skriftets fig. 2 og 3. For  

 fagmanden må det være nærliggende at udforme en lomme i tætningslistens øvre  

 del (26) til modtagelse af en magnetliste, hvis der er ønske om at anvende  

 tætningslisten i en sådan sammenhæng, og USA-patentskrift nr. 3.117.352 gør  

 således opfindelse ifølge det danske fremlæggelsesskrift særdeles  

 nærliggende.
I betragtning af ovenstående skal vi henstille, at dansk ansøgning nr.  

 488/85 afslås i sin helhed.' Ansøger besvarede i skrivelse af 5. oktober 1990 indsigelsen som følger:
»Indsigeren hævder i sin indsigelse af 23. januar 1990, at  

 tætningsbælgen ifølge fremlæggelsesskrift er kendt fra tysk  

 offentliggørelsesskrift 2.319.890, finsk patentansøgning 1172/78 og USA  

 patentskrift 3.117.352 og anfører i sit supplement af 29. januar 1990, at den  

 omhandlede tætningsbælg er nærliggende på baggrund af Primo-Plast A/S  

 lukkeliste nr.
P-1246/A/K, som er vist i et katalogblad, som hævdes at stamme  

 fra 1969.
Som det fremgår af ordlyden af det fremlagte krav 1, er det et vigtigt  

 konstruktionsmæssigt træk ved opfindelsen, at bælgpartiets (1) sidevæg (6) er  

 udformet med to partier (9, 10) med betydelig forskellig tykkelse, eller mere  

 generelt stivhed, som på den samme sidevæg (6) af Bælgpartiet (1) er adskilt ved et hængselpunkt (11).
 Hvad angår det fra DOS 2.319.890 kendte tætningselement angiver indsigeren  

 selv, at dette tætningselement ikke er relevant kendt teknik, idet han på  

 side 2, 4. afsnit af indsigelsen, anfører, at »...der er tale om en  

 foddel (10) og mindst to sidevægge (16, 17), som strækker sig fra nævnte  

 bund...« (dvs. foddelen (10)).
 Når indsigeren derfor angiver på side 3, 1. afsnit af indsigelsen, at  

 »...Den underliggende del (10) har en kraftigere opbygning  

 (godstykkelse) end den øvre sidevægsdel (8, 17).«, siger indsigeren  

 ganske enkelt, at foddelen, eller bunden (10), ved det fra DOS 2.319.890  

 kendte tætningselement er tykkere end sidevæggen (8, 17). Dette er faktisk et  

 overordentligt almindeligt træk ved alle tætningselementer ifølge den kendte  

 teknik.
 Indsigeren erkender således implicit, at der ikke findes noget  

 hængselpunkt på sidevæggen (8, 17) ved tætningselement ifølge DOS 2.319.890.
 De samme argumenter kan overføres til den af indsigeren modholdte finske  

 patentansøgning 1172/78. Også denne finske henvisning vedrører et typisk  

 kendt tætningselement, hvis sidevæg har en ensartet tykkelse, og  

 henvisningstallet 14 angiver ganske enkelt tætningselementets vandrette  

 foddel eller bund.
 Angående det af indsigeren fremdrage USA patentskrift 3.117.352 skal det  

 nævnes, at dette skrift også blev modholdt ved en indsigelse mod det  

 tilsvarende EP patent 155 016: EPO's Opposition Division afviste indsigelsen  

 og opretholdt patentskriftet i uændret form.
 For det første vedrører dette USA skrift ikke et magnetisk  

 tætningselement, og for det andet tager indsigeren fejl, når han hævder, at  

 dette skrift under alle omstændigheder er relevant ved opnåelsen af  

 opfindelsens fordele.
 Det tekniske problem med sidestabilitet af en magnetisk tætningsbælg, som  

 arbejder under tiltrækning af en magnetisk kraft og derfor strækkes lodret  

 mod skabet, er helt forskellig fra et tætningselement, såsom det der kendes  

 fra det nævnte USA skrift, der arbejder under kompression.
 Ved den magnetiske tætning ifølge det omhandlede danske  

 fremlæggelsesskrift 156 973 finder en strækningsbevægelse sted (se vedlagt  

 bilag A, der svarer til bilag A til vor besvarelse af 6. januar 1989), og den  

 magnetiske tætnings snit genindtager sin oprindelige form i lukkestillingen  

 3.
 Ved den ikke-magnetiske tætning ifølge det nævnte USA skrift finder en  

 kompressionsvirkning sted (se fig. 3), og tætningens snit genindtaget ikke  

 sin oprindelige form, men deformeres til sidst i lukkestillingen (se fig. 2).
 Problemet med side stabilitet, som det omhandlede fremlæggelsesskrift  

 beskæftiger sig med, er således ikke engang taget op til overvejelse i USA  

 patentskriftet.
Indsigeren hævder endvidere, at hængselpunkterne (28, 128, 28a) ved  

 tætningselementet fra USA patentskrift 3.117.352 gør hængselpunktet (11)  

 ifølge fremlæggelsesskriftet nærliggende.
Dette er ganske enkelt ikke sandt:  

 hængselpunktet ifølge opfindelsen findes på den ydre sidevæg af bælgpartiet i  

 den magnetiske tætning.
De kendte hængselpunkter (28, 128, 28a) findes på luftkammerets (33) øvre væg, som under ingen omstændigheder er en bælg, som forbinder en  

 bund med den magnetisk lomme.
 Den fra USA patentskriftet 3.117.352 kendte teknik er således helt  

 irrelevant.
Indsigeren hævder endelig i sit supplement af 29. januar 1990, at hans  

 lukkeliste nr.
P-1246/A/K vist i indsigerens katalog fra 1969 skulle gøre  

 tætningsbælgen ifølge fremlæggelsesskriftet nærliggende.
Indsigeren anfører  

 som grund hertil, at »der ved denne kendte liste er tale om et  

 veldefineret knækpunkt... mellem den forholdsvis tykke bunddel og en  

 forholdsvis tynd vægdel«.
 Indsigeren siger hermed implicit, at dette katalog er irrelevant, eftersom  

 det ikke viser noget hængselpunkt på bælgpartiets sidevæg.
På grund af den ovenstående redegørelse henstiller vi derfor, at  

 indsigelsen afvises.' Klager II udtalte i skrivelse af 18. april 1991:
 »I fortsættelse af vor indsigelse af 23. januar 1990 og med  

 henvisning til ansøgerens indlæg af 19. december 1990 skal vi ikke undlade at  

 henlede sagsbehandlerens opmærksomhed på, at EPO-indsigelsesafdelingens  

 afgørelse er indbragt for EPO's appelkammer, jævnfør vedlagte kopi af  

 ankebegrundelse af 1. februar 1991.
Da ansøgeren åbenbart mener, at EPO's vurdering af sagen er af betydning  

 også i relation til den danske ansøgning, må vi som logisk konsekvens heraf  

 forvente, at ansøgeren er indstillet på at afvente appelkammerets afgørelse,  

 før behandlingen af nærværende indsigelsessag genoptages.
Under alle  

 omstændigheder forventer vi, at ikke bare indsigelsesafdelingens afgørelse,  

 men også appelbegrundelsen vil blive taget i betragtning.« Dette kommenterede ansøger i skrivelse af 22. oktober 1991 som følger:
 »I sit indlæg af 18. april 1991 opfordrer indsigeren, Primo-Plast  

 A/S, til, at behandlingen af den danske indsigelsessag først genoptages, når  

 EPO's appelkammer har truffet sin afgørelse i indsigelsen fra Rehau mod det  

 tilsvarende EP patentskrift nr. 155 016, og vedlægger i den forbindelse kopi  

 af Rehau's ankebegrundelse af 1. februar 1991.
 Dette vil indebære en unødig forsinkelse af den danske indsigelse i  

 modstrid med ansøgerens ønske, eftersom hensigten med indleveringen af  

 EPO-indsigelsesafdelingens afgørelse blot var at fremskynde den danske  

 sagsbehandling.
 Et yderligere bevis på svagheden og den manglende relevans af indsigelsen  

 fra Primo-Plast A/S er det forhold, at Primo-Plast A/S hovedsageligt  

 begrunder sin indsigelse på sin tegning P-1246/A/K, som overhovedet ikke er  

 nævnt i Re-hau's anke til EPO's appelkammer.
 Eftersom denne anke er yderst omfangsrig, er det klart, at Rehau ikke  

 anser den nævnte tegning værdig til omtale, og at Primo-Plast tegningen  

 således er helt irrelevant.
 Primo-Plast forsøger helt klart at trække den danske sagsbehandling i  

 langdrag, fordi firmaet er blevet advaret af ansøgeren om, at det krænker den  

 omhandlede opfindelse og således frygter, at der vil blive indledt retssag  

 mod det umiddelbart, når indsigelsen er blevet afvist.
 Vi modsætter os på det kraftigste denne forhalingsteknik og anmoder om, at  

 den danske indsigelse hurtigt afgøres, eftersom ansøgeren ellers vil lide  

 uoprettelig skade.
Som yderligere bevis på den manglende relevans af Primo-Plast's indsigelse  

 vedlægger vi kopi af Ilpea's svarskrift af 5. august 1991 på Rehaus's  

 ankebegrundelse til EPO.
Det fremgår, at profilerne fra Primo-Plast's katalog  

 overhovedet ikke er taget i betragtning, eftersom hverken Rehau eller EPO's  

 indsigelsesafdeling har anset dem relevant.
 Vi gentager, at dette ikke betyder, at vi betragter anken for EPO som  

 værende direkte relevant for den danske sag, som naturligvis skal afgøres i  

 henhold til dansk praksis.
 Vi finder, at indsigelsessagen foreligger fuldt oplyst og kan afgøres  

 umiddelbart.
Vi anmoder derfor igen Direktoratet om at afvise den af Primo-Plast A/S  

 nedlagte indsigelse.« Patentdirektoratet besluttede ved skrivelser af 3. februar 1992 at udstede  

 patent, idet man afviste indsigelse I med følgende begrundelse:
 »De i »ANGLO-PLAST« og i »REHAU« katalogerne  

 viste pakninger (»ANGLO-PLAST«: HS4, 013 og 014, »REHAU«  

 620 831, 619 161 og 602 312) har ikke en egentlig bælgkonstruktion mellem  

 pakningens bund og magneten, hvorfor disse pakninger er irrelevante.
De fra »ANGLO-PLAST« kataloget yderligere fremdragne pakninger  

 HS4A og 007A er ikke magnetiske profiler og har et fra magnetiske helt  

 forskellig »kraftpåvirkningsmønster« under dørens  

 åbne-/lukkebevægelser, hvorfor også disse pakninger er irrelevante.
Det  

 bemærkes, at vi i den forbindelse ikke tillægger det nogen betydning, at der,  

 som fremhævet af Dem, i den specielle del af beskrivelsen i DK-156973 B  

 anføres, at pakningen ikke behøver at være af den magnetiske type, idet  

 tætningen i dette tilfælde opnås ved sammentrykningsvirkning alene.
 DE-C 33 27 692, DE-OS 14 25 493 og DE-OS 14 25 450 har været inddraget i  

 direktoratets behandling af sagen og de yderligere af Dem nævnte  

 patentskrifter EP-A 36 189 og DE-A1 1 759 369 er alene rettet mod indholdet  

 af det uselvstændige krav 3, hvorfor de, på grund af vores afvisning af det  

 iøvrigt af Dem fremdragne, er uden betydning.
 Det bemærkes slutteligt, at »REHAU«»s pakning 632482 ikke  

 er taget i betragtning, fordi den, som De oplyser, daterer sig efter  

 prioritetsdatoen for DK 156973 B.
Vi har derfor vedtaget at meddele patent på grundlag af  

 fremlæggelsesskrift nr. 156973 uden ændringer.« Indsigelse II afvistes med følgende begrundelse:
 »Idet vi tilslutter os ansøgers argumentation (Ansøgers svar af 05  

 okt 1990, side 1, linie 12 fra neden indledende med: »Som det  

 fremgår...« til side 3, linie 2 fra neden afsluttende med »...ikke  

 vises noget hængselpunkt på bælgpartiets sidevæg«) for at De af Dem  

 anførte skrifter 1) DE-OS 23 19 890, 2) FI-ans. 1172/88, 3) US-PS 3, 117,152  

 og 4) Deres katalogblad med lukkeliste P 1246/A/K, ikke er nyhedshindrende  

 for eller medfører, at den ved kravene i DK-FS 156973 karakteriserede  

 opfindelse ikke skulle adskille sig væsentligt fra det kendte, er det vores  

 vurdering, at disse skrifter ikke kan medføre nogen indskrænkning af det ved  

 DK-FS 156973 indrømmede beskyttelsesomfang.
Vi har derfor vedtaget at meddele patent på grundlag af  

 fremlæggelsesskrift nr. 156973 uden ændringer.' Klager I, Rehau AG + Co v/Linds Patentbureau, har indbragt direktoratets  

 afgørelse for Patentankenævnet ved skrivelse af 1. april 1992.
 Klager skriver bl.a.:
 »Begrundelsen for klagen er, at Patentdirektoratet bl.a. ikke har  

 vurderet opfindelseshøjden, når indholdet af USA-patent nr. 3.126.590  

 kombineres med, hvad der var kendt fra indsigerens før ansøgningens  

 prioritetsdato den 8. februar 1984 kendte og offentligt tilgængelige  

 kataloger om lignende produkter.
Desuden skal der henvises til en af den europæiske patentmyndighed den 24.  

 januar 1992 udstedt betænkning i den med den danske ansøgning parallelle  

 europæiske patentansøgning nr. 85200199.72311/0155016, og hvoraf det fremgår,  

 at man ikke finder, at den for patentudstedelse nødvendige opfindelseshøjde  

 er til stede.« I klagebegrundelse af 15. juli 1992 har Klager I nærmere begrundet klagen  

 og anført:
 »Fra USA-patent nr. 3.126.095 kendes et tætningselement, som i  

 kombination med de i indsigelsen fra Primo-Plast A/S nævnte tætningselementer  

 gør det nærliggende for en fagmand at udforme en tætning med øget  

 sidestabilitet, som jo er formålet med opfindelsen ifølge fremlæggelsesskrift  

 nr. 156.973, og det med de i det fremlagte krav 1 angivne foranstaltninger.
Man behøver endog ikke at kombinere nævnte tætningselementer med nævnte  

 USA-patent for at nå frem til opfindelsen, således som den er karakteriseret  

 i krav 1. Hvis man læser krav 1 og på basis heraf gennemser Rehau-katalog nr.  

 50323 d, e, f, der allerede er i Ankenævnets besiddelse i akterne fra  

 Primo-Plast A/S.
I dette katalog, som er dateret KEH 50320 d, e, f 5.77,  

 d.v.s. maj 1977, fremgår det af side 1, at kataloget omfatter  

 dørtætningsprofiler med og uden magnetindsats i dørtætningsprofilerne.
 I dette katalog side 3, art. 602312 og 622431 (se også 622441), side 9,  

 art. 619161 og 620831, side 12, art. 633000 og side 20, art. 632421 ses  

 tætningsbælge, som alle er omfattet af hovedkravet og af krav 2 i  

 fremlæggelsesskriftet.
En forstørrelse af dette katalogs ovennævnte artikler på side 9 vedlægges  

 som bilag B med indføjede referencenumre på de her viste tætningsbælge  

 svarende til de i fremlæggelsesskrift nr. 156.973 anvendte numre.
Betragtes  

 disse profilers tværsnit sammen med teksten i fremlæggelsesskriftets  

 hovedkrav, indses det, at disse gamle kendte tætningsbælge også er helt  

 omfattet af såvel hovedkravet som af krav 2. Det samme er tilfældet med  

 ovennævnte tætningsbælge på profilkatalogets sider 3, 12 og 20.
 Det i fremlæggelsesskriftet omtalte hængselpunkt 11 er i skriftets fig. 1  

 og 2 vist i form af et materialereduktionssted, hvor godstykkelsen ret  

 hurtigt gradvist formindskes.
 Hængselfunktionen opnås på praktisk taget samme måde i ovennævnte  

 katalogeksempler, hvor den gradvise godstykkelsesformindskelse også er ret  

 hurtig, og hvor der endvidere optræder den meget interessante  

 bælgkonstruktion i de skrå eller krumme sidevægge 10.
 En bælgkonstruktion opnås naturligvis ikke alene ved skrå sidevægge, men  

 kan også opnås ved f.eks. krumme sidevægge, blot disse sidevægge tillader  

 konstruktionen at ændre sit indre rumfang, som det er tilfældet i det indre  

 rumfang af en harmonika.
 Hvad angår katalogets tætningsbælge, er disse absolut lige så sidestabile  

 som den i fremlæggelsesskriftet definerede tætningsbælg, idet det er for en  

 fagmand kendt mekanisk viden, at sidestabiliteten afhænger af  

 tætningsprofilsiders stivhed, og det er helt klart for en fagmand, at tykkere  

 profilvægge giver større sidestabilitet end tyndere profilvægge i  

 tætningsbælge.
 I det følgende skal der henvises til vedlagte bilag a, som ansøgeren til  

 patentansøgning nr. 488/85 indleverede til Patentdirektoratet i sin  

 besvarelse af 6. januar 1989. Dette bilag a viser, hvorledes en tætningsbælg  

 ifølge denne patentansøgning (fremlæggelsesskrift nr. 156.973) fungerer.
 Dette bilag a viser også, hvorledes den i Rehau-kataloget på vedlagte  

 forstørrelse af side 9 viste tætningsbælg fungerer, da denne har praktisk  

 taget samme tværsnitsform og tværsnitændringsforløb som tætningsbælgen i  

 bilag a.
 Patentdirektoratet påstår i sin afvisning af indsigelsen, at katalogets  

 f.eks. på side 9 viste tætningsbælg af typen Rehau art. 619161 ikke har en  

 egentlig bælgkonstruktion mellem pakningens bund 4 og magneten 3. Denne  

 påstand må imidlertid bestrides, eftersom magnetens tre bevægelser er helt  

 analoge til bevægelserne, som er vist i bilag a, og som forudsætter denne  

 bælgkonstruktions eksistens, om ikke i form af en 100% bælgfunktion, så i det  

 mindste 50%, d.v.s. i det mindste delvis bælgfunktion for de kendte  

 tætningsbælge.
 Fremlæggelsesskriftet er desuden på side 3, linie 20-21, forsynet med  

 angivelse om, at det skrå parti 9 ikke udsættes for forskydninger af  

 betydning, d.v.s. ikke har nogen bælgfunktion af betydning, hvilket må  

 betyde, at det skrå sideparti skal være helt stift uden eftergivelighed for  

 at sikre den førnævnte høje sidestabilitet, hvorfor det skrå parti 9  

 overhovedet ikke deltager i bælgfunktionen, hvilket reducerer bælgfunktionen  

 for den patentansøgte tætningsbælg til 50%»s bælgfunktion eller mindre  

 svarende til bælgfunktionen i ovennævnte eksempler fra nævnte Rehau-katalog.
 Da ifølge patentloven patent kun kan meddeles på opfindelser, som er nye i  

 forhold til, hvad der var kendt før patentansøgningens indleveringsdag, og  

 som tillige adskiller sig væsentligt derfra, og da patentkravet i  

 fremlæggelsesskriftet læst af en uhildet fagmand på området også omfatter de  

 ovennævnte, i Rehau-kataloget nævnte tætningsbælge, synes  

 fremlæggelsesskriftets opfindelse ikke at adskille sig fra den kendte teknik  

 hvad angår patentkravets ordlyd, hvorfor patent ikke burde kunne udstedes på  

 denne opfindelse.
 En fagmand på området kan naturligvis læse patentkravene, men hvis han  

 finder uklarheder, f.eks. i hovedkravet, og søger nærmere forklaring herpå i  

 patentbeskrivelsen, vil han tilsyneladende blive mere forvirret, end hvis han  

 havde nøjedes med at læse patentkravene.
 Således er det i fremlæggelsesskriftet i beskrivelsens side 3, linie 9  

 anført, at »skabets skulder ligger an mod døren«.
 På side 6, linie 3 er anført: »dørens skulder«, men denne er  

 ikke omtalt før i beskrivelsen.
 Endvidere er anført samme sted i krav 1, at »tætningsbælgen danner  

 tætning mellem døren og dørens skulder«.
 I beskrivelsens side 3, linie 9 er imidlertid anført, at »skabets  

 skulder ligger an mod døren«.
Den uvildige fagmand må derfor kunne konstatere, at da tætningen sidder  

 mellem døren og dennes skulder, kan dørens skulder altså ikke være skabets  

 skulder, fordi skabets skulder ligger an mod døren, og derved ikke har nogen  

 plads til tætningsbælg mellem skabets skulder og døren.
Sådanne uklarheder  

 gør det vanskeligt for en fagmand at indse omfanget af patentkravene og  

 dermed at vurdere, om krænkelse sker eller ej.
Alene af denne grund, nemlig  

 kravets uklarhed, bør ansøgningen afvises eller tilrådes færdigbehandlet i  

 Patentdirektoratet, således at det i mindste kravets ordlyd og beskrivelsen  

 ikke er i indbyrdes modstrid.
 I beskrivelsens indledning i samme fremlæggelsesskrift, side 1, linie  

 15-17, er endvidere anført: »Denne tætning er enten anbragt på kanterne  

 af skabets skulder eller dannes af selve skabet, hvis dette er fremstillet af  

 stålplade.« Umiddelbart forinden er der linie 10-15 forklaret, at samme  

 tætning tilvejebringes af en magnetpol i samvirke med sin modpol.
Heraf må en fagmand således slutte, at i den kendte teknik er magnetpolen  

 med sin modpol anbragt på kanten af skabets skulder, eller at magnetpolen og  

 dennes modpol dannes af selve skabet.
Sidstnævnte synes helt uforståeligt.
Da krav 1's indledning er baseret på denne kendte teknik, må både  

 tætningsbælgens magnetindsats i tætningsprofilkanalen 3 og denne  

 magnetindsats' modpol være anbragt på kanterne af skabets skulder eller være  

 dannet af selve skabet.
Det vil altså sige, at uanset om skabets dør er åben  

 eller ej, vil både magnet og dennes modpol være anbragt på selve skabet og  

 altså ikke på døren.
Da magnetindsatsen ifølge krav 1 sidder i et kammer 3 i bælgen, må  

 følgelig hele bælgen være anbragt på skabet.
Dette er imidlertid i modstrid  

 med teksten side 3, linie 2-5 »fra hvilken et spidst udformet  

 koblingselement 5 rager frem til fastholdelse af pakningen ved anlæg i et  

 passende hult sæde, som findes langs dørens perimeter«, som jo klart  

 beskriver, at pakningen er fastgjort til døren.
Enten må derfor 1) den i fig. 1 viste udførelsesform være uden for omfanget af krav 1,  

 eller 2) bælgen være fastgjort til både døren og skabet, således at døren ikke  

 kan åbnes, eller 3) den kendte teknik, som refereret til i beskrivelsens indledning, være  

 forkert beskrevet.
På side 3, linie 18-20, er endvidere anført: »Partiet 10 kan udføre  

 lodrette bevægelser ved drejning i forhold til punktet 11«.
I fig. 1 ses  

 et værsnit af en tætningsbælg, som formentlig tænkes at forløbe rundt langs  

 kanten af en dør til et køleskab.
Hvis imidlertid dette er tilfældet, må  

 partiet 10 i bælgen da forløbe parallelt med døren, som er lodret.
Det vil  

 sige, at partiet 10 forløber lodret og kan udføre lodrette bevægelser.
 Det ser imidlertid ikke ud til, at et lodret parti 10 kan udføre lodrette  

 bevægelser ved drejning om punktet 11.
 Afsnittet bliver formentlig mere korrekt og forståeligt, hvis partiet  

 udfører vandrette bevægelser i forhold til punktet 10.
Der synes således at være mange grunde til at sende denne ansøgning  

 tilbage til Patentdirektoratet til færdigbehandling, hvis da ikke Ankenævnet  

 alene på basis af de nu foreliggende oplysninger om den kendte teknik og om  

 hovedkravets ordlyd ser sig i stand til at beslutte sig for at afslå  

 ansøgningen, netop fordi hovedkravet er så bredt, at det også omfatter den  

 kendt teknik på området.
Måske kan man samtidig allerede nu se, at hvis  

 kravet skal begrænses over for den kendte teknik, vil der kun tilbage i  

 kravets kendetegnende del være den foranstaltning, at pakningens væg 9 skal  

 forløbe skråt, hvilket vel ikke kan give opfindelsen tilstrækkelig  

 opfindelseshøjde, når det sammenholdes med angivelsen på beskrivelsens side  

 3, linie 20-21, hvor det er anført, at partiet 9 ikke udsættes for  

 forskydninger af betydning.
I betragtning af ovenstående skal vi henstille, at ansøgningen afslås i  

 sin helhed.' Klager II, Primo-Plast A/S, Tistrup v/Patentbureauet Budde, Schou &  

 Co. - Dansk Patent Kontor, har ved skrivelse af 3. april 1992 indbragt  

 afgørelsen for Patentankenævnet.
 I klagebegrundelse af 18. juni 1992 har Klager II nærmere begrundet klagen  

 og anført:
»Fra USA-patentskrift nr. 3.117.352 kendes et tætningselement, som  

 foregriber de i det fremlagte krav 1's kendetegnede del angivne  

 foranstaltninger, bortset fra at dette patentskrift ikke omtaler en lomme til  

 modtagelse af en permanentmagnet.
Imidlertid angiver det fremlagte  

 patentskrift side 4 linie 27-30 »pakningen behøver endvidere ikke at  

 være af en magnetisk type, idet tætningen i dette tilfælde opnås ved  

 sammentrykningsvirkning alene«.
Således kan det ikke påstås, at det er  

 væsentligt for opnåelse af det for opfindelsen givne formål, at der  

 forefindes en sådan lomme til modtagelse af en permanentmagnet.
Pakningen  

 ifølge ovennævnte USA-patentskrift (fig. 4 og 5) har en sidevæg, der er  

 indrettet til i sin arbejdsstilling at vende mod skulderens udvendige kant,  

 og som er udformet med to partier (33,125a: 26,126) med betydelig forskellig  

 stivhed, og partiet (33: 125a) med den største stivhed strækker sig fra  

 bunden (20, 120) og er forbundet med partiet (26, 126) med mindst stivhed via  

 et hængselpunkt (25, 125), der øger bælgens sidestabilitet således, at  

 uønskede deformationer under lukning af døren undgås. (Se USA-patentskrift  

 nr. 3.117.352 spalte 3 linie 57-63).
Fra USA-patentskrift nr. 3.126.590 kendes et tætningselement, der i  

 kombination med Primo Plast tætningselement P-1246/B/K, Rehau Katalog 50320  

 artikel nr. 620831 (side 9), 619161 (side 9), 602312 (side 3, 633000 (side  

 12), 622421 (side 20), Anglo Plast katalog nr. 004, 004A, 013, 014 eller 017,  

 gør det nærliggende for en fagmand at udforme en tætning med øget  

 sidestabilitet, som angivet i det fremlagt krav 1, idet det er basal mekanisk  

 viden, at sidestabiliteten af et legemes ophængning afhænger af den bærende  

 bjælkes stivhed, idet en større stivhed af bjælken fører til en større  

 sidestabilitet.
I nærværende tilfælde fungerer sidevæggene i bælgene, som  

 forbinder bunden med hængselpunkterne i de ovenfor opremsede  

 tætningselementer som bærende bjælker for det bælgparti, der ligger fjernt  

 fra bunden og kammeret.
For at foregribe en eventuel argumentation, der udtrykker, at de i  

 hovedsagen vinkelret på bunddelen forløbende partier i de ovenfor opremsede  

 tætningselementer, som svarer til partiet 9 i fremlæggelsesskriftet ikke  

 udgør sidevægge i et bælgparti, skal vi blot henvise til at det af  

 fremlæggelsesskriftet side 3 linie 20-21 fremgår tydeligt, at partiet 9 ikke  

 udsættes for forskydninger af betydning.
Det angives således ikke for  

 væsentligt for den tilsigtede funktion, om dette parti 9 forløber mere eller  

 mindre skråt i forhold til bunden 4.
 I øvrigt vil magnetlommen 3, i den i fig. 1 viste udførelsesform, ved sin  

 bevægelse mod karmen, bevæge sig i hovedsagen i retning af partiets 9  

 længderetning, og partiet 9 vil således på ingen måde være i stand til at  

 medvirke til bælgfunktionen ved denne bevægelse.
Det skal yderligere bemærkes, at den i fig. 2 viste udførelsesform synes  

 at være i modstrid med det side 2 linie 6-9 angivne, og således ikke  

 umiddelbart opfylder opfindelsens formål.
Hvis denne udførelsesform alligevel  

 opfylder formålet, sker dette i alt fald ved hjælp af midler, som ikke er  

 nævnt hverken i krav eller beskrivelse, nemlig ved til fastgørelsesdelen (se  

 vedlagte bilag A fig. 2 fra ansøgers indlæg af 5. oktober 1990).
 I betragtning af ovenstående skal vi henstille, at ansøgningen afslås i  

 sin helhed.
Til orientering vedlægges kopi af provisorisk udtalelse fra  

 EPO-Appelkammer af 24. januar 1992, hvoraf det fremgår, at efter  

 Appelkammerets mening mangler det i patentkrav 1 angivne opfindelseshøjde.' Ansøger har besvaret begge klager i skrivelse af 17. november 1992 som  

 følger:
 »Med henvisning til Ankebegrundelserne fra Primo-Plast A/S den 18.  

 juni 1992 refererende til skrivelse af 3. april 1992, og fra Rehau den 15.  

 juli 1992 refererende til skrivelse af 1. april 1992, vil vi herunder, for  

 vor klient Ilpea S.p.A., fremkomme med følgende kommentar:
 Ved en gennemgang af det relativt store antal referencer som indsigerne i  

 deres klagebegrundelser fremhæver som modhold, kan det ses at disse  

 hovedsageligt kan grupperes i tre hovedgrupper:
 Gruppe 1. udgøres af pakningerne ifølge Rehau katalog nr. 610161, 620831,  

 622421, 622431 og nr. 633000. Alle disse pakninger er beregnet til magnetiske  

 indlæg, og er principielt ens opbygget, dog med forskel i pakningernes  

 dimensioner.
 Gruppe 2. udgøres af f.eks. pakningerne ifølge US patent nr. 3126590 og  

 Rehau katalog nr. 602312. Som det ses er det fælles for disse pakninger, at  

 de har en meget ringe sidestabilitet (d.v.s. ringe modstand mod sideværts  

 forskydning af magnetdelen), men en høj fleksibilitet (kan pakke over store  

 tolerancevariationer).
Gruppe 3. Som vedrører alle pakningstyper uden magnetisk indsats, men som  

 pakker ved kompression af pakningen, se f.eks.
Primo-Plast katalog nr.  

 P-1246/B/K, Rehau katalog nr. 622441 og US-patent nr. 3 117 352. Disse  

 pakninger er alle fuldstændig irrelevante ved vurdering af den foreliggende  

 opfindelse ifølge dansk fremlæggelsesskrift nr. 156 973, idet pakningerne  

 virker efter helt andre principper end virkningsmåden for pakninger med  

 magnetisk indsats.
 Ikke magnetiske pakninger er således ofte udformet sådan at bunddelen  

 sammen med den nederste del af sidevæggene er stivere end den øverste del.  

 Dette er for at pakningen, under kompression, bliver stivere og stivere  

 efterhånden som kompressionskraften stiger, for at opnå god  

 pakningsegenskaber samtidig med stor modstand mod kraftige  

 kompressionskræfter, som vil kunne ødelægge pakningen på sigt.
 Idet det overhovedet ikke er hensigten med magnetiske pakninger, at disse  

 skal komprimeres til fast anlæg, men netop at skulle fungere ved at magneten  

 trækker eller udvider pakningen til fast anlæg ved hjælp af den magnetiske  

 tiltrækning, mener vi, at problemstillingen vedrørende de to typer af  

 pakninger, er så forskellig, at det er urimelig påstand som Dansk Patent  

 Kontor fremfører i sin klagebegrundelse side 1, afsnit 2 og side 2 øverst, at  

 der overhovedet er tale om teknisk ækvivalens mellem magnetiske og  

 umagnetiske pakninger.
 Selv om vi er enige med Patentdirektoratets sagsbehandler ifølge  

 betænkningen af 3. februar 1992, at angivelsen i dansk fremlæggelsesskrift  

 nr. 156 973 side 4, linie 27-30 ikke har nogen som helst betydning for  

 patentets beskyttelsesomfang, foreslår vi at udlade dette afsnit af  

 beskrivelsens specielle del, se vedlagte koncept og ny beskrivelse med krav.
 Af ovennævnte grunde mener vi at det er irrelevant at henvise til  

 umagnetiske pakninger både i forbindelse med nyhed og opfindelseshøjde ved  

 opfindelsen ifølge dansk fremlæggelsesskrift nr. 156 973.
 Derimod kan det ikke udelukkes, at de magnetiske pakninger ifølge  

 ovennævnte gruppe 1 og 2 er relevante ved vurdering af opfindelsen.
 Vi kan dog ikke tilslutte os den opfattelse, at dette modholdsmateriale er  

 foregribende for hverken nyhed eller opfindelseshøjde af opfindelsen ifølge  

 dansk fremlæggelsesskrift nr. 156 973, hvilket vi vil forklare herefter,  

 under henvisning til de vedlagte bilag A, B, C og D:
Bilag A viser således en udførelsesform for opfindelsen, hvor pakningen er  

 monteret i hængselssiden på en lukket køleskabsdør.
I praksis vil  

 dimensionerne X, Y og Z være de væsentligste parametre for udvælgelsen af en  

 pakningsløsning til en given køleskabskonstruktion.
Af de tre parametre X, Y og Z er Z den parameter som har størst interesse  

 i denne forbindelse.
Det viser sig nemlig i praksis at Z kan variere så meget  

 som 42% i forhold til standard.
Disse store variationer hidrører blandt andet  

 fra de meget store temperaturforskelle mellem en køleskabsdørs for- og  

 bagside (op til 6053 for en fryser), hvilket betyder, at en fryser, hvor Z er  

 f.eks. 14,5 mm ( + 0,8 mm i produktionstolerance) før fryserens opstart, kan  

 Z blive op til 20,5 mm under normal drift af fryseren.
Bilag B viser pakningen ifølge bilag A, hvor det netop fremgår at  

 pakningen ifølge opfindelsen vil kunne fungere under så varierende  

 driftsforhold, som angivet ovenfor, uden at pakningen deformeres  

 uhensigtsmæssigt meget.
Søjlen til venstre (fig. 1A og 2A) viser pakningens  

 stilling ved en afstand z på 20,5 mm og til højre i fig. 1B og 2B, vises  

 stillingen ved en afstand på 14,5 mm.
Bilag C viser en pakning af den type som ovenfor er kategoriseret som  

 gruppe 1, her repræsenteret ved den af indsigerne modholdte pakning ifølge  

 Rehau katalog nr. 633000, optegnet for sammenligningens skyld i en praktisk  

 situation, som ovenfor nævnt.
Højre side viser en situation, hvor z-værdien  

 er 12,8 mm.
Venstre side viser denne paknings evne til at dække en afstand på  

 14,6 mm, d.v.s. en udvidelse på 14%. Afstanden på 18,2 mm viser hvor stor  

 strækevnen for pakningen skulle være, såfremt udvidelsen er 42%, og det ses  

 tydeligt af tegningen at pakningen overhovedet ikke vil kunne deformeres så  

 langt.
 Heraf ses det udvidelsesevnen hos en pakning ifølge opfindelsen er langt  

 større end det kendes fra pakningerne ifølge gruppe 1.
Ved udviklingen af en pakning som vil kunne fungere under så store  

 variationer af dimensionen z som angivet, vil fagmanden derfor ikke søge  

 løsninger inden for gruppe 1 af de modholdte pakninger.
Derimod vil fagmanden  

 være nødt til at søge løsninger i gruppe 2. Bilag D viser netop et eksempel  

 på en pakning af typen ifølge gruppe 2, nærmere bestemt en pakning som vist i  

 Rehau katalog nr. 602312. Fig. 1 og 2 viser en sådan pakning i  

 brugssituationen.
På grund af disse pakningers bløde vægge opnås der en høj  

 længdeudvidelsesevne, derimod medfører denne pakningstype en meget ringe  

 sideværts stabilitet, hvilket bevirker, at pakningen under lukning af døren  

 ikke formår at trække magneten på plads i sin optimale stilling (fig. 2  

 punkteret linie): men tværtimod i en uhensigtsmæssig stilling (tyk optrukket  

 streg) med en reduceret pakningsevne til følge.
 Af ovenstående ses det derfor at fagmanden i dag vil være henvist til at  

 acceptere en ringe sidestabilitet, hvis udvidelsesevenen skal være stor, og  

 omvendt.
 Opfindelsen ifølge dansk fremlæggelsesskrift nr. 156 973 angiver derimod  

 en ny og anderledes konstruktion, ved hvilken det er muligt at opnå både  

 sidestabilitet og udvidelsesevne i forbindelse med magnetpakninger.
 Dette opnås ved de i krav 1 angivne kendetegnende træk, specielt at det  

 bælgformede parti (1) medfører en stor sidestabilitet, hovedsageligt på grund  

 af partiet (9), som strækker sig skråt udad fra bunden (bælgform), og stor  

 udvidelsesevne opnås ved partiet (10)»s eftergivelighed.
Det skal her understreges at det er et meget vigtigt træk ved opfindelsen  

 at netop partiet (9) strækker sig skråt udad fra bunden, fordi dette netop  

 gør det muligt, at alt andet lige, at partiet (10) kan dimensioneres tilpas  

 langt for opnåelse af stor vandring samtidig med at man opnår en god  

 sidestabilitet.
Det er ikke som påstået af en indsigerne, uvæsentligt om  

 partiet (9) forløber skråt eller lodret, idet netop det skrå parti med en  

 given godstykkelse, bedre vil kunne optage tværgående kræfter end et lodret  

 parti.
 For at understrege ovenstående foreslår vi, at tydeliggøre formuleringen  

 af krav 1 således at det tydeligt fremgår, hvad der menes med »rørformet  

 bælgparti«, nemlig at præcisere at partiet (9) forløber skråt udad fra  

 bunden, se vedlagte koncept og ny beskrivelse med krav.
 På baggrund af den anførte argumentation, må det kunne konkluderes, at  

 opfindelsen er ny, idet ingen af de modholdte pakninger, angiver alle  

 trækkene ifølge krav 1 i fremlæggelsesskrift nr. 156 973.
 Derudover må det være sandsynliggjort, at opfindelsen indeholder  

 tilstrækkelig opfindelseshøjde, idet opfinderen med helt nye midler, opnår  

 helt nye fordele, fremfor den kendte teknik, hvilket iøvrigt understreges af,  

 at pakningstypen ifølge opfindelsen er blevet stor succes for Ilpea.
 Et yderligere bevis for den foreliggende opfindelses patenterbarhed, må  

 dog være at Rehau, efter offentliggørelsen af patentansøgningen, har følt sig  

 foranlediget til, at lade pakningskonstruktioner som er omfattet af  

 patentansøgningen, indgå i deres produktsortiment, se vedlagte bilag F og G,  

 hvor bilag F viser en slavisk kopi af fig. 2 ifølge DK fremlæggelse nr. 156  

 973 og bilag G viser en kopi af en kommercielt anvendt brochure, hvor Rehau  

 endda fremfører i teksten, at den viste pakning, giver de samme fordele, som  

 er anført i dansk fremlæggelse nr. 156 973.
Vedrørende Primo-Plast' klage side 3, andet afsnit skal det anføres, at  

 udførelsesformen ifølge fig. 2 indeholder alle de tekniske midler, som er  

 anført i krav 1 ifølge fremlæggelsesskriftet.
Hvorfor opfindelsen medfører,  

 som ovenfor argumenteret, de samme fordele som er angivet i  

 fremlæggelsesskriftet.
Hvordan bunddelen i praksis opfører sig, ændrer ikke  

 ved at pakningen både udviser stor fleksibilitet og en høj grad af  

 sidestabilitet (se bilag B og vor forklaring hertil).
 Vedrørende Rehaus klage side 4, andet afsnit til side 6, fjerde afsnit,  

 kan vi kun anføre, at det er en gåde for os, hvorfor Rehau, efter at  

 patentansøgningen har været gennem Patentdirektoratets sagsbehandling og  

 godkendelse samt en efterfølgende indsigelsesfase med indsigelser fra både  

 Rehau og Primo-Plast, uden at der i hele denne behandling, har været tvivl om  

 formuleringerne i ansøgningen, fremfører denne argumentation.
 Argumentationen kan efter vore opfattelse alene begrundes i et urimeligt  

 ønske om at trække denne sag i langdrag på grund af Rehaus åbenlyse interesse  

 i, at kunne udnytte opfindelsen.
Af ovenstående grund, mener vi med rimelighed, at de to klager må kunne  

 afvises totalt, og at patentet med de af os foreslåede mindre ændringer, må  

 kunne stadfæstes.' Med skrivelsen var fremsendt følgende nye krav:
 »1. Tætningsbælg til dannelse af en hermetisk tætning mellem en dør  

 og dennes skulder i et skab, især et køleskab, og omfattende et kammer (3),  

 et rørformet bælgparti (1), der er elastisk strækbart i en retning vinkelret  

 på en bund (4), og mindst to sidevægge, der strækker sig fra bunden og er  

 fastgjort til kammeret (3),  kendetegnet ved , at mindst det  

 rørformede bælgpartis (1) sidevæg (6), der er indrettet til i sin  

 arbejdsstilling at vende mod skulderens udvendige kant, er udformet med  

 mindst to partier (9, 10) med betydelig forskellig stivhed, og at partiet (9)  

 med den største stivhed strækker sig skråt udad fra bunden (4) og er  

 forbundet med det til kammeret (3) fastgjorte parti (10) med mindst stivhed  

 via et hængselpunkt (11), der tillader genvinding af bælgens sidestabilitet  

 således, at deformationer under lukning af døren undgås.
 2. Tætning ifølge krav 1, kendetegnet ved , at de to partier med  

 forskellig stivhed opnås ved hjælp af forskellig tykkelse.
3. Tætning ifølge krav 1, kendetegnet ved , at de to partier med  

 forskellig stivhed opnås ved samextrudering af de to materialer med  

 forskellig stivhedsgrad.« Klager I anførte i skrivelse af 5. maj 1993 følgende.
 »I fortsættelse af vor skrivelse af 15.7.1992 og til Ankenævnets  

 orientering fremsendes vedlagt kopi af et højst relevant afslag af Ilpea  

 SpA's parallelle finske patentansøgning, hvori der også var nedlagt  

 indsigelse.
Af afslaget, som vedlægges i 6 eksemplarer, fremgår 1) at det er kendt fra USA-patent nr. 3,126,590 at have en  

 køleskabstætning med en sidevæg af to dele med forskellig stivhed, 2) at det var kendt (fra afslagskendelsens bilag 7 og 8 i en indsigelse  

 fra Rehau, og fra reservedelstegning 76-026-0876 af en tætning fra en  

 indsigelse fra Primo-Plast A/S) før Ilpea SpA-ansøgningens prioritetsdato at  

 have en køleskabstætning som i krav 1 og 2, hvori sidevægsdele med forskellig  

 stivhed indbyrdes danner et hængsel.« I skrivelse af 13. juli 1993 oplyste Klager I, at ansøgers europæiske  

 patent nr. 0 155 016 nu var endeligt afslået den 24. juni 1993.
 I fortsættelse heraf uddybede Klager I ovennævnte i skrivelse af 6. august  

 1993 og skrev:
 »I fortsættelse af vort brev af 13. juli 1993 fremsendes hermed kopi  

 af »Minutes of the oral proceedings« vedrørende europæisk patent  

 nr. 0 155 016 i navnet Ilpea SpA.
EPO-myndighedens ankenævn har besluttet at ophæve EP-patent nr. 0 155 016,  

 som svarer til dansk patentansøgning nr. 0488/85, fremlæggelsesskrift nr.  

 156.973 B, som vi har nedlagt indsigelse mod.' Med skrivelse af 16. november 1993 fremsendte Klager I kopi af »EPO  

 Decision af 24.06.93« med den nærmere begrundelse for ophævelse af  

 europæisk patent nr. 0 155 016 i navnet Ilpea SpA.
 Klager II besvarede i skrivelse af 1. marts 1993 ansøgers skrivelse af 17.  

 november 1992 som følger:
 »I ovennævnte sag fremsender vi vedlagt dokumentation for, at det  

 længe før prioritetsdagen for den fremlagte ansøgning nr. 488/85 (den 8.  

 februar 1984) har været kendt at anvende en tætningsliste med indlagt magnet  

 og forsynet med en rørformet bælgsektion, der omfatter to dele med væsentlig  

 forskellig stivhed, hvorved der dannes et hængselpunkt mellem disse to dele.
Den nævnte dokumentation består i en tegning fra firmaet Brødrene Gram  

 A/S, Vojens, Danmark, tegningsnr. 76-026-0876 af 22. september 1965 samt  

 tegning nr. 76-008-0768 af 29. september 1965 fra samme firma.
For  

 fuldstændigheds skyld vedlægges desuden fotokopi af reservedelskatalog fra  

 Brødrene Gram A/S, nemlig blad nr. 2 af fire, dateret 8. juni 1966 og  

 indeholdende reservedelen »tætningsramme 76-026-0876 f. dør«,  

 hvilket viser, at denne tætningsramme har været markedsført længe før  

 ansøgningens prioritetsdata.
Af tegningerne fremgår det ligeledes, at de to  

 afsnit af den rørformede bælgs sidevæg har forskellig tykkelse, og indholdet  

 af patentansøgningens krav 2 er således ligeledes kendt fra konstruktionen  

 fra 1965.
Allerede på baggrund af det tidligere indleverede materiale er det for os  

 at se klart, at den fremlagte ansøgning ikke indeholder noget patentbart nyt.  

 På grundlag af det nu yderligere fremlagte dokumentationsmateriale mener vi  

 at kunne fastslå, at den i krav 1 definerede opfindelse er identisk  

 foregrebet af tidligere kendt teknik, og vi må derfor henstille, at ansøgning  

 nr. 488/85 afslås i sin helhed.' Klager II fremsendte med skrivelse af 30. november 1993 en kopi af EPO  

 appelkammer-afgørelsen i den tilsvarende europæiske patentansøgning og  

 udtalte:
 »Som det fremgår, er ansøgningen afslået i sin helhed primært på  

 grund af spansk brugsmodel nr. 213639, der er offentliggjort (den 16. juni  

 1976) før EP-ansøgningens prioritetsdag (8. februar 1984.
Vi vedlægger ligeledes en kopi af det spanske skrift.« Ansøger har i skrivelse af 18. februar 1994 kommenteret de indlæg, begge  

 klagerne havde afgivet efter ansøgers indlæg af 17. november 1992. Ansøger  

 udtalte:
 »Indsigerne har i forbindelse med den ovennævnte ansøgning,  

 efterhånden indleveret og refereret til et betydeligt antal af forskellig  

 udførelsesformer for pakninger, som modhold imod den foreliggende ansøgning.  

 Efter vore indlæg af 17. november 1992 til denne ankesag, hvorved der  

 medfulgte den nye patentskrivelse med kravsæt, har indsigerne ved breve af  

 den 1. marts 1993, den 5.maj 1993, og den 13. juni 1993 indleveret nyt  

 materiale, og fremdraget nye modhold imod den foreliggende opfindelse.
 Den omfattende mængde af modholdsmateriale, som er fremdraget af  

 indsigerne hermed, samt indsigernes tilhørende argumentationer, gør det  

 efterhånden vanskeligt at se hvilken linie indsigerne følger, og hvilke af de  

 modholdte pakninger, som af indsigernes betragtes som specielt relevante.
 Vi vil dog i det følgende søge at opremse, hvad vi opfatter som fakta i  

 denne sag, samt specielt at forklare opfindelsen i forhold til de sidst  

 indsendte modhold fra indsigerne.
 Først og fremmest, er det slående, at på trods af dens store antal af  

 kendte pakninger som indsigerne har modholdt den foreliggende opfindelse, er  

 der ingen af disse, som angiver en pakning, med de træk der fremgår af vores  

 krav 1 af den 17. november 1992, således at den pakningstype, søges beskyttet  

 i henhold til den foreliggende ansøgning, under alle omstændigheder er ny.  

 Her skal det specielt anføres, at det, sådan som vi også angiver i vort brev  

 af den 17. november 1992, er et vigtigt træk ved den foreliggende opfindelse,  

 at netop sidevæggen (6) der er indrettet til at vende mod skulderens dvendige  

 kant, er udformet med to partier (9, 10) med betydelig forskellig stivhed, og  

 at partiet (9) med den største stivhed strækker sig skråt udad fra bunden  

 (4). Det er ikke lykkedes indsigerne, at angive kendte pakninger, som har  

 denne kombination af træk.
Indsigeren Primo Plast A/S har således ved brev af den 1. marts 1993  

 indsendt en tegning fra firmaet Brdr.
Gram A/S, som angiver en pakning med en  

 konstruktion, hvormed det påstås at pakningen ifølge den foreliggende  

 opfindelse, som angives i ansøgningens krav 1, er kendt.
Idet vi allerede ved  

 vort brev af den 17. november 1992, se specielt bilag C og tilhørende tekst,  

 bl.a. side 4, har forklaret den foreliggende opfindelse overfor pakningstyper  

 af samme konstruktion, som vises på ovennævnte tegning fra Brdr.
Gram A/S,  

 vil vi ikke trætte Patentankenævnet med en gentagelse af disse  

 argumentationer.
Derudover har indsigeren Rehau ved brev af den 13. juli 1993, fremsendt  

 Spansk brugsmodel nr. 213639. Denne spanske brugsmodel viser en magnetisk  

 pakning med en sidevæg, som har to partier med betydelig forskellig stivhed  

 og hvor partiet med den største stivhed strækker sig skråt udad fra bunden.  

 Dermed angiver den spanske brugsmodel således en pakning med nogle af de  

 træk, som fremgår af det nuværende krav 1 i den foreliggende ansøgning.
Det  

 er dog vigtigt her at anføre at den omtalte sidevæg ikke er den der vender  

 mod skulderens udvendige kant men tværtimod den indre sidevæg.
For tydeligt  

 at illustrere denne forskel er der vedlagt bilag 1, med to tegninger der  

 henholdsvis viser en pakning ifølge opfindelsen, og den i spansk brugsmodel  

 nr. 213639 angivne pakning.
Det nuværende krav 1, skal dog læses i sin  

 helhed, og dermed er det vores opfattelse, at dette krav allerede er  

 præciseret overfor teknikken ifølge den spanske brugsmodel, idet der, som det  

 fremgår af kravet netop forudsættes at den sidevæg som er forsynet med to  

 partier med betydelig forskellig stivhed, er den ydre sidevæg (6). Den  

 modholdte spanske brugsmodel, er således ikke mere relevant end den tyske  

 brugsmodel nr. 1814276, som allerede er anført i den foreliggende ansøgnings  

 beskrivelse.
 I forbindelse med indsigernes ovennævnte indlæg, vil vi kort anføre, at de  

 »nye« fremdragne modhold, svarer til det materiale, som allerede  

 har været diskuteret og tilbagevist, som værende væsentligt ved vort brev af  

 den 17. november 1992, og indsigernes argumentationer bliver vel ikke mere  

 korrekte af at blive gentaget.
Vi er i denne forbindelse opmærksomme på, at den ovennævnte spanske  

 brugsmodel, har været en væsentlig baggrund for den europæiske ankeinstans  

 vurdering og afslag.
Vi kan dog kun anføre, at den europæiske ankeinstans  

 afslag, efter vores opfattelse er fejlagtig og urimelig, set i relation til  

 den foreliggende opfindelse.
Den europæiske ankeinstans konkluderer således,  

 at den foreliggende opfindelse, er nærliggende for en fagmand, men accepterer  

 nyheden af opfindelsen.
Vi mener at den europæiske ankeinstans fuldstændig  

 har undladt i denne forbindelse at tage hensyn til de væsentlige bindinger  

 der ligger for udformningen af sådanne pakninger, og at det er de små  

 konstruktive ændringer, som ved den foreliggende opfindelse medfører  

 væsentlige fordele frem for den kendte teknik, hvad angår pakningernes  

 sidestabilitet.
Fordelene er, så væsentlige, at Rehau, sådan som vi angiver i  

 vort brev af 17. november 1992 side 6 andet afsnit, efter offentliggørelsen  

 af den foreliggende patentansøgning, har følt sig foranlediget til at lade  

 pakningskonstruktioner som er omfattet af patentansøgningen, indgå i deres  

 produktsortiment, se bilagene F og G i vort brev af den 17. november 1992,  

 hvor bilag F viser en kopi af fig. 2 ifølge den foreliggende ansøgning og  

 bilag G viser en kopi af en kommercielt anvendt brochure hvor Rehau endda  

 fremfører i teksten, at den viste pakning, giver de samme fordele, som er  

 anført i den foreliggende ansøgning.
 Idet indsigerne, således ikke har været i stand til at fremdrage kendt  

 teknik, som angiver de træk der er anført i det nuværende krav 1 i den  

 foreliggende ansøgning, og idet der med netop denne kombination af træk opnås  

 væsentlige fordele i forhold til den kendte teknik, mener vi at opfindelsen  

 ifølge den foreliggende patentansøgning nr. 488/85, fremlagt under nr. 156  

 973, er ny, og at den indeholder den tilstrækkelige opfindelseshøjde for at  

 opnå en patentudstedelse.
Afslutningsvis må vi med beklagelse meddele, at der ved patentkravsættet  

 af den 17. november 1992, er indsneget en fejl i krav 1, idet kravet  

 indledende del ikke omtaler at kammeret (3) tjener som en sæde for en  

 magnetisk indsats.
Dette er ikke et forsøg herfra på at udvide den  

 foreliggende ansøgnings beskyttelsesomfang, men beror alene på en  

 fejltagelse.
Vi har vedlagt et nyt kravsæt, hvor denne fejl er rettet.
Der er  

 ikke med denne rettelse indført noget nyt i sagen i forhold til  

 basisdokumenterne i den foreliggende ansøgning, og vi håber ikke at denne  

 fejltagelse har givet anledning til problemer.' Ankenævnet har behandlet sagen på sit møde den 9. november 1995.
 For klager (indsiger I) Rehau AG mødte ingeniør Charles Lind.
For klager (indsiger II) Primo Plast A/S mødte ingeniør Leif Rørbøl med  

 ingeniør H.C.
Boysen.
 For ansøgeren mødte patentagent Flemming Wittrup.
Klagerne gennemgik sagen under forevisning af tegninger af det ansøgte og  

 modholdte og fremhævede navnlig, at det spanske modhold har en forstærket  

 indervæg mod rummets indre samt et hængsel, således at det foregriber det  

 ansøgte.
Placeringen af knækpunktet er uden betydning.
Der er givet afslag i  

 Tyskland, Finland og EPO.
Ansøgeren henviste til de skriftlige indlæg, og anførte navnlig, at det  

 modholdte angiver, en elastisk og sideustabil tætningsbælg hvorimod det er  

 væsentligt, at den udvendige side af den ansøgte bælg er stiv.
Den kendte  

 teknik refererer sig til en kort bælg, hvor ansøgningen vedrører en lang  

 bælg.
 Ankenævnet skal udtale:
Navnlig set i forhold til det spanske modhold, der først er fremkommet  

 under sagens behandling for Ankenævnet, findes der at være tale om en  

 kombinationsanvendelse af kendt teknik, der ikke har opfindelseshøjde.
En af  

 Primo Plast forevist tegning understøtter dette.
 Herefter bestemmes:
 Patentansøgning nr. 0488 1985 afslås.
