Patent på forstøverhjul i et  

 forstøvningsanlæg anset for nærliggende i forhold til  

 kendt teknik År 1997, den 28. maj afsagde  

 Patentankenævnet (Hans Chr.
Thomsen, Holm, Terndrup Pedersen, Ansgar  

 Sørensen) følgende KENDELSE i sagen j.nr.
P 11/93:	Klage fra APV Anhydro A/S, Søborg, v/Hofman-Bang & Boutard, Lehmann & Ree A/S over Patentdirektoratets afgørelse af 4. marts 1993 af patentan- søgning nr. 5122 1984 fra NIRO Holding A/S, Søborg, v/Internationalt Patent-Bureau.
 Den 9. november 1987 fremlagdes under nr. 151198 B en den  

 26. oktober 1984 indleveret ansøgning om patent på  

 forstøverhjul til brug i et  

 forstøvningstørringsanlæg.
 De fremlagte krav lød således:
 "1.	Forstøverhjul til brug i  

 forstøvningstørringsanlæg, omfattende et nav (3) til  

 forbindelse med en drivindretning, et omkring navet (3) liggende, indvendigt  

 ringformet tilførselskammer (4) for væske, som skal  

 forstøves, et hjuldæksel (2) udformet med en til  

 tilførselskammeret (4) førende indløbsåbning (6)  

 for væsken samt et antal hovedsageligt radiære  

 udslyngningskanaler (8), som fra væsketilførselskammeret (4)  

 strækker sig ud mod hjulets yderside, kendetegnet ved, at  

 udslyngningskanalerne (8) har en længde, som udgør en  

 betragtelig del af hjulets radius og udmunder i en nedadtil åben,  

 ringformet udstrømningsspalte (10) i forholdsvis kort afstand fra en  

 med hjuldækslet (2) forbundet ydervæg (12), hvis mod  

 udstrømningsspalten (10) vendende inderside (13) danner en  

 aksialsymmetrisk omdrejningsflade med en i det væsentlige retlinet  

 frembringer, som danner en vinkel på højst 15B med omdrejningsaksen, og at vinkelafstanden mellem  

 udslyngningskanalerne (8) og den aksiale længde af ydervæggens  

 (12) inderside (13) er valgt således, at der dannes en  

 sammenhængende væskefilm på denne væginderside (13)  

 ved udstrømningsspaltens (10) udmunding.
 2.	Forstøverhjul ifølge krav 1,  

 kendetegnet ved, at hver udslyngningskanal (8) mod  

 væsketilførselskammeret har en indløbsdel med en udefter  

 opadhældende bund (15), som går over i bunden af  

 væsketilførselskammeret (4).
 3.	Forstøverhjul ifølge krav 1 eller 2,  

 kendetegnet ved, at udslyngningskanalernes (8) længde er større  

 end væsketilførselskammerets (4) radiære  

 udstrækning.
 4.	Forstøverhjul ifølge krav 1,  

 kendetegnet ved, at overgangen mellem udstrømningsspalten (10) og  

 oversiden af udslyngningskanalernes (8) udmundinger er afrundet.
 5.	Forstøverhjul ifølge et af de  

 foregående krav, kendetegnet ved, at udstrømningsspaltens (10)  

 bredde tiltager i retning mod dens nedadvendende udmunding.
6.	Forstøverhjul ifølge et af de  

 foregående krav, kendetegnet ved, at hjulet omfatter en underpart (1),  

 som danner navet (3) i bunden af væsketilførselskammeret (4) og  

 af udslyngningskanalerne (8) samt indersiden af udstrømningsspalten  

 (10), og en med underparten (1) forbundet overpart (2), som danner  

 hjuldækslet og nævnte ydervæg (12), og i hvis underside  

 udslyngningskanalerne (8) er udformet." Den 8. februar 1988 nedlagde klageren, APV Anhydro A/S  

 v/Budde, Schou & Co., indsigelse mod udstedelse af patent under  

 henvisning til, at "....det i ansøgningens patentkrav omhandlede  

 forstøverhjul ikke frembyder noget patenterbart i forhold til, hvad  

 der er kendt fra af indsigeren fremstillede hjul, som har været  

 åbenlyst anvendt før ansøgningens indleveringsdag.".
 I indsigelsesbegrundelse af 15. april 1988 har klageren  

 bl.a. anført følgende:
"....Opfindelsen er i den fremlagte ansøgnings  

 beskrivelse forklaret ud fra og sammenlignet med et forud kendt standpunkt  

 for teknikken, som man kan kalde, og som i fremlæggelsesskriftet er  

 kaldt, det "konventionelle" forstøverhjul.
Et typisk eksempel på  

 et sådant forstøverhjul er skematisk vist i fig. 4 i vedlagte  

 bilag I.
Ved dette konventionelle forstøverhjul udmunder  

 udslyngningskanalerne i hjulets cirkulærcylindriske ydre  

 omkredsvæg.
 Et andet forud for ansøgningsdagen kendt og mere  

 nærliggende standpunkt for teknikken, nemlig det såkaldte  

 "tallerkenhjul" er i principskitse vist i fig. 19(b) i bilag II og i foto i  

 fig. 51 i bilag III.
 Også det af ansøgerne fremdragne DK  

 patentskrift nr. 86 740 (bilag IV) omhandler i realiteten et sådant  

 tallerkenhjul, hvor man for at forhindre en ventilationsvirkning og deraf  

 følgende indtørring af den forstøvede suspension, som  

 kan forårsage tilstopning af passagerne i hjulet, har dækket den  

 ellers nedadtil åbne, ringformede udstrømningsspalte eller  

 afgangskammeret 3 med en plade 6 af fjedrende materiale.
 Det er klart, at hvis man forstøver en suspension,  

 der ikke er tilbøjelig til indtørring i hjulet, kan man uden  

 videre undlade pladen 6, og man har i så fald et typisk  

 tallerkenhjul.
 Det vil bemærkes, at ved de i patentskriftets fig. 3  

 og 4 viste udførelsesformer er indersiden af ydervæggen udformet  

 henholdsvis konisk aftrappet og delvis konisk.
 Ved det konventionelle forstøverhjul udslynges  

 væsken, som skal forstøves, fra den i omdrejningsretningen  

 bageste kant af hver af de i forstøverhjulets omkreds udmundende  

 udslyngningskanaler med radiale og tangentiale hastighedskomposanter.
 Ved tallerkenhjul som de fremdragne udslynges  

 væsken, som skal forstøves, fra hele hjulets nedre omkredskant,  

 og væskens radiale hastighedskomposant ændres i større  

 eller mindre omfang afhængigt af den konkrete hjuludformning til en  

 nedadrettet aksial hastighedskomposant, således at man får et  

 forstøvningsmønster som det, der er omtalt i  

 fremlæggelsesskriftet på side 3, linie 24-34.
 KONSTRUKTIONSEKSEMPLER.
I Bilag Va-d er vist en række af indsigernes  

 ældre tallerkenhjulskonstruktioner.
Disse konstruktioner er alle  

 ældre end den fremlagte ansøgning men skal ikke her  

 fremdrages som nyhedsskadelige i henhold til patentlovens par 2, stk. 2.
 De pågældende tegninger er alene vedlagt for  

 at illustrere, hvorledes en fagmand på området under anvendelse  

 af almindelig kendte konstruktionsmæssige foranstaltninger kan  

 udmønte det f.eks. i fig. 19(b) i bilag I viste princip for et  

 tallerkenhjul til forskellige anvendelser.
Bilag Va viser således et forstøverhjul, hvor  

 indersiden af ydervæggen er konisk.
Dette medfører sammenlignet  

 med de i bilagene Vb-d viste forstøverhjul ganske vist  

 bearbejdningstekniske fordele, men det må af strømningstekniske  

 grunde anses for mindre hensigtsmæssigt, hvis man ønsker den  

 radiale hastighedskomposant, idet der forekommer en forholdsvis brat  

 retningsændring og dermed en afbremsning af den strømmende  

 væske.
Ved de i bilag Vb-d viste forstøverhjul er indersiden  

 derfor udformet med en mindre brat overgang og tildels som en krumliniet  

 frembringerflade for at undgå denne opbremsning.
Bilag Vb viser således et tallerkenhjul, hvor  

 udslyngningskanalerne er forholdsvis lange med henblik på at opnå  

 en forholdsvis stor radial og tangential hastighedskomposant hos den fra  

 disse udslyngede væske.
Den øvre del af ydervæggen er  

 afrundet, og nedre del af ydervæggen er her konisk med en halv  

 topvinkel på 38B.
 Bilag Vc viser et tallerkenhjul, hvor  

 udslyngningskanalerne er ret korte og forløber skråt nedad fra  

 tilførselskammeret, og hvor ydervæggens profil fra en cirkelbue  

 går over i et tangentstykke, der ved hjulets nedre rand danner en  

 vinkel på 15B med akseretningen.
 Endelig viser bilag Vd et tallerkenhjul, hvor  

 ydervæggens profil foroven er en ret linie under en vinkel på  

 22,5B med hjulets radialplan, og som går  

 over i en cirkelbue, der tangerer hjulets nedre rand under en vinkel på  

 10B.
 DE I KRAV 1 ANGIVNE EJENDOMMELIGE TRÆK.
 Det angives først:
 "at udslyngningskanalerne har en længde, som  

 udgør en betragtelig del af hjulets radius".
 Herom anføres i fremlæggelsesskriftet  

 på side 2, linie 22-24:
"med den betydelige længde af de radiære  

 udslyngningskanaler sikres en meget kraftig acceleration af væsken, som  

 skal forstøves." Når dette er formålet med det angivne  

 træk, turde dette være indlysende for en fagmand.
Videre angives det, at (udslyngningskanalerne) "udmunder i en nedadtil åben, ringformet  

 spalte".
 Med den foran nævnte modifikation turde dette  

 være kendt fra det fremdragne DK patentskrift.
 I fortsættelsen angives:
 "i kort afstand fra en med hjuldækslet forbundet  

 ydervæg".
 Dette turde være en logisk følge af det  

 første angivne træk.
 Endvidere angives om denne ydervæg:
 "hvis mod udstrømningsspalten vendende inderside  

 danner en aksialsymmetrisk omdrejningsflade med en i det væsentlige  

 retlinet frembringer, som danner en vinkel på højest 150 med  

 omdrejningsaksen".
 Som før nævnt er det fra det fremdragne DK  

 patentskrift kendt at udforme i hvert fald dele af ydervæggens  

 inderside konisk, og dette træk i forbindelse med angivelsen af en  

 maksimalvinkel synes ikke at angå andet end et trivielt  

 konstruksionsmæssigt valg.
 Endelig er denne sidste angivelse:
"at vinkelafstanden mellem udslyngningskanalerne og den  

 aksiale længde af ydervæggens inderside er valgt således,  

 at der dannes en sammenhængende væskefilm på denne  

 væginderside ved udstrømningsspaltens udmunding", vel kun rent selvfølgelige foranstaltninger til at  

 opnå, at væsken forstøves fra hele tallerkenhjulets nedre  

 omkredskant, hvilket som nævnt foranstående er et almindeligt og  

 karakteristisk træk hos tallerkenhjul.
 Sammenfattende ses det ikke, at de som ejendommelige  

 angivne træk hos den ansøgte forstøver taget hvert for  

 sig eller samlet adskiller sig fra, hvad en fagmand med kendskab til  

 teknikkens forud kendte standpunkt måtte kunne foreslå uden at  

 øve nogen patentbegrundende indsats, når hensigten i  

 øvrigt er at opnå et tallerkenhjul, hvor "væsken ved  

 forstøvningen forlader forstøverhjulets kant med  

 hastighedskomposanter i tangentiel og aksiel retning, der er af samme  

 størrelsesorden" (fremlæggelsesskriftet side 3, linie 20-23). At  

 den spidsvinklede koniske udformning af ydervæggens inderside som  

 nævnt i det foranstående er mindre heldig, hvis man i videst  

 muligt omfang ønsker at overføre væskens  

 bevægelsesmængde fra en radial strømning til en aksial  

 strømning, viser, at den foreslåede forstøverkonstruktion  

 måske ikke i alle henseender er lige heldig, og det er vanskeligt at  

 se, hvorledes de som ejendommelige angivne træk skulle kunne samvirke  

 som at tilvejebringe en ny teknisk virkning, som adskiller sig  

 væsentlig fra den virkning, men kunne opnå med de på  

 ansøgningstidspunktet kendte tallerkenhjul.
 DE USELVSTÆNDIGE PATENTKRAV.
 De uselvstændige krav 2-6 i den fremlagte  

 ansøgning angår en række konstruktionsmæssige  

 træk hos den ansøgte forstøver, som hvert for sig synes  

 at være nærliggende for en fagmand eller bero på et  

 udformningsmæssigt valg, og som i intet tilfælde ses at  

 angå noget selvstændigt patenterbart.
 FREMLÆGGELSESSKRIFTETS EKSEMPLER.
 I eksemplerne er der anstillet sammenligninger mellem en  

 egenskab, nemlig fritflydenhed, hos pulverprodukter fremstillet dels med et  

 konventionelt forstøverhjul og dels med det ansøgte  

 forstøverhjul, hvilke eksempler viser en markant forskel til fordel  

 for det sidstnævnte.
 Da disse sammenligninger således ikke er anstillet  

 mellem pulverprodukter fremstillet med et på  

 ansøgningstidspunktet kendt tallerkenhjul og med det ansøgte  

 forstøverhjul, udsiger de naturligvis intet som helst om, hvorvidt man  

 med det sidstnævnte ville kunne opnå bedre resultater end med det  

 kendte tallerkenhjul, og i betragtning af, at  

 forstøvningsmønstrene for disse turde være i alt  

 væsentligt de samme, er der ikke grund til at tro, at en sådan  

 sammenligning ville have vist nogen signifikant forskel.
 De anførte eksempler er således ikke egnede  

 til at sandsynliggøre, at man med det ansøgte  

 forstøverhjul opnår det i fremlæggelsesskriftet angivne  

 formål for opfindelsen.
 KONKLUSION.
 Som påvist foranstående er den ansøgte  

 opfindelse i fremlæggelsesskriftet ikke præciseret overfor,  

 forklaret på baggrund af eller ved eksemplerne sammenlignet med det  

 mest nærliggende forud kendte standpunkt for teknikken, nemlig det  

 såkaldte tallerkenhjul, og ansøgningen bør alene af denne  

 grund ikke imødekommes.
 Imidlertid ses det ansøgte kun at adskille sig fra  

 det sidstnævnte standpunkt for teknikken ved konstruktionsmæssige  

 foranstaltninger, som må anses for nærliggende eller endog  

 selvfølgelige for en fagmand på området, og som ikke er  

 påvist at bidrage til opnåelse af nogen ny teknisk virkning.
Vi skal derfor henstille, at ansøgningen  

 afslås i sin helhed." Ansøgeren imødegik ved skrivelse af 9.  

 november 1988 indsigelsen og udtalte:
 "Med nærværende imødegåelse  

 påstås den nedlagte indsigelse afvist og patent udstedt  

principalt på grundlag af fremlæggelsesskriftet.
Subsidiært vil ansøgeren være  

 indstillet på at foretage en formel præcisering af det fremlagte  

 krav 1 i overensstemmelse med det godkendte hovedkrav i den tilsvarende  

 europæiske patentansøgning nr. 85307361.7, fra hvilken kopi  

 medsendes af den europæiske patentmyndigheds Communication under Rule  

 51 (6) EPC med ledsagende kopi af de godkendte krav for det europæiske  

 patent nr. 0182493, som ventes udstedt i nær fremtid.
Ved en  

 sådan præcisering vil fremlæggelsesskriftets krav 1 skulle  

 ændres som vist på medfølgende håndrettede kopi,  

 hvorved det præciseres, at hjuldækslets udformning med en  

 nedhængende ydervæg og med en inderside, som danner en aksial  

 symmetrisk omdrejningsflade samt udslyngningskanalernes udstrækning ud  

 til hjuldækslets inderside hører til opfindelsens kendte  

 forudsætninger, idet de nævnte træk fremgår af det  

 også af indsigeren påberåbte danske patentskrift nr.  

 86740.
 Det skal dog bemærkes, at den subsidiært  

 tilbudte præcisering efter ansøgerens mening ikke kan anses som  

 nødvendig, idet den intet ændrer ved kravets  

 beskyttelsesomfang.
Som det iøvrigt fremgår af kravet,  

 består det for opfindelsen ejendommelige i en kombination af tre  

 træk nemlig 1)	udslyngningskanalerne skal have en længde, som  

 udgør en betragtelig del af hjulets radius og skal udmunde i en  

 nedadtil åben ringformet udstrømningsspalte i forholdsvis kort  

 afstand fra ydervæggen, 2)	frembringeren for den af ydervæggen dannede  

 omdrejningsflade skal danne en vinkel på højst 150 med  

 omdrejningsaksen, og 3)	udslyngningskanalernes indbyrdes vinkelafstand og  

 den aksiale længde af ydervæggens inderside skal være  

 afstemt således, at der dannes en sammenhængende væskefilm  

 på indersiden ved udstrømningsspaltens udmunding.
Disse tre træk udgør tilsammen de  

 nødvendige og tilstrækkelige foranstaltninger til opnåelse  

 af de i fremlæggelsesskriftet angivne virkninger.
Det først  

 angivne træk medfører, at der ved udmundingen af en  

 udslyngningskanal i nærheden af ydervæggen opnås en  

 radialhastighed for en væskepartikel af samme størrelsesorden  

 som hjulets perifere tangentialhastighed.
Som følge heraf og i  

 medfør af det andet af de angivne træk vil væsken ved  

 forstøvning forlade forstøverhjulets kant som en kegleflade med  

 hastighedskomponenter af samme størrelsesorden i tangential og aksial  

 retning.
 Endelig medfører det sidste af de angivne  

 træk, at væsken får så lang opholdstid i en  

 sammenhængende film på hjulets ydervæg under  

 påvirkning af et kraftigt centrifugalfelt, at eventuelle luftbobler  

 når at blive uddrevet.
 Sammenlagt opnås hermed det for opfindelsen angivne  

 formål, at der opnås pulverprodukter med betydelig bedre  

 flydeegenskaber end det hidtil har været muligt at opnå under  

 anvendelse af de kendte forstøverhjul.
 Det skal bemærkes, at opfindelsens formål og  

 de angivne virkninger opnås både i forhold til kendte  

 forstøverhjul af den art, hvor udslyngskanalerne udmunder i hjulets  

 perifere yderside og ved de af indsigeren påberåbte eksempler  

 på såkaldte tallerkenhjul.
 Indsigelsens substantielle indhold fremgår alene af  

 afsnittene med overskrifterne "Konstruktionseksempler" og "De i krav 1  

 angivne ejendommelig træk" på side 3 og 4 i  

 indsigelsesbegrundelsen.
 Vi har noteret os, at de i indsigerens bilag Va-d viste  

 eksempler på indsigerens ældre tallerkenhjulskonstruktioner ikke  

 fremdrages som nyhedsskadelige, og heri kan vi kun være ganske  

 enige.
 Intet af disse eksempler udviser den kombination af  

 træk, som er angivet i fremlæggelsesskriftets krav 1 og intet af  

 dem ses på noget punkt at komme nærmere på opfindelsen end  

 det kendte forstøverhjul ifølge patentskrift nr. 86740.
 Ret beset forekommer intet af disse bilag at udvise noget  

 af de tre ovenfor angivne ejendommelige træk for opfindelsen.
Da der heller ikke fra indsigerens side er fremlagt nogen  

 form for dokumentation for, at man på noget tidspunkt skulle have  

 søgt at modificere de pågældende  

 tallerkenhjulskonstruktioner i den hensigt at nå frem til de med  

 opfindelsen opnåede virkninger kan de designvariationer, som  

 fremgår af de med bilagsmaterialet fremlagte eksempler efter  

 ansøgerens bestemte opfattelse på ingen måde tages som  

 udtryk for, at den specifikke udformning ifølge opfindelsen skulle  

 være nærliggende endsige indlysende.
Det skal i den forbindelse  

 bemærkes, at intet af de som eksempler angivne tallerkenhjul efter  

 ansøgerens opfattelse kan medføre at væsken ved  

 forstøvning forlader forstøverhjulets kant med  

 hastighedskomponenter i tangential og aksial retning, der er af samme  

 størrelsesorden, således som indsigeren prøver at give  

 indtryk af i afsnittet nederst side 4 og øverst side 5 i  

 indsigelsesbegrundelsen.
Til indsigerens afsluttende bemærkninger i afsnittet  

 med overskriften "Fremlæggelsesskriftets eksempler" skal  

 bemærkes, at de påberåbte tallerkenhjul kun ud fra et rent  

 konstruktionsmæssige synspunkt repræsenterer den nærmeste  

 kendte teknik.
Denne type hjul anvendes imidlertid kun lidt og slet ikke ved  

 spraytørring af mælkeprodukter som omhandlet i eksemplerne.
Ved  

 ansøgningens udarbejdelse blev det derfor fundet langt mere relevant  

 at basere eksemplerne på sammenligning med et konventionelt  

 forstøverhjul.
Som helhed forekommer indsigerens argumentation at  

 være udtryk for en ren efterrationalisering, efter at man har stiftet  

 bekendtskab med den fremlagte patentansøgning og under hensyn hertil  

 henstilles det til Patentdirektoratet at fremme sagen til hurtig  

 afgørelse, idet der ikke ses at være grund til at give  

 indsigeren anledning til at komme med en ny udtalelse i sagen." Den 13. januar 1989 fremsendte Patentbureauet Hofman-Bang  

 & Boutard A/S fuldmagt til fremtidig at repræsentere indsiger  

 (klageren) i denne sag.
 I replik af 8. marts 1989 replicerede klageren herefter  

 som følger:
 "Fremlæggelsesskritets hovedkrav er såvel i  

 den oprindelige som i den subsidiære formulering affattet i vage og  

 ubestemte vendinger, der ingen anvisninger indeholder på, hvorledes en  

 fagmand kan udøve opfindelsen, men snarere synes at være udtryk  

 for nogle virkninger, som ønskes opnået.
 Hovedkravet omfatter i alt tre træk, der imidlertid  

 alle er kendte, således som det vil være nærmere belyst i  

 det følgende, men ifølge imødegåelsen side 2  

 skulle det nye bestå i en kombination af disse tre træk,  

 hvorved de påståede virkninger skulle kunne opnås og  

 opfindelsens formål opfyldes.
 Dette formål angives at være anvisning af et  

 forstøverhjul, hvormed det fremstillede pulver kan opnå bedre  

 flydeegenskaber end hidtil muligt med konventionelle forstøverhjul, og  

 denne fordelagtige virkning skulle ifølge den fremlagte  

 ansøgning side 3 bl.a. kunne henføres til, at  

 forstøvningsmekanismen minder om den, der kendes fra  

 højtryksforstøvning gennem en dyse, idet ansøgerens  

 forstøverhjul udsender en lignende spids konisk dråbesky.
 Denne analogi anvendes dernæst som forklaring  

 på de fordele, der især med hensyn til god flydeevne  

 påstås opnået ved hjælp af ansøgerens  

 forstøverhjul, idet det dog samtidigt hævdes, at det er  

 vanskeligt at give en entydig forklaring på, hvorfor en  

 dyseforstøvning i denne henseende skulle være så meget  

 bedre end en hjulforstøvning.
Den fremlagte ansøgning er i væsentligt  

 omfang bygget op omkring sidstnævnte påstand, der imidlertid  

 langt fra er rigtig, idet den anvendte teknik tværtimod er ret  

 udførligt beskrevet i faglitteraturen, bl.a. i artiklen, bilag I, som  

 er skrevet af den på daværende tidspunkt hos indsigeren ansatte  

 ingeniør P.S.
Antonsen, der yderligere i artiklen redegør for  

 de forskellige årsager til, at det resulterende pulver kan falde  

 så forskelligt ud.
Pulverets egenskaber beror, som det fremgår, i  

 høj grad på det luftindhold, som væsken optager under  

 processen, idet et lille luftindhold giver større densitet og  

 flydeevne.
Ved dyseforstøvning med højt tryk har væsken  

 ingen mulighed for at optage luft, og der opnås derfor med denne proces  

 et godt produkt i ovennævnte henseende.
Anderledes stiller det sig med  

 hjulforstøvning, idet væsken under passage af hjulet er i stand  

 til at optage luft i større eller mindre omfang.
Denne luft kan  

 imidlertid centrifugeres ud igen, således som det er forklaret i  

 såvel den fremlagte patentansøgning som i ovennævnte  

 artikel bilag I, hvor det yderligere anføres, at det er mest  

 effektivt, når det skålformede hjul har stejle  

 sidevægge.
 Ved passende udformning af forstøverhjulet kan der,  

 som nævnt spalte 1 og 3, side 465 i artiklen, bilag I opnås et  

 produkt med overordentlig stor densitet og ønsket god flydeevne, og  

 det i den fremlagte ansøgning anførte i denne forbindelse er  

 således en ganske almindelig kendt teknik, der har været  

 praktiseret inden for branchen gennem en lang årrække.  

 Hovedkravets tre træk er altså nærmere beset intet som  

 helst andet end ganske almindelige velkendte dimensioneringsparametre, som  

 ansøgeren nu søger at få eneret til at benytte inden for  

 et bredt område.
Side 2 sidste afsnit i imødegåelsen  

 hævder ansøgeren, at der med forstøverhjulet  

 ifølge den fremlagte ansøgning opnås et produkt med  

 betydeligt bedre flydeegenskaber end det hidtil har været muligt at  

 opnå under anvendelse af de kendte forstøverhjul.
Dette er  

 imidlertid et rent og skært postulat, som savner enhver form for  

 dokumentation og desuden allerede er modbevist af det ovenfor anførte.  

 Ansøgerens forsøg på at forklare de påståede  

 resultater med de respektive dråbeskyers udseende er ganske enkelt at  

 bytte om på årsag og virkning, idet pulverets luftindhold  

 reguleres på vidt forskellige måder i henholdsvis en dyse og et  

 forstøverhjul og intet har at gøre med den udsendte  

 dråbeskys form.
Heller ikke de i den fremlagte ansøgning  

 nævnte tre eksempler dokumenterer noget som helst, idet der til  

 sammenligningen netop er anvendt et hjul, som på forhånd vides  

 ikke at ville give et produkt, der kan sammenlignes med et  

 dyseforstøvet produkt.
Ansøgerens bemærkning i  

 imødegåelsen side 4 andet afsnit om, at der til sammenligningen  

 ikke er anvendt et skålformet hjul, fordi sådanne hjul ikke eller  

 kun i lille omfang anvendes til spraytørring af mælkeprodukter,  

 er i denne forbindelse ganske irrelevant og desuden ikke rigtig, idet det i  

 bilag I side 465 spalte 1 nævnte eksempel netop vedrører  

 spraytørring af et mælkeprodukt, og det samme gælder det i  

 bilag Vb viste hjul CA400, som Milchwerke Westfalen EG ifølge brev af  

 12. februar 1988 (vedlagt som bilag VI) har anvendt til mælkeprodukter  

 siden 1979.
 Påstanden i indsigelsen side 3 øverst  

 ændres i denne forbindelse til, at samtlige de i bilag Va-d viste hjul  

 er nyhedsskadelige i henhold til patentlovens ? 2 stk. 2.
Iøvrigt er der i sig selv intet nyt i, at et  

 forstøverhjul kan udsende en aksial konisk sky.
Således omtaler  

 DK fremlæggelsesskrift nr. 145 794 (vedlagt som bilag VII) et hjul,  

 hvorved der i forhold til den kendte teknik opnås et tættere og  

 mere ensartet (letflydende) produkt, og som ligeledes udsender en aksial  

 konisk dråbesky.
Jævnfør f.eks. fig. 2. Den  

 europæiske patentansøgning nr. 0 112 101 (vedlagt som bilag  

 VIII) viser et andet forstøverhjul, som udsender en aksial konisk sky.  

 Se f.eks. fig. 1. I dette tilfælde opnås virkningen ved  

 hjælp af en aksial gasstrøm, og det vil efterfølgende  

 blive vist, at en sådan gasstrøm er nødvendig for at  

 bibringe væskedråberne en væsentlig aksial  

 hastighedskomposant.
En lignende konstruktion er iøvrigt vist i bilag  

 II fig. (d).
 I såvel den fremlagte ansøgning som  

 imødegåelsen gøres det gældende, at væsken  

 på grund af det i imødegåelsen side 2 nævnte  

 træk 1 om kanalernes længde opnår en aksial  

 hastighedskomposant af samme størrelsesorden som den tangentielle  

 hastighedskomposant, og denne påstand indgår som en  

 væsentlig bestanddel af ansøgernes argumentation for, at der  

 skulle foreligge en patenterbar opfindelse.
 Påstanden dokumenteres imidlertid ikke  

 nærmere, og det bestrides, at den er rigtig, idet der i denne  

 forbindelse henvises til såvel teoretiske og praktiske eksempler  

 på kendt teknik, som er offentliggjort før prioritetsdatoen,  

 samt til den nyere litteratur inden for området.
 I denne forbindelse henvises til standardværket  

 Transport Phenomena (vedlagt bilag IX), Chemical Engineering Science, vol.  

 24, pp. 1647-1654 (vedlagt bilag X), og VDI-Forschungsheft 45 A (vedlagt  

 bilag XI).
Strømningsforholdene i en væskefilm, som ved  

 hjælp af centrifugalkraften strømmer på en roterende  

 konisk overflade, kan beregnes ved hjælp af følgende metode.
En  

 impulsbalance tegnes for et væskeelement, og der integreres over  

 væskefilmen.
Herved fremkommer en parabolsk hastighedsprofil, og den  

 gennemsnitlige filmhastighed vinkelret på tangenten findes af  

 formlen hvori der anvendes betegnelserne:
L	væskemængde	kg/s R	radius	m vfilm	filmhastighed vinkelret med tangenten	m/s vtan	tangentialhastighed	m/s β	fladens vinkel med  

 akselen	grader F ρ	vζ Udviklingen af denne ligning er analog med f.eks. p.  

 37-41 i bilag IX.
Her beregnes filmhastigheden på en hældende  

 flade.
For en roterende konisk flade erstattes gravitationen med  

 centrifugalaccelerationen.
 En anvendelse af ligningen på koniske flader findes  

 f.eks. i bilag X.
Ligningen gælder kun laminar strømning, men  

 alle realistiske parameterkombinationer giver rent laminar eller  

 bølget laminar strømning, hvorfor god nøjagtighed altid  

 kan forventes.
Grundlag for identificering af strømningsregimer findes  

 i f.eks. bilag IX og XI.
Følgende værdier må anses for  

 typiske ved forstøvning af mælkekoncentrat ved hjælp af  

 tallerkenhjul af "rotating cup"-type med yderdiameter f.eks. 200 mm og  

 15B vinkel med omdrejningsakselen:
L	0,26	kg/s v β	15	grader R	0,100	m ρ	1200	kg/m F Filmhastigheden vfilm bliver da 3,9 m/s,  

 hvilket ikke ligefrem kan siges at være af samme størrelsesorden  

 som den tangentiale hastighed på 100 m/s.
Sammenlignes de to  

 hastighedskomposanter, finder man, at et væskeelement vil bevæge  

 sig i ca. 2B vinkel i forhold til vandret i det  

 øjeblik, det forlader hjulet.
Der kan således umuligt være  

 tale om en aksialt, nedadrettet bevægelse af nogen betydning.
Skulle det alligevel vise sig, at forstøverhjulet  

 ifølge den fremlagte ansøgning udsender en dråbesky med  

 en væsentlig aksial hastighedskomposant, må dette skyldes helt  

 andre årsager end angivet af ansøgeren.
En nærliggende  

 forklaring kan være, at hjulet i virkeligheden virker som en  

 centrifugalblæser, idet kun en brøkdel af de radiale kanalers  

 tværsnit er udfyldt med væske.
Under rotationen vil der da kunne  

 opstå en kraftig nedadrettet luftstrøm, der ligesom i de i bilag  

 II og VIII nævnte eksempler driver væskeskyen nedefter i aksial  

 retning.
 Ansøgeren hævder sidste afsnit side 3 i  

 imødegåelsen, at indsigeren ikke har fremlagt nogen form for  

 dokumentation for, at indsigerens hjulkonstruktioner er søgt  

 modificeret med henblik på at opnå de virkninger, som angives at  

 være opnået med hjulet ifølge den fremlagte  

 ansøgning.
 I denne forbindelse henvises påny til det fremlagte  

 bilag I, hvor den hos indsigeren tidligere ansatte ingeniør P.S.  

 Antonsen udførligt gør rede for hele den teknik, som den  

 fremlagte ansøgning bygger på, og yderligere omtaler eksempler  

 på modificerede hjul, hvormed resultater af nævnte art er  

 opnået.
Som bilag XII fremlægges en tegning nr. 2587-A2-5,  

 der viser et forstøverhjul, som har været fremstillet og solgt  

 længe før den fremlagte ansøgnings prioritetsdato.
Dette  

 fremgår nærmere af en række breve og fakturaer, der samlet  

 vedlægges som bilag XIII.
 Dette hjul har ligesom ansøgerens hjul  

 udslyngningskanaler, som udgør en betragtelig del af hjulets radius,  

 og som udmunder i en nedadtil åben ringformet udstrømningsspalte  

 i forholdsvis kort afstand fra ydervæggen.
Frembringeren for den af ydervæggen dannede  

 omdrejningsflade danner en blot lidt større vinkel med  

 omdrejningsaksen end den tilsvarende frembringer i ansøgerens hjul, og  

 der er intet patentbegrundende i at anvende en vinkel, som er f.eks. mindre  

 end 15B, idet valget af konusvinkel netop er en  

 af de kendte parametre, som omtales i bilag I.
Jævnfør f.eks.  

 side 464 spalte 3 nederst og ligeledes side 465 spalte 1 øverst, hvor  

 det direkte nævnes, at det uden tvivl er mest effektivt, hvis hjulets  

 sidevægge er stejle.
Bilag Vc viser desuden et hjul med en vinkel  

 på 15B og bilag Vd et hjul med en vinkel  

 på 10B.
Endeligt er udslyngningskanalernes indbyrdes vinkelafstand  

 og den aksiale længde af ydervæggens inderside ved dette kendte  

 hjul afstemt således, at der dannes en sammenhængende  

 væskefilm på indersiden ved udstrømningsspaltens  

 udmunding.
Den nævnte vinkelafstand er blot et andet udtryk for, hvor  

 tæt kanalerne ligger, og det er naturligvis umiddelbart indlysende for  

 en fagmand, at der er størst chance for at få filmen på  

 ydersiden til at hænge sammen, når kanalerne ligger så  

 tæt som muligt.
Side 5 linie 23 i den fremlagte ansøgning er  

 kanalantallet sat til 24, medens det kendte hjul har ialt 36 kanaler, der  

 således ligger langt tættere end i ansøgerens hjul.
Det  

 har da også i praksis vist sig, at der på dette kendte hjuls  

 koniske flade dannes en fortrinligt sammenhængende væskefilm.
 Sammenfattende gøres gældende, at det i bilag  

 XII viste kendte hjul er nyhedsskadeligt for ansøgerens opfindelse i  

 henhold til patentlovens ? 2 stk.  

 2.
 Også det i det engelske patentskrift nr. 887 450,  

 (bilag XIV) beskrevne hjul er indrettet således, at der dannes et  

 sammenhængende væskelag på hjulets koniske  

 omdrejningsflade.
Med ovenstående er påvist, at hovedkravet i  

 dansk patentansøgning nr. 5122/84 hverken indeholder noget nyt eller  

 medfører nogen ny overraskende teknisk virkning, og da underkravene,  

 som allerede nævnt i indsigelsen, ikke angiver noget selvstændigt  

 patenterbart, skal vi herved anmode Patentdirektoratet om at afslå  

 ansøgningen i sin helhed i medfør af patentlovens ? 2." I duplik af 8. september 1989 anførte  

 ansøgeren følgende:
 "Indsigerens replik af 8. marts 1989 forekommer i sin  

 helhed at bero på en mangelfuld forståelse både af  

 fremlæggelsesskriftet og vor imødegåelse af 9. november  

 1988 og på udokumenterede og uunderbyggede påstande, som tilmed i  

 væsentligt omfang er uden relevans for den tekniske problemstilling  

 ifølge opfindelsen.
 Idet indsigeren nu formelt gør dels samtlige de i  

 tidligere bilag Va-d viste hjul, dels det i det nytilkomne bilag XII viste  

 hjul, gældende som egentligt nyhedsskadeligt modhold, bemærkes,  

 at der med indsigerens foreliggende bilagsmateriale ikke ses at være  

 fremlagt nogen konkret og holdbar dokumentation for, at de her viste  

 forstøverhjul har været udnyttet under sådanne  

 omstændigheder, at de er blevet almindeligt tilgængelige som  

 omhandlet i patentlovens ? 2, stk.  

 2.
For bilag Va, Ve og Vd foreligger således ikke  

 dokumentation for salg forud for den foreliggende ansøgnings  

 indleveringsdag.
Såvel for disse bilag som for bilag Vb og XII  

 gælder endvidere, at forstøverhjul af den omhandlede art er  

 anbragt i fuldstændigt lukkede forstøvnings- eller  

 tørrekamre, således at deres udnyttelse ikke kan betragtes som  

 almindeligt tilgængelig.
Tillige bemærkes, at de i indsigernes  

 bilag XIII fremlagte kopier af breve og fakturaer alene vedrører  

 leverancer til en enkelt fransk aftager.
 Uanset dette forbehold overfor henvisningen til det  

 pågældende bilagsmateriale som nyhedsskadeligt gælder, at  

 de i de nævnte bilag viste forstøverhjul også i teknisk  

 henseende må bedømmes som uden relevans for opfindelsens  

 problemstilling.
I replikken gøres indledningsvis gældende, at  

 fremlæggelsesskriftets hovedkrav er affattet i vage og ubestemte  

 vendinger, der ingen anvisninger indeholder på, hvorledes en fagmand  

 kan udøve opfindelsen.
Det skal hertil bemærkes, at hverken den  

 foreliggende danske ansøgning eller de dertil svarende udenlandske  

 ansøgninger, som har ført til patent, er blevet mødt med  

 eller med rette vil kunne mødes med indvendinger om, at de ikke  

 opfylder de betingelser, som er omhandlet i den danske patentlovs ? 8, stk. 2. Patentkravene indeholder en  

 bestemt angivelse af udformningen af forstøverhjul, som søges  

 beskyttet, og beskrivelsen er så tydelig, at en fagmand vil kunne  

 udøve opfindelsen.
Når indsigeren efterfølgende tilkendegiver,  

 at opfindelsens fordelagtige virkning ifølge side 3 i  

 fremlæggelsesskriftet bl.a. skulle kunne henføres til, at  

 forstøvningsmekanismen minder om den, der kendes fra  

 højtryksforstøvning gennem en dyse, idet forstøverhjulet  

 udsender en lignende spids konisk dråbesky, turde der være tale  

 om en mildt sagt ufuldstændig gengivelse af den pågældende  

 forklaring i fremlæggelsesskriftet.
Som det direkte fremgår,  

 går denne forklaring ud på, at den egenskab, at væsken ved  

 forstøvningen forlader forstøverhjulets kant som en kegleflade  

 med hastighedskomposanter i tangentiel og aksiel retning af samme  

 størrelsesorden, er fordelagtig på to måder.
Dels minder  

 forstøvningsmekanismen om den, der kendes fra dyser, og der  

 opnås de særlige egenskaber - i ganske særlig grad de gode  

 flydeegenskaber - som karakteriserer pulver frembragt ved  

 dyseforstøvning.
Dels tilvejebringes gennem den frembragte  

 dråbeskys form som en spids konus mulighed for at anvende  

 forstøvningstørringskamre med mindre diameter.
Hvad indsigeren  

 her indlader sig på, turde være en god misvisende sammenblanding  

 af de to elementer i forklaringen.
Det væsentlige og afgørende element i  

 opfindelsen er, at man til et forstøverhjul, der ellers opererer med  

 dråbedannelse ved opbrydning af en række separate  

 væskestråler, har overført dyseforstøvningens  

 hovedprincip, nemlig fordråbning fra kanten af en sammenhængende  

 film.
Det er derimod, lige så lidt som ved dyseforstøvning,  

 nogen afgørende betingelse for hjulets funktion, at den frembragte  

 film er konisk, men dette er en særdeles praktisk foranstaltning.
I et  

 forstøverhjul, hvor væsken accelereres ved hjælp af  

 centrifugalkræfter, kan store hastigheder relativt til hjulet nemlig  

 kun opnås i radiær retning.
Da dannelsen af en tynd film må  

 anses betinget af en høj udgangshastighed, er det træk ved  

 forstøverhjulet, hvormed væsken bibringes en stor radiær  

 hastighed, af afgørende betydning.
Dette træk indgår i  

 patentkravet i form af angivelsen af udslyngningskanalernes store radiale  

 udstrækning.
 Med indsigerens fejlagtige fortolkning af den  

 førnævnte forklaring i fremlæggelsesskriftet bliver det  

 naturligvis lige så urigtigt, at forklaringen på opfindelsens  

 fordele, især med hensyn til god flydeevne, skulle bero på den af  

 indsigeren påståede analogi.
Indsigeren påstår dernæst, at  

 tilkendegivelsen i fremlæggelsesskriftet af, at der vanskeligt kan  

 gives en éntydig forklaring på forskellen mellem  

 dyseforstøvning og hjulforstøvning med hensyn til pulverets  

 flydeegenskaber, skulle være urigtig, idet den anvendte teknik  

 påstås at være ret uførligt beskrevet i  

 faglitteraturen, bl.a. i den af indsigeren som bilag I fremlagte artikel af  

 ingeniør P.S.
Antonsen.
Det ville naturligvis være  

 glædeligt, om indsigeren var i stand til at give en éntydig  

 forklaring, men hverken argumentationen i duplikken på dette punkt  

 eller den omhandlede artikel ses at kunne bidrage hertil.
For at nå til  

 den af indsigeren påberåbte konklusion, må man  

 således forudsætte, at flydeegenskaberne alene beror på  

 densiteten af det forstøvningstørrede pulverprodukt, og i  

 så fald kunne man vel tale om en form for éntydig  

 sammenhæng, men dette er, som det fremgår af  

 fremlæggelsesskriftet, ikke tilfældet.
 Det skal i sammenhængen bemærkes, at der ikke  

 i spalte 1 og 3 på side 65 i den omhandlede artikel ses at være  

 nævnt noget om det beskrevne produkts flydeevne.
Det er derimod for så vidt rigtigt, at det af  

 artiklen fremgår, at en let belastning og stejle sidevægge vil  

 frembringe de mindste partikler som følge af større  

 adhæsion mellem skive og væske.
Det må hertil  

 bemærkes, at artiklen i fig. 5a og fig. 5d viser to forskellige  

 forstøverhjul, nemlig ét med tangentielle kanaler og ét  

 skivehjul uden kanaler.
 Når indsigeren på dette grundlag når til  

 det resultat, at det i den fremlagte ansøgning anførte er en  

 ganske almindelig kendt teknik, der har være praktiseret indenfor  

 branchen gennem en lang årrække, og at hovedkravets tre  

 træk nærmere beset intet som helst andet er end ganske  

 almindeligt velkendte dimensioneringsparametre, turde der nok være tale  

 om både en vidtgående overfortolkning af, hvad der faktisk  

 fremgår af artiklen, og en efterrationalisering baseret på  

 kendskabet til den foreliggende ansøgning.
Overfor indsigerens bemærkninger på side 3 i  

 replikken må det fastholdes, at der med forstøverhjul  

 ifølge opfindelsen opnås pulverprodukter med betydeligt bedre  

 flydeegenskaber, end det har været muligt med kendte  

 forstøverhjul.
Indsigerens påstand om, at de med opfindelsen  

 opnåede resultater skulle være søgt forklaret alene med de  

 respektive dråbeskyers udseende, er som anført i det  

 foregående klart misvisende.
Indsigeren søger at begrunde sin  

 opfattelse på dette punkt med henvisning til, at det i bilag Vb viste  

 forstøverhjul ifølge bilag 6 har været anvendt til  

 mælkeprodukter siden 1979. Det må hertil bemærkes, at det  

 omhandlede hjul, om hvis udnyttelse det indledningsvis nævnte forbehold  

 gøres gældende, ifølge det pågældende bilag  

 har været anvendt i to forstøvningstårne til fremstilling  

 af uspecificerede specialprodukter.
Der er ikke i bilaget nogen form for  

 påvisning hverken af flydeegenskaber eller andre egenskaber hos de  

 pågældende produkter og den eneste antydning af, at der kan  

 være tale om mælkeprodukter, findes i det vesttyske  

 firmanavn.
 Indsigerens efterfølgende henvisning til DK  

 fremlæggelsesskrift nr. 145 794 og EP-patentansøgning nr. 0 112  

 101 må anses for ganske uden relevans i forbindelse med opfindelsen,  

 uanset om de pågældende forstøverhjul måtte kunne  

 frembringe aksial konisk sky som påstået.
 De i DK fremlæggelsesskrift nr. 145 794 viste hjul  

 udviser helt klart intet af de i den foreliggende ansøgnings krav 1  

 angivne træk, idet hjulet er udformet med kanaler gennem hjulbunden med  

 det formål at opnå større massefylde og mindre tendens til  

 agglomerering.
 Om det modholdte EP offentliggørelsesskrift skal  

 her blot henvises til forklaringen i fremlæggelsesskriftet  

 øverst side 4. Vi går ud fra, at indsigerens henvisning i  

 replikken gælder offentliggørelsesskriftets fig. 1, men finder  

 dels ikke, at denne figur kan tages til indtægt for at der opnås  

 en spids konisk dråbesky, dels at dette iøvrigt er uden  

 relevans, eftersom den beskrevne "cup atomizer" ikke udviser den kombination  

 af træk, som er angivet i den foreliggende ansøgnings krav  

 1.
 For alvor på vildspor kommer indsigeren med  

 påstanden om, at det skulle være urigtigt, at der som  

 følge af kanalernes længde i forstøverhjulet  

 ifølge opfindelsen opnås en aksial hastighedskomposant af samme  

 størrelse som den tangentielle hastighedskomposant, og den dertil  

 knyttede matematiske forklaring.
Det fremgår direkte af replikken, at hele den  

 matematiske udredning forudsætter, at væskefilmen strømmer  

 på en roterende konisk overflade, hvilket turde være klart  

 forskelligt fra strømningsforholdene i forstøverhjulet  

 ifølge opfindelsen.
Principielt gælder, at en viskos  

 væske, der strømmer langs en roterende konisk flade, kun har  

 mulighed for at opnå roterende bevægelse gennem viskose  

 forskydningskræfter.
Overført på forstøverhjulet  

 betyder dette, at der vil være et voldsomt slip mellem væsken og  

 hjulet, med mindre hjulet udformes med vinger, kanaler eller andre  

 indretninger, der medfører væsken og tvinger den til at deltage  

 i den roterende bevægelse.
Kun herved vil væsken kunne modtage en  

 radiær acceleration, og såfremt væskens bevægelse  

 følger en radius fra centrum til randen, vil resultatet blive en  

 radiær hastighed af samme størrelsesorden som  

 periferihastigheden.
 En nærmere matematisk påvisning af dette  

 resonement - svarende til indsigerens matematiske udredning - kan gives, men  

 må forekomme overflødig på baggrund af, at hele  

 indsigerens udredning hviler på en forudsætning, der ikke er  

 relevant i forhold til opfindelsen.
I forstøverhjulet ifølge opfindelsen  

 udnyttes den opnåede høje radiære hastighed til at danne  

 en tynd film ved, at de separate væskestråler fra kanalerne  

 rammer en flade, der abrupt ændrer væskestrålernes retning,  

 hvorved de tværes ud og ved rigtig udformning af den modtagene flade  

 flyder sammen til en tynd sammenhængende væskefilm.
En  

 tilsvarende retningsændring ledsaget af udtværing vil kunne  

 iagttages i noget så dagligdags som en køkkenvask, hvor det,  

 hvis en tynd vandstråle rammer en kop eller ske i bunden af vasken, kan  

 forekomme at en film sprøjter højt op.
Det vil her kunne  

 iagttages og er vigtigt at bemærke, at retningsændringen og  

 filmdannelsen ikke medfører nogen nævneværdig  

 ændring af den absolutte størrelse af væskens  

 hastighed.
 Indsigerens forsøg på en alternativ  

 forklaring af retningsændringen på side 6 i replikken må  

 dermed tilbagevises som fuldstændigt misvisende.
Afslutningsvis gøres det i replikken  

 gældende, at det i bilag XII viste forstøverhjul skulle  

 være nyhedsskadeligt for opfindelsen.
Om hjulets konstruktive  

 udførelse skal hertil først bemærkes, at  

 kanallængden, som det direkte fremgår af tegningens  

 målangivelser, udgør mindre end halvdelen af hjulets radius, og  

 at den indvendige koniske overflade af hjulets perifere kant ifølge  

 samme målangivelser danner en vinkel på 24B med omdrejningsaksen.
I sammenhæng med opfindelsen  

 turde det være mindre korrekt at hævde, at denne vinkel er blot  

 lidt større end den i den foreliggende ansøgnings krav 1  

 angivne maksimumvinkel.
Det ses endvidere ikke at være dokumenteret, at  

 udslyngningskanalernes indbyrdes vinkelafstand og den aksiale længde af  

 ydervæggens inderside er afstemt, så der dannes en  

 sammenhængende væskefilm.
Hvad der kan konstateres ud fra  

 tegningens målangivelser er, at den perifere afstand mellem to  

 naboudslyngningskanaler er ca. 35 cm, medens den tilsvarende afstand ved et  

 forstøverhjul ifølge opfindelsen som angivet i  

 fremlæggelsesskriftets eksempler er ca. 27,5 cm.
Under iøvrigt  

 lige forhold vil det således være klart vanskeligere at  

 opnå en sammenhængende væskefilm ved forstøverhjulet  

 i indsigerens bilag XII.
 Hertil kommer yderligere, at det i bilag XII viste hjul  

 ifølge bilag XIII er bestemt for en ganske anden anvendelse nemlig  

 forstøvning af stærkt slidende materiale end  

 forstøverhjulet ifølge opfindelsen.
 Efter vor opfattelse vil det, selv med kendskab til  

 forstøverhjulet i bilag XII og den angivne anvendelse af dette, ikke  

 være muligt for en fagmand at forudse, at man ved at ændre og  

 optimere denne hjuludformning, som angivet i den foreliggende  

 ansøgnings krav 1, skulle kunne opnå de med opfindelsen  

 opnåede fordele, som relaterer sig til forstøvning af ganske  

 andre materialer.
 Med den ved vor imødegåelse som  

 subsidiært andragende tilbudte præcisering af ansøgningens  

 krav 1 er dette krav iøvrigt også i formel henseende klart  

 afgrænset i forhold til det i bilag XII viste forstøverhjul.
 Det som bilag XIV fremlagte britiske patentskrift nr. 887  

 450 forekommer i lighed med flere af de ovennævnte modhold ganske uden  

 relevans for opfindelsen.
Med ovenstående turde det være klart  

 påvist, at hele indsigerens argumentation såvel som det fremlagte  

 bilagsmateriale ikke kan holde for en nærmere bedømmelse, og vi  

 må dermed fortsat henstille, at indsigelsen afvises, og  

 ansøgningen fremmes til patentudstedelse i overensstemmelse med  

 fremlæggelsesskriftet subsidiært med den ved vor  

 imødegåelse tilbudte præcisering af krav 1." Patentdirektoratet besluttede ved skrivelse af 4. marts  

 1993 at udstede patent, idet indsigelsen blev afvist med følgende  

 begrundelse:
 "1.	Indledningsvis skal vi bemærkes, at vi er  

 opmærksomme på, at De nu har fremsat påstand om  

 åbenlys udøvelse af opfindelsen, og at ansøgeren har  

 bestridt denne påstand og argumenteret imod den, hvilket ifølge  

 Patentdirektoratets vejledning P 4.5-1 bør foranledige yderligere  

 skriftveksling mellem Dem og ansøgeren, før vi træffer  

 afgørelse i sagen.
 Imidlertid har der allerede været iværksat to  

 skriftvekslinger, hvilket ifølge samme vejledning bør  

 være tilstrækkeligt, bortset fra sjældne  

 undtagelsestilfælde.
 Hertil kommer, at det materiale, hvorpå De bygger  

 Deres påstand om åbenlys udøvelse, ikke viser tekniske  

 detaljer, der afviger væsentligt fra, hvad der allerede fremgår  

 af det øvrige materiale, der foreligger i sagen.
 På baggrund heraf finder vi det ikke rimeligt, at  

 sagens behandling skal forsinkes blot som følge af, at De først  

 i forbindelse med 2. skriftveksling har bestemt Dem til at  

 påberåbe åbenlys udøvelse på grundlag af  

 materiale, hvoraf størstedelen allerede forelå ved 1.  

 skriftveksling.
 Af hensyn til behovet for inden for en rimelig tid at  

 fastslå omfanget af etablerede patentrettigheder mener vi, at  

 spørgsmålet om opfindelsens patenterbarhed bør  

 afgøres på det nu foreliggende grundlag.
 2.	Efter vor opfattelse fremgår af  

 ansøgningens beskrivelse, at den virkning, som tilsigtes ved  

 opfindelsen, nemlig produktegenskaber, herunder fritflydenhed, som svarer  

 til, hvad der kan opnås ved dyseforstøvning, beror på  

 forstøvning ved afrivning af væskedråber fra en  

 sammenhængende væskefilm, hvorfra luftbobler er fjernet ved  

 centrifugering, hvorimod formen af den ved forstøvningen frembragte  

 dråbesky ikke har væsentlig betydning for  

 produktegenskaberne.
 Af fremlæggelsesskriftets side 3, linie 29-34  

 fremgår således, at den omstændighed, at dråbeskyen  

 har form som en spids konus i modsætning til den flade paraplyform, som  

 sædvanligvis fremkommer ved anvendelse af forstøverhjul,  

 medfører den fordel, at kravet til forstøvningskammerets  

 diameter kan lempes, hvori der intet angives om sammenhængen mellem  

 dråbeskyens form og egenskaberne af det forstøvede produkt.
 Som følge heraf kan vi ikke tillægge  

 argumenter, baseret på dråbeskyens form, afgørende  

 betydning for bedømmelsen af opfindelsens patenterbarhed.
 3.	Efter vor opfattelse er det derimod  

 afgørende, om det i patentkravene karakteriserede forstøverhjul  

 med hensyn til konstruktiv udformning og funktion adskiller sig  

 væsentligt fra kendt teknik, og om det er sandsynliggjort, at  

 ovennævnte primære formål med opfindelsen opnås.
 I det af Dem fremsendte materiale har vi ikke kunne finde  

 eksempler på forstøverhjul, hvis udslyngningskanaler er radialt  

 placerede og har en betragtelig længde i forhold til hjulets radius, og  

 som samtidig har et nedadtil åbent hjuldæksel, hvor  

 hjuldæksels inderside over for udstrømningsspalten danner en  

 vinkel på kun 15B eller mindre med  

 omdrejningsakslen.
 4.	Af det materiale, De har baseret indsigelsen  

 på, mener vi, at bilag I er mest relevant.
 Af dette bilag fremgår, at det tørrede  

 pulvers egenskaber i høj grad beror på væskens indhold af  

 luft, som ikke forekommer ved dyseforstøvning, og som derfor skal  

 elimineres ved hjulforstøvning, hvis man vil opnå et lignende  

 produkt.
 Endvidere fremgår, at luften kan fracentrifugeres  

 ved passende udformning af forstøverhjulet, og det angives, at  

 skålformede hjul med stejle sidevægge i den henseende er  

 effektive, hvilket er illustreret ved henvisning til fig. 5b, som viser en  

 sidevæg, hvis stejlhed imidlertid er betydeligt mindre, end hvad der  

 foreskrives i ansøgningens krav 1.
 Det på ovennævnte fig. 5b viste  

 forstøverhjul er desuden ikke udstyret med radiale udslyngningskanaler  

 og giver derfor anledning til en betydelig lavere tangentialhastighed af  

 væskefilmen på sidevæggens inderside, sammenlignet med  

 forholdene ved anvendelse af forstøverhjulet ifølge  

 opfindelsen, og den omstændighed, at ansøgeren anvender en  

 stejlere sidevæg, skal utvivlsomt ses i denne sammenhæng.
 5.	Vi går ud fra, at Deres bemærkning om,  

 at krav 1 er affattet i vage og ubestemte vendinger, som kun giver udtryk  

 for, hvilke virkninger der ønskes opnået, alene sigter på  

 kravets sidste 4 1/2 linier, eftersom alle øvrige angivelser i kravet  

 er konkrete.
 Hertil bemærkes, at en nærmere karakterisering  

 af enkeltdelene i et apparat kan ske ved angivelser af enkeltdelenes  

 funktion, hvis opfindelsen ikke hensigtsmæssigt kan bringes til udtryk  

 på anden måde, og hvis en fagmand ud fra funktionsangivelserne  

 umiddelbart (d.v.s. uden opfinderisk indsats) kan anvise sådanne  

 konstruktive udformninger af apparatet, at de pågældende  

 funktioner derved kan udøves.
 I det foreliggende tilfælde beror den angivne  

 funktion (dannelsen af en sammenhængende væskefilm) på, at  

 en lang række omstændigheder, såvel af konstruktiv som af  

 driftsmæssig art, ved gensidig tilpasning bringes i indbyrdes samspil.  

 Eksempelvis spiller både hjulets rotationshastighed og diameter samt  

 væskens viskositet en rolle for filmdannelsen.
 Det er derfor kun muligt at angive sådanne  

 værdier for samtlige faktorer, at den ønskede filmdannelse  

 opnås, hvis man begrænser kravet til et enkelt eksempel på  

 sammenhørende værdier, hvorved kravet ikke blot bliver  

 uoverskueligt, men også begrænset ved udeladelse af samtlige  

 andre til formålet anvendelige eksempler på sammenhørende  

 værdier.
 Den første af ovennævnte betingelser for  

 accept af funktionelle angivelser er derfor opfyldt.
 Endvidere mener vi, at ansøgeren har angivet de  

 vigtigste af de konstruktive foranstaltninger, som skal  

 iværksættes for at opnå en sammenhængende  

 væskefilm i et forstøverhjul, der i forvejen har de konstruktive  

 træk, der er angivet i den foregående del af krav 1, og at  

 tilvejebringelsen af sammenhængende væskefilm er en så  

 hyppigt anvendt foranstaltning inden for  

 forstøvningtørringsteknikken, at en fagmand må formodes  

 at kende de i kravet ikke nævnte faktorer, som har indflydelse på  

 filmdannelsen, og at det må være nærliggende for fagmanden  

 at tilvejebringe det fornødne samspil mellem de nævnte og  

 unævnte - men kendte - faktorer.
 Vi mener derfor, at også den anden af betingelserne  

 for accept af funktionelle angivelser er opfyldt.
 6.	Af de grunde, vi har anført under  

 ovenstående punkter 3-5, mener vi, at ansøgningens krav 1  

 tilstrækkelig tydeligt karakteriserer et forstøverhjul, der  

 væsentligt adskiller sig fra de kendte forstøverhjul, som er  

 vist og beskrevet i det af Dem fremsendte materiale.
Vi er ganske vist enige med Dem i, at den konstruktive  

 udformning af forstøverhjulet ifølge opfindelsen delvist er  

 baseret på bilag I's angivelser af de virkninger, som skal  

 tilstræbes, hvis man ved hjulforstøvning vil opnå de ved  

 dyseforstøvning opnåede produktegenskaber.
Dette indebærer  

 imidlertid kun, at de ifølge opfindelsen tilsigtede virkninger, men  

 derimod ikke de ifølge opfindelsen anviste midler til opnåelse  

 af virkningerne er kendte.
 Vi mener, at ansøgerens forklaringer i  

 fremlæggelsesskriftet og i de i forbindelse med indsigelsen fremsendte  

 breve sandsynliggør, at de konstruktive træk, hvorved  

 forstøverhjulet ifølge opfindelsen adskiller sig fra kendt  

 teknik (herunder den, som beskrives i de af Dem fremsendte bilag), bibringer  

 forstøverhjulet en overlegen evne til fracentrifugering af luft fra  

 væsken og til ensartet forstøvning af væsken.
 Med andre ord: De virkninger, som ifølge den kendte  

 teknik er efterstræbelsesværdige, opnås i højere  

 grad ved opfindelsen end ved den kendte teknik.
Vi har derfor vedtaget at meddele patent på grundlag  

 af fremlæggelsesskriftet nr. 151.198 uden ændringer." Denne afgørelse har klageren ved skrivelse af 30.  

 april 1993 indbragt for Patentankenævnet.
 I klagebegrundelse af 1. juni 1993 har klageren bl.a.  

 anført følgende:
 "Indledningsvis bemærkes, at det må anses for  

 almindelig god praksis, at Patentdirektoratets sagsbehandlere tager den  

 teknik, som er indeholdt i de modhold, en indsiger påberåber sig,  

 op til behandling og redegør for, hvorfor denne teknik ikke skulle  

 være relevant.
Imidlertid må det desværre konstateres, at  

 denne praksis ikke har været fulgt i nærværende sag.
Af de  

 ialt 14 bilag har Patentdirektoratet i skrivelsen af 4. marts 1992 kun  

 beskæftiget sig nærmere med et eneste, nemlig bilag I.
 Indholdet af Direktoratets skrivelse ligger desuden  

 tæt op ad den argumentation, som ansøgeren betjener sig af i  

 imødegåelsen og duplikken, og som i væsentligt omfang  

 bygger på rene, udokumenterede postulater, samt forklaringer, der er  

 behæftet med alvorlige fejl og i nogle tilfælde er direkte  

 vildledende.
*  *  *  *  * Indsigeren har fremsat påstand om åbenlys  

 udøvelse af opfindelsen og har til støtte for denne  

 påstand henvist til de i bilag V a-d og bilag XII viste konstruktioner,  

 samt de i bilag XIII fremlagte kopier af breve og fakturaer, der  

 dokumenterer, at leverancer af de respektive hjul rent faktisk har fundet  

 sted før indleveringsdagen for dansk patentansøgning nr.  

 5122/84.
 I duplikken side 1, afsnit 3 gør ansøgeren  

 gældende, at den dokumenterede udnyttelse ikke skulle kunne betragtes  

 som almindeligt tilgængelig, da forstøverhjul af den omhandlede  

 art er anbragt i fuldstændigt lukkede forstøvnings- eller  

 tørrekamre.
Denne forklaring er ikke holdbar.
Forstøverhjul er  

 sliddele og findes derfor ikke blot i lukkede kamre, men almindeligvis  

 også i passende antal som reservedele, der ligger frit fremme på  

 et reservedelslager.
I forbindelse med montering og udskiftning passerer  

 disse hjul mange hænder og er naturligvis herunder umiddelbart  

 tilgængelige for mange mennesker.
 Samme sted gør ansøgeren desuden  

 gældende, at de i bilag XIII fremlagte kopier af breve og fakturaer  

 alene vedrører leverancer til en enkelt fransk aftager.
I denne forbindelse vedlægges som nye bilag XI, XVI  

 og XVII a, b og c tegninger af tre forstøverhjul af den i sagen  

 omhandlede art.
Heraf er de i bilag XV og XVI viste hjul netop identisk med  

 de allerede i henholdsvis V c og V d viste hjul, som altså nu på  

 ny er vist i de nye bilag i tilknytning til vedlagte bilag XVIII, der  

 dokumenterer hjulenes åbenlyse benyttelse.
 Det forstøverhjul, som er vist i bilag XVII a, b og  

 c har ikke tidligere været omtalt i forbindelse med indsigelsessagen,  

 og det vil senere blive godtgjort, at såvel dette hjul som de to andre  

 af de ovennævnte hjul foregriber den nu patenterede opfindelse.
*  *  *  *  * Det fastholdes på det bestemteste, at  

 fremlæggelsesskriftets hovedkrav er affattet i vage og ubestemte  

 vendinger, der ingen anvisninger indeholder på, hvorledes en fagmand  

 kan udøve opfindelsen.
Jfr. patentlovens ? 8.
 I duplikken side 2, andet afsnit påstår  

 ansøgeren modsætningsvis, at patentkravene skulle indeholde en  

 bestemt angivelse af udformningen af forstøverhjulet, som søges  

 beskyttet, og at beskrivelsen skulle være så tydelig, at en  

 fagmand vil kunne udøve opfindelsen.
 Dette postulat er ikke på nogen måde  

 underbygget, men det søger Patentdirektoratets sagsbehandlere at  

 råde bod på i skrivelsen af 4. marts 1993 side 3, hvor der i  

 andet afsnit gås ud fra, at indsigeren alene sigter mod de sidste 4 1/2  

 linie i krav 1, eftersom alle øvrige angivelser i kravet er  

 konkrete.
 Patentdirektoratets antagelse er imidlertid ikke rigtig,  

 idet hovedkravet foruden det i de sidste 4 1/2 linie angivne indeholder andre  

 uklare og ubestemte vendinger af væsentlig art for opfindelsen.
 I denne forbindelse skal vi henvise til den praksis, som  

 ved behandling af europæiske patentansøgninger er  

 nedfældet i "Guidelinies, Part C, Chapter III, 4.5, 2", som i dansk  

 oversættelse har følgende ordlyd.
"Et uklart udtryk kan imidlertid ikke tillades i et krav,  

 hvis udtrykket er væsentlig for opfindelsen.
Tilsvarende kan et uklart  

 udtryk ikke anvendes af ansøgeren til at adskille opfindelsen fra den  

 kendte art".
 En gennemgang af hovedkravets kendetegnende del kan tjene  

 til nærmere at belyse, om det er rigtigt, at kravet således er  

 baseret på uklare udtryk.
 I imødegåelsen side 2 deler ansøgeren  

 selv hovedkravets kendetegnende del op i tre træk, som hævdes i  

 kombination at være ejendommelig for opfindelsen.
 Disse træk vedrører i korthed følgende  

 emner:
1.	Udslyngningskanalernes længde og udmunding 2.	hjulets afgangsvinkel, og 3.	udslyngningskanalernes vinkelafstand.
*  *  *  *  * Af disse træk er nr. 2 det eneste, som med rette kan  

 siges at indeholde en bestemt angivelse, som i dette tilfælde  

 består i, at hjulets afgangsvinkel maksimalt må være  

 15B i forhold til omdrejningsaksen.
 Denne vinkel har betydelig indflydelse på det  

 resulterende produkts egenskaber, således som det tydeligt er beskrevet  

 i Antonsens artikel, bilag I.
 Ansøgeren søger i duplikken at udviske  

 betydningen af denne artikel, ved side 4, andet afsnit at påstå,  

 at der ikke i spalte 1 og 3 på side 65 i Antonsens artikel ses at  

 være nævnt noget om det beskrevne produkts flydeevne.
 Denne påstand er imidlertid ikke rigtig, og det  

 fremgår klart af artiklen side 465, spalte 3 forneden, hvor det netop  

 konkluderes, at et produkt med god flydeevne bedst opnås ved  

 hjælp af et skålformet hjul.
Et sådant hjul ses i fig. 5b i artiklen, bilag I,  

 men denne konstruktion mener Patentdirektoratets sagsbehandlere imidlertid  

 ikke skulle være nyhedsskadelig for træk 2's vinkelangivelse  

 på maks. 15 B.
I brevet af 4. marts 1993  

 side 2, sidste afsnit påstås nemlig, at fig. 5b viser en  

 sidevæg, hvis stejlhed er betydeligt mindre, end hvad der  

 foreskrives i ansøgningens krav 1.
Det er uforståeligt, hvorledes Patentdirektoratet  

 kan komme til dette resultat.
I artiklen nævnes der i forbindelse med  

 omtalen af fig. 5b intet som helst, der kan give belæg for  

 Direktoratets antagelse.
Tværtimod angives det, at luften drives mest  

 effektivt ud af koncentratet, når det skålformede hjul har stejle  

 sidevægge.
Stejlheden angives ikke med noget interval eller med blot  

 den mindste antydning om, at vinklen skulle være større end  

 15B.
Angivelsen af stejlheden er således  

 ikke nogen måde begrænset og dækker selvsagt også  

 vinkler under 15B, som netop må siges at  

 være det område, der er mest karakteristisk for begrebet  

 stejlhed.
 Øverst side 3 i brevet af 4. marts 1993  

 fortsætter Patentdirektoratet omtalen af det i fig. 5b viste  

 forstøverhjul, idet det anføres, at hjulet ikke er udstyret med  

 radiale udslyngningskanaler, og at det utvivlsomt skal ses i denne  

 sammenhæng, at ansøgeren anvender en stejlere  

 sidevæg.
 Påstanden om, at ansøgeren således  

 skulle anvende en oven i købet betydeligt stejlere sidevæg end  

 angivet i bilag I i forbindelse med omtalen af fig. 5b, er som allerede  

 nævnt direkte forkert, og dette indikeres også af selve  

 tegningen, som i vedlagte bilag XIX er gengivet i større  

 målestok med indtegnet vinkel, som er målt til ca. 12B.
 Det er yderst beklageligt, at Patentdirektoratets  

 sagsbehandling således på et åbenlyst forkert grundlag har  

 godkendt nyheden og opfindelseshøjden af træk 2's  

 vinkelangivelse, som udgør en integreret bestanddel af  

 opfindelsen.
 Endnu mere beklageligt er det, at sagsbehandlerne  

 dernæst har udvidet anvendelsen af fejltagelsen til også at  

 omfatte den samlede kombination, der ifølge ansøgeren skulle  

 udgøre det ejendommelige i opfindelsen.
 For sagsbehandlerne fortsætter nemlig med at ytre  

 sig personligt om, hvad der utvivlsomt måtte have været  

 ansøgerens hensigt med kombinationen af den stejlere sidevæg og  

 de udslyngningskanaler, som hjulet i bilag I, fig. 5b angives ikke at  

 være udstyret med.
Formodningen, der angiveligt har ledt sagsbehandlerne frem  

 til at godkende ansøgningen i sin helhed, hviler imidlertid på  

 endnu en forkert forudsætning, idet fig. 5b blot er en principiel  

 tegning, som tjener til at illustrere den teknik, der anvendes til at drive  

 luften ud af koncentratet.
Dette indebærer naturligvis ikke, at  

 sådanne hjul ikke er udstyret med udslyningskanaler.
Det er de nemlig  

 normalt, og som eksempler herpå kan henvises til blandt andet de hjul,  

 som er vist i bilag XII, XV, XVI og XVII, samt i vedlagte bilag XXI.
De fire sidstnævnte hjul har alle - lige som det i  

 bilag XIX viste hjul - afgangsvinkler, som er lig med eller mindre end  

 15B.
Det samme gælder det i vedlagte bilag  

 XX viste hjul.
 Det kan således med fuldstændig sikkerhed  

 fastslås, at træk 2's angivelse af, at hjulets afgangsvinkel  

 højst må være 15B, ikke er  

 udtryk for noget nyt og derfor ikke hører hjemme i hovedkravets  

 kendetegnende del, man blandt den kendte teknik, som er citeret i kravets  

 indledning.
*  *  *  *  * I træk 1 fortælles, at udslyningskanalerne  

 skal have en længde, som udgør en betragtelig del af  

 hjulets radius og udmunder i forholdsvis kort afstand fra  

 ydervæggen.
 Udtrykkene "betragtelig" og "forholdsvis kort" er af den  

 art, som i ovennævnte citat fra "Guidelines" angives at være  

 utilladelige og uanvendelige.
 Hvad er "betragtelig"?, og hvad er "forholdsvis kort"?. I  

 realiteten udvider disse udtryk opfindelsens beskyttelsesomfang til at  

 omfatte simpelt hen alle mulige udstrækninger af sådanne  

 udslyngningskanaler og også de, der allerede er kendt fra de i bilag  

 XII, XV, XVI og XVII a, b og c og XXI viste konstruktioner, der derved klart  

 tager nyheden fra træk 1.
*  *  *  *  * Træk 3 er bygget op efter modellen, at hjulet skal  

 være indrettet således, at der opnås det, som ønskes  

 opnået, og dette er ifølge patentskriftet pulverprodukter med  

 betydelig bedre flydeegenskaber end hidtil kendt.
Om dette er opnået med ansøgerens hjul, kan  

 Patentdirektoratet af gode grunde ikke udtale sig, da en sammenligning mellem  

 produkter fra dette hjul og de mange andre kendte hjul af denne art jo aldrig  

 har fundet sted.
Alligevel mener Patentdirektoratet at være i stand til  

 definitivt at kunne udtale sig om spørgsmålet.
 Dette finder sted i Direktoratets skrivelse af 4. marts  

 1994, side 4, tredjesidste afsnit, hvor Direktoratet konkluderer, at de  

 virkninger, som ifølge den kendte teknik er  

 efterstræbelsesværdige, opnås i højere grad ved  

 opfindelsen end ved den kendte teknik.
 Denne konklusion anvender Patentdirektoratet dernæst  

 i det efterfølgende afsnit som direkte begrundelse for at meddele  

 patent uden ændringer.
Som nævnt, har der aldrig fundet en sammenligning  

 sted mellem produkterne fra ansøgerens hjul og fra alle mulige andre  

 kendte hjul.
En sådan sammenligning lader sig i praksis heller ikke  

 realisere, og i stedet angiver ansøgeren i duplikken side 3 andet  

 afsnit, at det væsentlige og afgørende element i opfindelsen  

 skulle være, at man til et forstøverhjul, der ellers opererer  

 med dråbedannelse ved opbrydning af en række separate  

 væskestråler, har overført dyseforstøvningens  

 hovedprincip, nemlig fordråbning fra kanten af en sammenhængende  

 film.
At etablere en sådan sammenhængende film er  

 der imidlertid intet som helst nyt i, og det bekræfter  

 Patentdirektoratet selv, idet Direktoratet i skrivelsen af 4. marts 1993 side  

 3, sidste afsnit skriver, at "tilvejebringelsen af en sammenhængende  

 væskefilm er en hyppigt anvendt foranstaltning indenfor  

 forstøvningstørringsteknikken".
 Dette stemmer godt overens med den kendsgerning, at der i  

 samtlige de af indsigeren modholdte forstøvningshjul dannes en  

 fortrinligt sammenhængende film uden drift.
Det eneste faste holdepunkt i træk 3 er imidlertid  

 netop, at der skal dannes en sådan sammenhængende  

 væskefilm.
Konsekvensen af at udstede rettigheder på et  

 sådant grundlag er uoverskuelig, og rettighederne kan uden videre  

 anvendes til skade for trediemands virksomhed.
Som følge af træk  

 3's affatning dækker dette træk nemlig simpelt hen alle hjul af  

 denne art, der som dokumenteret af indsigeren har været kendt i flere  

 forskellige variationer inden indleveringsdatoen for ansøgerens  

 patentansøgning.
Disse og andre tilsvarende hjul vil derfor automatisk  

 komme til at krænke det nu meddelte patent.
Patenthaveren  

 behøver blot at eftervise, at hjulene under drift danner en  

 sammenhængende væskefilm, og dette er let at eftervise, da det i  

 realiteten altid har fundet sted.
*  *  *  *  * Ansøgeren gør i duplikken meget ud af at  

 fortælle, at det er helt forkert, når indsigeren i replikken  

 påviser, at ansøgeren i det fremlagte patentskrift hævder,  

 at den opnåede virkning med hjulet ifølge opfindelsen, dvs. de  

 gode flydeegenskaber kan henføres til, at  

 forstøvningsmekanismen minder om den, der kendes fra  

 højtryksforstøvning gennem en dyse, idet ansøgerens  

 forstøverhjul udsender en lignende spids konisk dråbesky.
I skrivelsen af 4. marts 1993 følger  

 Patentdirektoratet dette op, idet Direktoratet side 2, andet afsnit henviser  

 til fremlæggelsesskriftet side 3, linie 29-34, hvor der kort fortalt  

 står, at kravet til forstøvningskammerets diameter kan lempes  

 som følge af dråbeskyens form som en spids konus.
I  

 fortsættelse heraf hævder Direktoratet dernæst, at der  

 intet angives om sammenhængen mellem dråbeskyens form og  

 egenskaberne af det forstøvede produkt.
Sidstnævnte forklaring er ikke rigtig.
Umiddelbart  

 over det citerede afsnit på side 3, linie 29-34 står nemlig et  

 andet afsnit, som Direktoratet har undladt at citere.
Dette afsnit, som  

 strækker sig fra linie 20 til linie 29 finder vi det derfor  

 fornødent at citere her.
"For det andet vil væsken ved forstøvningen  

 forlade forstøverhjulets kant som en kegleflade med  

 hastighedskomposanter i tangentiel og aksial retning, der er af samme  

 størrelsesorden.
Denne sidste egenskab er fordelagtig på to  

 måder, dels minder forstøvningsmekanismen om den der kendes  

 fra dyser, og de særlige egenskaber, som karakteriserer pulver  

 frembragt ved dyseforstøvning - i ganske særlig grad de gode  

 flydeegenskaber - er da også observeret i pulver frembragt ved  

 forsøgskørsler med et forstøverhjul ifølge  

 opfindelsen, dels..." *  *  *  *  * I duplikken på side 6 gør ansøgeren  

 gældende, at der vil være et voldsomt slip mellem væsken og  

 hjulet, medmindre hjulet udformes med vinger, kanaler eller andre  

 indretninger, der medfører væsken og tvinger den til at deltage  

 i den roterende bevægelse, og kun herved, hævder  

 ansøgeren, vil væsken kunne modtage en radiær  

 acceleration.
 Dette ræsonnement ligger i høj grad til grund  

 for den påståede opfindelse og anvendes da også af  

 Patentdirektoratet i dettes begrundelse for at meddele patent.  

 Jævnfør f.eks. side 3 foroven i skrivelsen af 4. marts 1993.
 Ræsonnementet, som ansøgeren hævder at  

 kunne godtgøre ved hjælp af en nærmere matematisk  

 påvisning, er imidlertid uden hold i virkeligheden.
 Ud fra en simpel massestrømsbetragtning kan det  

 nemlig umiddelbart sluttes, at den forholdsvis langsomt indstrømmende  

 væskestråle i hjulets midte umuligt kan udbrede sig i en i  

 størrelsesordenen ca. 10 F  

 tynd væskefilm hen over hjulfladen og forlader denne med en hastighed  

 på jævnligt 100 m/s, medmindre væsken netop udsættes  

 for en kraftig radiær acceleration.
 Når dette er tilfældet, skyldes det, at den  

 tynde væskefilm har karakter af et grænselag med forholdsvis stor  

 friktion i forhold til hjulets overflade.
Hvis ikke det forholdt sig således, men som  

 ansøgeren fortæller, ville det i fig. 5b, bilag I viste hjul  

 ikke kunne virke.
Dette hjul fungerer imidlertid udmærket, som  

 forklaret i artiklen, og det samme er tilfældet for det i fig. 116  

 viste hjul i vedlagte bilag XX, som stammer fra "Hünziger" 1949 7.  

 udgave.
I den tekst, som hører til fig. 116 i  

 sidstnævnte bilag, fortælles, at det hurtigt roterende hjuls  

 centrifugalkraft bringer mælken til at sprede sig i en film med  

 ensartet tykkelse ud mod periferien, hvor den slynges af i form af et tyndt  

 tågeagtigt slør.
Effektiviteten af forstøvningen beror  

 primært på hjulets periferihastighed.
*  *  *  *  * Ansøgeren gør i fremlæggelsesskriftet  

 side 3, linie 16-20 og i imødegåelsen side 2 gældende, at  

 den påståede fordelagtige virkning bl.a. skulle bero på, at  

 væsken får så lang opholdstid på hjulets  

 ydervæg under påvirkning af et kraftigt centrifugalfelt, at  

 eventuelle luftbobler når at blive uddrevet.
 Ansøgeren hævder også, at den  

 radiære hastighed skulle ligge i samme størrelsesorden som den  

 tangentielle.
 Dvs. at væsken typisk vil bevæge sig hen over  

 ydervæggen med en hastighed på omkring 100 m/sek. og  

 tilbagelægges en strækning på 1 cm på ca. 0,0001  

 sek.
 Ydervæggens radiale udstrækning vil normalt  

 højst være få cm, og dette indebærer, at der for  

 hjul af denne art, hvor væsken ikke akkumuleres, altid vil være  

 tale om en ekstrem kort opholdstid på ydervæggen.
 Det er derfor misvisende, når ansøgeren  

 knytter betegnelsen lang til denne opholdstid for at udmale  

 påståede fordele i forhold til andre forstøverhjul.
Side 6 i duplikken fortæller ansøgeren, at  

 væsken kun kan modtage en radiær acceleration, hvis hjulet  

 er udformet med vinger, kanaler eller andre indretninger, der kan  

 medføre væsken og tvinge den til at deltage i den roterende  

 bevægelse.
Er denne betingelse opfyldt skulle den radiære  

 hastighed blive af samme størrelsesorden som periferihastigheden.  

 Denne forklaring er en afgørende bestanddel af opfindelsens grundlag  

 og findes bl.a. også i fremlæggelsesskriftet side 2, linie  

 22-35.
 I linie 23 fortælles således om den meget  

 kraftige acceleration, som væsken opnår med ansøgerens  

 hjul.
 Denne meget kraftige acceleration skulle ifølge  

 ovennævnte citat fra duplikken altså ikke kunne opnås med  

 hjul uden kanaler eller lignende, f.eks. det i Bilag 1, fig. 5b viste hjul,  

 der i stor målestok er gengivet i bilag XIX.
 Da væsken rent faktisk forlader hjulet, som  

 beskrevet i artiklen, bilag I, må den i hvert fald strømme hen  

 over hjulets overflade med én eller anden hastighed.
 Men lægges ansøgerens forskellige  

 forklaringer til grund, vil denne hastighed være betydeligt mindre end  

 for ansøgerens hjul, og følgeligt vil opholdstiden være  

 tilsvarende længere.
 Det er uhyre vigtigt at holde sig denne konsekvens for  

 øje.
 For Patentdirektoratet bygger nemlig side 4 i brevet af 4.  

 marts 1993 den trufne afgørelse om at meddele patent alene på  

 ansøgerens forklaringer i fremlæggelsesskriftet og de i  

 forbindelse med indsigelsen fremlagte breve, dvs. imødegåelsen  

 og duplikken.
 På basis af netop disse forklaringer når  

 Patentdirektoratet så frem til den opfattelse, at de særlige kon-  

  struktive træk, som ansøgerens forstøverhjul skulle  

 have, bibringer dette hjul en overlegen evne til fracentrifugering af  

 luft fra væsken og til ensartet forstøvning af denne.
 Ansøgerens forklaringer giver imidlertid ved en  

 nærmere betragtning det stik modsatte resultat, nemlig at opholdstiden  

 på ydervægge må være betydeligt længere for et  

 hjul af f.eks. den i bilag XIX viste art end for ansøgernes hjul.
 Det er derfor tværtimod dette kendte hjul og andre  

 lignende hjul, der som følge af den meget længere opholdstid  

 på ydervæggen vil have en overlegen evne til  

 fracentrifugering af luft fra væsken.
 Det kan derfor med fuldstændig sikkerhed  

 fastslås, at Patentdirektoratet således har meddelt patent  

 på så forkert et grundlag, som tænkes kan.
*  *  *  *  * Det er tidligere påvist, at hovedkravets træk  

 2, der angiver, at hjulets afgangsvinkel maksimalt må være 15%,  

 hører hjemme blandt den kendte teknik, som er beskrevet i kravets  

 indledning.
Tilbage er træk 1 og 3, der begge er baseret på  

 ubestemte og utilladelige angivelser og/eller ønsketænkning.  

 Desuden fratages nyheden af de to træk 1, 3 af det i bilag XII viste  

 hjul.
 I dette hjul har udslyngningskanalerne en længde,  

 som udgør en betragtelig del af hjulets radius og udmunder i en  

 nedadtil åben ringformet udstrømningsspalte i forholdsvis  

 kort afstand fra ydervæggen (afstand = 1,6% af radius).
 Udslyngningskanalernes indbyrdes vinkelafstand og den  

 aksiale længde af ydervæggens inderside er endvidere afstemt  

 således, at der dannes en sammenhængende væskefilm  

 på indersiden ved udstrømningsspaltens udmunding.
I duplikken side 7 afviser ansøgeren, at det i  

 bilag XII viste forstøverhjul skulle være nyhedsskadelig for  

 opfindelsen.
Dette begrundes med tre forhold.
Det første af disse er, at kanallængden  

 udgør mindre end halvdelen af hjulets radius.
Rent faktisk  

 udgør den ca. 34%, og det må siges at være en  

betragtelig del af hjulets radius.
Det kan iøvrigt undre, at en  

 måling på de til fremlæggelsesskriftet hørende  

 tegninger indikerer, at ansøgeren selv anvender en kanallængde,  

 der er væsentligt mindre end halvdelen.
 Det andet forhold vedrører hjulets afgangsvinkel,  

 der imidlertid, som nævnt, hører hjemme i hovedkravets  

 indledning.
Det tredie forhold vedrører afstanden mellem  

 udslyngningskanalernes udmunding.
Her tillader ansøgeren sig at drage  

 slutninger på basis af sammenlignende målinger, som han selv har  

 foretaget direkte på de respektive tegninger.
Sådanne  

 sammenligninger af mål bør kun baseres på målsatte  

 tegninger, og afstandsangivelserne er iøvrigt forkerte.  

 Ansøgeren har tilsyneladende overset, at de to hjul har forskellig  

 diameter og et forskelligt antal kanaler.
Tages dette i betragtning, viser  

 det sig, at de korrekte størrelser for sammenligningen nærmere  

 er henholdsvis 30 og 26 mm, og den ubetydelige difference mellem disse to  

 størrelser kan naturligvis ikke danne basis for ansøgerens  

 konklusion om, at der i det ene tilfælde dannes en sammenhængende  

 film og ikke i det andet.
Ansøgerens yderligere bemærkning på  

 side 7 i duplikken, næstsidste afsnit om, at det i bilag XII viste hjul  

 er bestemt for en anden anvendelse end forstøverhjulet ifølge  

 opfindelsen, er naturligvis irrelevant.
Af fremlæggelsesskriftet  

 fremgår iøvrigt ikke, at opfindelsens beskyttelsesomfang skulle  

 være begrænset til ganske bestemte anvendelsesformål.
*  *  *  *  * Med hensyn til de i bilag XV, XVI og XVII viste kendte  

 forstøverhjul kan følgende konstateres:
 1.	Hjulene har alle udslyngningskanaler med en  

 længde, som udgør en betragtelig del af hjulets radius og  

 udmunder i en nedadtil åben ringformet udstrømningsspalte i  

forholdsvis kort afstand fra ydervæggen.
2.	Frembringeren for den af ydervæggen dannede  

 omdrejningsflade har en vinkel på højst 15% med  

 omdrejningsaksen, og 3.	udslyngningskanalernes indbyrdes vinkelafstand og  

 den aksiale længde af ydervæggens indersiden er afstemt  

 således, at der dannes en sammenhængende væskefilm  

 på indersiden ved udstrømningsspaltens udmunding.
 De tre kendte forstøverhjul tager således  

 hver for sig nyheden fra de tre træk, som ifølge  

 ansøgeren i kombination skulle være ejendommelig for  

 opfindelsen.
 For en ordens skyld skal i denne forbindelse  

 tilføjes, at træk 1 og 3, som tidligere nævnt, er  

 utilladelige, da de intet bestemt angiver, men i realiteten alt muligt, og at  

 træk 2 hører hjemme i kravets indledning, da denne vinkel-  

 angivelse er kendt til trivialitet.
*  *  *  *  * Bilag XXI er side 21 og 22 fra en artikel, "Production of  

 agglomerated fat-filled milk powder" af Poul Sloth Hansen, Anhydro A/S,  

 Copenhagen, Denmark i Jounal of the Society of Dairy Technology, VOl. 33, No.  

 1. januar 1980. Det bemærkes, at datoen for denne artikel er  

 ældre end indleveringsdagen for det omhandlede danske  

 fremlæggelsesskrift nr. 5122/84.
 I artiklen beskrives, hvorledes det er muligt at reducere  

 luftindholdet i det færdige produkt ved hjælp af det i fig. 5  

 øverste viste hjul.
 Afgangsvinklen er i dette tilfælde ca. 5B, og hjulpet vil, hvis ansøgerens forklaringer  

 lægges til grund, have en overlegen evne til at fracentrifugere luften  

 i forhold til hjul med længere kanaler som følge af den  

 længere opholdstid på ydervæggen.
Den længere opholdstid vil også give filmen  

 bedre mulighed for at samle sig til en sammenhængende film." Ansøgeren har i skrivelse af 19. oktober 1993  

 nedlagt påstand om, at Patentdirektoratets afgørelse  

 stadfæstes.
 Klageren anfører endvidere:
 "1. Klagerens generelle kritik af den  

 påklagede afgørelse.
 Modsat klageren må vi være af den  

 opfattelse, at den teknik, som er indeholdt i de i forbindelse med klagerens  

 indsigelse fremdragne 14 bilag, har været taget op til behandling af  

 Patentdirektoratet i forbindelse med den påklagede  

 afgørelse.
 Af afsnit 3 i afgørelsen fremgår  

 således, at Direktoratet i det af klageren fremsendte materiale ikke  

 har kunnet finde eksempler på forstøverhjul, hvis  

 udslyngningskanaler er radialt placerede og har en betragtelig længde i  

 forhold til hjulets radius, og som samtidig har et nedadtil åbent  

 hjuldæksel, hvor hjuldækslets inderside over for  

 udstrømningsspalten danner en vinkel på kun 15B  eller mindre med omdrejningsaksen.
 Direktoratet har alene i afgørelsens afsnit 4 givet  

 udtryk for, at man af det samlede materiale, som indsigelsen var baseret  

 på, har anset bilag I for mest relevant, hvilket efter vor mening ikke  

 med rette kan bestrides.
 Heller ikke den omstændighed, at Direktoratet i sin  

 begrundelse for den trufne afgørelse har lagt sig forholdsvis  

 tæt op af argumentationen i vor duplik under indsigelsessagen giver  

 efter vor mening noget rimeligt belæg for klagerens noget ubillige  

 kritik af Direktoratets behandling af indsigelsessagen.
 2. Den påberåbte åbenlyse  

 udøvelse.
 Klagerens påstand om tidligere åbenlys  

 udøvelse af forstøverhjul, som i øvrigt  

 udformningsmæssigt adskiller sig fra forstøverhjulet  

 ifølge opfindelsen, baseres i den nu foreliggende begrundelse dels  

 på de under indsigelsessagen fremlagte bilag V a-d, XII og XIII samt de  

 nye bilag XV - XVIII.
 Det må heroverfor indledningsvis konstateres, at  

 klageren stadig ikke har gjort sig den ulejlighed at føre en juridisk  

 holdbar dokumentation for den påberåbte udøvelse.
 Den del af de nævnte bilag, som alene omfatter  

 tegninger af en række forskellige hjuludførelser fra klageren  

 selv og fra det franske firma APV i Evreux, dvs. bilagene V a-d, XII og XV -  

 XVII kan således ikke stå alene som dokumentation for tidligere  

 åbenlys udøvelse, og ejheller kan klagerens egen ensidige  

 erklæring i bilag XVIII tjene som juridisk holdbart bevis for en  

 sådan udøvelse, sålænge den ikke understøttes  

 af erklæringer fra trediemand eller andet bevismateriale i form af  

 fakturakopier eller andre salgsdokumenter, som både daterer sig fra  

 før den foreliggende ansøgnings indleveringsdato og klart  

 identificerer det eller de objekter, der har været genstand for den  

 påberåbte udøvelse.
 Den eneste fremlagte dokumentation, som har en form, der  

 formelt opfylder disse almindelige og rimelige beviskrav er indeholdt i bilag  

 XIII, som rummer kopier af en brevveksling mellem ovennævnte franske  

 firma og klageren fra juli 1972, fem salgsdokumenter med angivelse af  

 ordredatoerne 28.7.72, 2.9.74, 1.7.75, 3.2.78 og 2.5.79, en ordre til det  

 franske APV fra firmaet Thann et Mulhouse af 9.4.79 og et salgsdokument med  

 angivelse af ordredatoen 17.9.86, som ligger efter den foreliggende  

 ansøgnings indlevering.
Det er af interesse at notere, at af samtlige dokumenter,  

 som er indeholdt i bilag XIII referer alene det sidstnævnte  

 salgsdokument til en tegning, som er indeholdt i klagerens samlede  

 bilagsmateriale, nemlig tegning nr. 2587-A2-5, bilag XII.
Alle øvrige  

 dokumenter i bilag XIII referer til en tegning nr. 2587-A2-4, som ikke er  

 fremlagt i sagen, og for hvilken der heller ikke i øvrigt foreligger  

 dokumentation for dens mulige identitet eller lighed med bilag XII.
 På det foreliggende grundlag må vi  

 således indtage det standpunkt, at der ikke er ført holdbart  

 bevis for den påberåbte tidligere åbenlyse  

 udøvelse.
 3. Påstanden om vag og ubestemt  

 kravformulering.
 Klageren gentager herefter den også under  

 indsigelsessagen fremførte indvending om, at  

 fremlæggelsesskriftets hovedkrav er affattet i vage og ubestemte  

 indvendinger, der ingen anvisninger indeholder på, hvorledes en fagmand  

 kan udøve opfindelsen.
 Klageren gør sig her skyldig i en noget misvisende  

 sammenblanding af Patentlovens krav om en klar og koncis affattelse af  

 patentkravene og bestemmelsen om, at beskrivelsen skal være  

 så tydelig, at en fagmand på grundlag heraf kan udøve  

 opfindelsen.
 Det er os bekendt ikke i nogen patentlov foreskrevet, at  

 et patents hovedkrav skal være affattet på en sådan  

 måde, at det i sig selv kan give anvisning på opfindelsens  

 udøvelse.
 Vi kan i den sammenhæng fuldt ud tilslutte os den  

 opfattelse af tilladeligheden af funktionelle angivelser i patentkrav, som er  

 indeholdt i afsnit 5 i den påklagede afgørelse.
 I den nu foreliggende begrundelse støtter klageren  

 sit anbringende om manglende tydelighed af hovedkravet på de med  

 Patentlovens ? 8 overensstemmende  

 generelle krav om tydelighed, som er indeholdt i EPO's Guidelines, Part C,  

 Chapter III, 4.5, 2.
 Vi skal heroverfor tillade os at henvise dels til den som  

 bilag A medfølgende kopi af de samme Guidelines, Chapter III, 4.7, som  

 netop indeholder bestemmelser om tilladeligheden af funktionelle angivelser i  

 patentkrav, dels den som bilag B medfølgende kopi af de med  

 kravformuleringen i fremlæggelsesskriftet i alt væsentligt  

 overensstemmende krav i det tilsvarende EP-patent nr. 0182493.
 Det må være berettiget at konstatere, at  

 klagerens opfattelse på dette punkt åbenbart ikke deles af  

 EPO.
 Efter klagerens opfattelse er alene angivelsen i krav 1 af  

 en "afgangsvinkel" på maksimalt 15B  

 tilstrækkeligt bestemt til at opfylde bestemmelsen i Patentlovens ? 8.
 Vi må heroverfor tilslutte os Patentdirektoratets  

 vurdering af, at den eneste rent funktionelle, men i den foreliggende  

 sammenhæng også af EPO som fuldt ud tilladelig ansete angivelse i  

 krav 1 er indeholdt i kravets sidste 4 ? linier.
 Når klageren således harcelerer over  

 udtrykkende "betragtelig" og som anvendt om udslyngningskanalernes  

 længde i forhold til hjulets radius og "forholdsvis kort" om afstanden  

 mellem udslyngningskanalernes udmunding og den med hjuldækslet  

 forbundne ydervæg og mener, at opfindelsens beskyttelsesomfang  

 herigennem er udvidet til at omfatte alle mulige længder af  

 sådanne udslyngningskanaler, herunder de, som er kendt fra klagerens  

 bilagsmateriale, må det således fremhæves, at udtrykket  

 "betragtelig" del af hjulets radius ifølge  

 fremlæggelsesskriftets beskrivelse side 2, linie 29-32 er således  

 afgrænset, at længden skal være så stor, at en gennem  

 udslyngningskanalen udslynget partikel ved kanalens udmunding har  

 opnået en radial hastighed af samme størrelsesorden som hjulets  

 perifere tangentialhastighed.
 Tilsvarende er udtrykket "forholdsvis kort" om afstanden  

 mellem udslyngningskanalens udmunding og ydervæggen ifølge  

 beskrivelsen side 3, linie 1-6 afgrænset således, at væsken  

 efter at have forladt udslyngningskanalerne, og medens den er under  

 omformning fra diskrete delstrømme i de enkelte kanaler til en  

 sammenhængende film i væsentlig grad bibeholder den relative  

 hastighed.
 Ingen af de hjuludførelser, som er indeholdt i  

 klagerens bilags materiale, opfylder på samme tid disse to betingelser  

 og tillige betingelsen om en vinkel mellem ydervæggens inderside og  

 omdrejningsaksen på maksimalt 15B.
 4. Vinkelangivelsen i krav 1.
 I forbindelse med klagerens kritik af den del af  

 begrundelsen i Patentdirektoratets afgørelse, som vedrører den  

 i krav 1 indeholdte vinkelangivelse på maksimalt 15B benytter klageren en terminologi, som for os at se må  

 have ført til en misforståelse, idet han til den  

 pågældende vinkelangivelse knytter begrebet "afgangsvinkel".
 Dette udtryk er ikke benyttet i krav 1, og det må  

 præciseres, at vinkelangivelsen i kravet er benyttet om vinklen mellem  

 omdrejningsaksen og den i det væsentlige retlinede frembringer for  

 den af ydervæggens inderside dannede, aksialsymmetriske  

 omdrejningsflade.
 Vi kan ganske tilslutte os Direktoratets opfattelse af, at  

 forstøverhjulet ifølge opfindelsen set i den rette  

 funktionsmæssige sammenhæng har en stejlere sidevæg end den  

 i klagerens bilag I, fig. 5b hhv. bilag XIX viste hjuludformning, som  

 funktionsmæssigt netop ikke kan sammenlignes med forstøverhjulet  

 ifølge opfindelsen, fordi der er tale om et tallerkenhjul, hvor  

 udslyngningen af væskefilmen ikke sker gennem kanalen, men over hjulets  

 hovedsageligt plane, vandrette underside, som over en forholdsvis blød  

 afrunding går over i indersiden af hjulets perifere  

 ydervægsparti.
 5. Hjuludformningerne ifølge klagerens  

 bilagsmateriale.
Vedrørende ovennævnte figur 5b i bilag I  

 forekommer klagerens kritik af Direktoratets vurdering af, at det viste hjul  

 ikke har radiale udslyngningskanaler at være helt uberettiget.  

 Klagerens opfattelse af, at fig. 5b blot skulle være en principiel  

 tegning, som tjener til at illustrere den teknik, der anvendes til at drive  

 luften ud af koncentratet, finder således ingen støtte i den  

 tilhørende tekst i bilag I, hvoraf det fremgår "It is undoubtedly most effective when done with a  

 bowl-shaped disc with steep side walls (fig. 5b). The air is centrifuged out  

 and the liquid runs down the inside of the disc." og ejheller i tekstangivelsen "Principle of bowl-type  

 disc" i bilag XIX.
 Modsat klagerens opfattelse forekommer dette at være  

 en ganske klar beskrivelse af en konkret hjuludformning, som skal tjene et  

 specifikt formål.
 Når klageren efterfølgende tager de i bilag  

 XII, XV - XVII og XXI viste hjuludformninger til indtægt for, at  

 tallerkenhjul normalt er forsynet med udslyngningskanaler, kan dette efter  

 vor mening ikke tages som udtryk for, at et tallerkenhjul som vist i bilag I  

 og XIX normalt vil have sådanne kanaler.
 Når klageren dernæst gør  

 gældende, at hjulene i bilag XV - XVII og XIX - XXI alle har  

 afgangsvinkler, som er lig med eller mindre end 15 B skal dette for så vidt ikke bestrides, når man  

 henholder sig til klagerens i den foreliggende sammenhæng misvisende  

 sprogbrug.
 Mere væsentlig er det at notere, at ingen af de  

 pågældende hjuludførelser med nogen form for ret kan siges  

 at have udslyngningskanaler med en betragtelig længde i forhold til  

 hjulets radius, ligesom de heller ikke har hverken en ydervæg, hvis  

 inderside danner en omdrejningsflade med i det væsentlige  

 retlinet frembringer, eller en nedadvendende åbning, som med nogen  

 form for ret kan betegnes som en ringformet  spalte.
 Alene klagerens bilag XII viser en hjuludformning med  

 kanaler af større længde, nemlig som anført af klageren  

 ca. 34 % af radius mod ca. 43 % for den på tegningen i  

 fremlæggelsesskriftet viste udførelsesform for  

 forstøverhjulet ifølge opfindelsen.
 Om hjulet i bilag XII gælder til gengæld, at  

 ydervæggens inderside danner en vinkel på 24B med omdrejningsaksen.
Som tidligere fremhævet i vor duplik under  

 indsigelsessagen gælder yderligere, at hjulet i bilag XII er udviklet  

 med henblik på en helt anden anvendelse, nemlig forstøvning af  

 stærkt slidende materialer, end forstøverhjulet ifølge  

 opfindelsen.
Hjulet i bilag XII fremtræder således som en af det  

 franske APV udviklet modifikation af det hjul, der er vist i klagerens bilag  

 V b, hvor hjulet netop med henblik på den pågældende  

 anvendelse er forsynet med slidfaste kanalforinger og ud for kanalmundingerne  

 indskruede vægindlæg ("tabletter") af wolframcarbid.
 6. Den funktionelle angivelse i patentkravet.
 Den model for den funktionelle angivelse, i klagerens  

 terminologi "Træk 3", som er omtalt side 8 i klagebegrundelsen stemmer  

 ikke overens med den faktiske formulering af den funktionelle angivelse i  

 krav 1, som giver udtryk for, at vinkelafstanden mellem udslyngingskanalerne  

 og den aksiale længde af ydervæggens inderside er valgt  

 således, at der ved udstrømningsspaltens udmunding dannes en  

 sammenhængende væskefilm på denne væginderside.
 Som det fremgår af beskrivelsen i  

 fremlæggelsesskriftet, side 3, linie 16 - 29 opnås herved for  

 det første, at væsken får så lang opholdstid i  

 en sammenhængende film på udstrømningsspaltens  

 ydervæg under påvirkning af et kraftigt centrifugalfelt, at  

 eventuelle luftbobler når at blive uddrevet, og for det andet,  

 at væsken ved forstøvningen vil forlade forstøverhjulets  

 kant som en kegleflade med hastighedskomposanter i tangentiel og aksiel  

 retning af samme størrelsesorden.
 Luftuddrivningsmekanismen ved forstøverhjulet  

 ifølge opfindelsen beror således på, at hjulets  

 ydervæg har en ikke-krum inderside med en aksial udstrækning og  

 en stejlhed som angivet i den fremlagte ansøgnings krav 1.
Den sidstnævnte virkning af den funktionelle  

 angivelse i kravet er fordelagtig på to måder, hvoraf den ene  

 består i at forstøvningsmekanismen kommer til at minde om  

 dyseforstøvning.
Dette udsagn skal ses på baggrund af, at der  

 ved forsøgskørsler med forstøverhjulet ifølge  

 opfindelsen og i øvrigt også ved den senere praktiske anvendelse  

 af hjulet netop er observeret samme gode pulverflydeegenskaber, som er  

 karakteristisk for dyseforstøvning.
Det er imidlertid ikke rigtigt, at  

 disse gode flydeegenskaber som påstået af klageren er benyttet  

 til karakterisering af opfindelsen.
Det er yderligere misvisende, når klageren  

 gør gældende, at Patentdirektoratet "af gode grunde" ikke kan  

 udtale sig om, hvorvidt den angivne virkning opnås med  

 forstøverhjulet ifølge opfindelsen.
Det må i denne  

 sammenhæng fastholdes, at de i fremlæggelsesskriftet angivne  

 eksempler 1-3 netop vedrører sammenligning af forstøverhjulet  

 ifølge opfindelsen med sådanne kendte hjul, som i den  

 foreliggende sammenhæng er mest relevante for en sådan  

 sammenligning.
 Patentdirektoratet har givetvis ikke haft grund til at  

 betvivle rigtigheden af de resultater, som er omtalt i disse eksempler.
 I den efterfølgende omtale i klagebegrundelsen af,  

 hvad der i vor duplik side 3 er angivet som "det væsentlige og  

 afgørende element" i opfindelsen, har klageren så åbenbart  

 overset, at det i samme afsnit af duplikken klart er tilkendegivet, at  

 dannelsen af en tynd film må anses betinget af en høj  

 udgangshastighed, hvorved det træk ved forstøverhjulet, hvormed  

 væsken bibringes en høj radiær hastighed er af  

 afgørende betydning.
 Det ses hermed ikke rettere end, at klagerens betragtning  

 om, at der intet som helst nyt er i etablering af en sammenhængende  

 film - hvilket ud fra en isoleret betragtning utvivlsomt er korrekt,  

 således som der også er givet udtryk for i Patentdirektoratets  

 afgørelse - beror på en helt uberettiget isoleret vurdering af  

 "træk 3" løsrevet fra dette træks klare sammenhæng  

 med de øvrige træk, som er angivet i krav 1's kendetegnende  

 del.
I og med at den fremlagte ansøgnings krav selvsagt  

 ikke kan give en isoleret beskyttelse for den blotte dannelse af en  

 sammenhængende væskefilm løsrevet fra denne  

 foranstaltnings sammenhæng med de øvrige træk i krav 1,  

 forekommer klagerens betragtninger om konsekvensen af et udstede rettigheder  

 på et sådant grundlag ganske misvisende og reelt  

 meningsløse.
Det er positivt urigtigt, at de af klageren fremdragne og  

 andre tilsvarende hjul automatiske vil komme til at krænke patentet,  

 blot hjulene under drift danner en sammenhængende væskefilm.
 Denne betragtning har naturligvis kun gyldighed,  

 såfremt hjulene også udviser de øvrige træk  

 ifølge den fremlagte ansøgnings krav 1.
 Over for betragtningerne side 10 i klagebegrundelsen skal  

 dernæst først fremhæves, at det side 3 i vor duplik med  

 rette er gjort gældende, at klagerens forsøg i replikken  

 på at fremstille den fordelagtige virkning ifølge opfindelsen  

 alene som resultat af dråbeskyens spidse koniske form er udtryk for en  

 mildt sagt ufuldstændig gengivelse af den pågældende  

 forklaring i fremlæggelsesskriftet.
 Både af denne forklaring og af den efter vor mening  

 korrekte opfattelse heraf, som der er givet udtryk for i andet afsnit  

 på side 2 i den påklagede afgørelse, fremgår med  

 tydelighed, at virkningen af dråbeskyens form som en spids konus netop  

 er muligheden for at anvende et forstøvningskammer med mindre  

 diameter, hvorimod den afgørende fordel ved opfindelsen - de gode  

 pulverflydeegenskaber - navnlig beror på, at hastighedskomposanterne i  

 tangentiel og aksiel retning er af samme størrelsesorden, men ikke i  

 sig selv på dråbeskyens form som en spids konus.
 Bemærkningerne side 11 i klagebegrundelsen om, at  

 det skulle være uden hold i virkeligheden, når det i vor duplik  

 er anført, at en radiær acceleration forudsætter, at  

 hjulet er udformet med vinger, kanaler eller andre indretninger, der  

 medfører væsken, er ikke ganske forståelige.
 Såfremt klagerens simple  

 massestrømsbetragtninger vedrører hjulet ifølge  

 opfindelsen ses der ikke umiddelbart at være nogen principiel modstrid  

 mellem klagerens og vor opfattelse.
 Hvis derimod disse betragtninger relaterer sig til de af  

 klageren fremdragne hjuludformninger, står det uklart, hvorpå  

 klageren baserer sine antagelser om en ca. 10 F  

 tynd væskefilm og en udslyngningshastighed på 100 m/s.
 7. Væskens opholdstid på  

 ydervæggens inderside.
Heller ikke de efterfølgende betragtninger om  

 væskens opholdstid på hjulets ydervæg forekommer  

 forståelige.
Som det fremgår side 2, linie 27 - 29 i  

 fremlæggelsesskriftet, relaterer angivelsen af den radiære  

 hastigheds samme størrelsesorden som den tangentielle sig til  

 hastighedsforholdene ved udslyngningskanalernes udmunding.
Som det yderligere  

 fremgår af beskrivelsen i fremlæggelsesskriftet side 3, linie 10  

 - 13 omdannes den radiære hastighedskomposant under  

 væskeudbredelsen på ydervæggen til en aksialkomposant,  

 medens den tangentielle komposant fastholdes eller måske endda  

 øges.
 Helt uforståeligt er det, hvilken betydning  

 ydervæggens radiale udstrækning, dvs. vægtykkelsen skulle  

 have for væskens opholdstid på væggens inderside.
Klagerens opfattelse med hensyn til længden af  

 væskens opholdstid på ydervæggens inderside kan næppe  

 betegnes som andet end ganske misvisende.
Som det fremgår af  

 fremlæggelsesskriftet skal væskefilmen have en så lang  

 opholdstid på vægindersiden, at der sker en uddrivning af  

 luftbobler, og opholdstiden er i overvejende grad bestemt af  

 ydervæggens aksiale længde.
 Over for klagerens bemærkning om, at væsken i  

 det i bilag 5b henholdsvis bilag XII viste hjul får længere  

 opholdstid på vægindersiden skal bemærkes, at det ikke fra  

 vor side har været bestridt, at der i det omhandlede hjul dannes en  

 væskefilm på vægindersiden over en væsentlig del af  

 dennes radiale udstrækning som det direkte fremgår af den oven  

 for citerede passage fra bilag I, fig. 5b.
 Det væsentlige er imidlertid, som det fremgår  

 af fremlæggelsesskriftet, side 3, linie 4 - 7, at væsken endnu,  

 medens den er under omformning fra diskrete delstrømme i de enkelte  

 kanaler til en sammenhængende film i væsentlig grad bibeholder  

 den relative hastighed, som den har opnået i forhold til hjulet.
 Denne virkning kan ikke opnås ved det i bilag I,  

 fig. 5b henholdsvis i bilag XIX vist hjul, som i øvrigt har meget  

 ringe kapacitet.
 Som det fremgår af forklaringen side 6 i vor duplik  

 beror dannelsen af en sammenhængende væskefilm på  

 ydervæggens inderside trods den relativt beskedne aksiale  

 udstrækning af ydervæggen på en ganske anden mekanisme end  

 dannelsen af en væskefilm på undersiden af et tallerkenhjul af  

 den art, som er vist i bilag I, fig. 5b.
 Da centrifugalvirkningen ved hjulet ifølge  

 opfindelsen som følge af væskefilmens høje relative  

 hastighed er kraftigere end ved det af klageren påberåbte  

 tallerkenhjul, er der intet som helst belæg for klagerens opfattelse  

 af, at sådanne tallerkenhjul skulle være mere effektive i  

 henseende til uddrivning af luft.
Klagerens bemærkninger om de sammenlignende  

 målinger af afstanden mellem de enkelte udslyngningskanalers  

 udmundinger forekommer at give udtryk for, at sådanne sammenlignende  

 målinger kun er acceptable, hvis de er foretaget af klageren.
I  

 øvrigt er de målinger, som er gengivet i duplikken, baseret  

 på den hjuldiameter, som er oplyst i fremlæggelsesskriftet,  

 eksempel 1 og på den målsatte tegning i klagerens bilag XII.  

 Resultatet heraf er, at det omhandlede afstandsmål ved den  

 pågældende udførelsesform for forstøverhjulet  

 ifølge opfindelsen er ca. 27,5 mm og ved hjulet i bilag XII ca. 35 mm.  

 Det skal i denne sammenhæng gerne beklages, at måleendheden i vor  

 duplik fejlagtigt er angiver som "cm" i stedet for mm.
 Den omhandlede forskel kan imidlertid ikke med rette  

 betegnes som ubetydelig, når den faktisk andrager mere end 25%.
Sammenfattende ses ingen af klagerens mange ordrige  

 anbringende at kunne føre til det resultat, at der er grund til at  

 ændre ved Patentdirektoratets afgørelse, og det henstilles  

 derfor, at klagen afvises, således at ansøgningen tilbagesendes  

 til Patentdirektoratet for udstedelse af patent på grundlag af  

 fremlæggelsesskriftet." På Ankenævnets møde den 5. marts 1996  

 blev sagen udsat for at give klager mulighed for at komme med en kortfattet  

 skriftlig redegørelse for de synspunkter, klager fremsatte under  

 mødet.
 En sådan redegørelse har klager givet i  

 skrivelse af 1. april 1996 og bl.a. anført:
 "1. Åbenlys udøvelse.
Med hensyn til den åbenlyse udøvelse, som  

 er påstået af indsiger i replikken under indsigelsessagen, har  

 ansøger i sit svar (side 2 nederst - side 3) under ankesagen  

 fremført, at der ikke er ført tilstrækkelig dokumentation  

 for den påståede åbenlyse udøvelse.
Ansøger  

 begrunder sin påstand med, at der kun henvises til tegning nr.  

 2587-A2-5 (bilag XII) i ét brev i bilag XIII, hvilket brev i  

 øvrigt er dateret efter patentansøgningens indleveringsdag.
De  

 øvrige dokumenter i bilag XIII henviser til tegning nr. 2587-A2-4, som  

 ansøger betvivler skulle være identisk med eller have lighed med  

 tegning nr. 2587-A2-5.
 Til dokumentation herfor har indsiger under mødet i  

 Patentankenævnet 5. marts 1996 fremlagt vedlagte brev, som i korthed  

 forklarer sammenhængen mellem tegning nr. 2587-A2-4 og 2587-A2-5.
Som det fremgår heraf, eksisterer tegning nr.  

 2587-A2-4 tilsyneladende ikke længere, hvilket formentlig skal ses i  

 lyset af de metoder og tekniske hjælpemidler, der i 1972 var til  

 rådighed vedrørende tegnearbejde.
Alle tegninger fremtilledes  

 dengang ved håndkraft på transparent papir til reproduktion ved  

 lystryk, og det var ganske almindeligt at små ændringer i  

 konstruktionen indførtes på originaltegningen, idet der samtidig  

 skete en ændring i versionsnummeret.
I det foreliggende tilfælde  

 er der således sket en ændring fra tegning nr. 2587-A2-4 til  

 2587-A2-5 i det omfang, der er angivet i vedlagte brev fremlagt på  

 mødet i Patentankenævnet 5. marts 1996.
I forbindelse med påstanden om åbenlys  

 udøvelse skal vi afslutningsvis nævne, at vi er klar over, at  

 forstøverhjulet ifølge bilag XII ikke udviser en vinkel  

 på 15 ? eller mindre af den  

 aksialsymmetriske omdrejningsflade, således som det foreskrives i  

 fremlæggelsesskriftets krav 1. Det er imidlertid kendt fra blandt andet  

 EP-A1-0 112 101 (bilag VIII), at denne vinkelstørrelse kan varieres  

 indenfor vide grænser, og således også med en vinkel  

 på under 15?, som det  

 beskrives nærmere nedenfor.
Under hensyntagen til dette og at samtlige  

 øvrige træk angivet i fremlæggelsesskriftets krav 1 er  

 kendte fra forstøverhjulet vist i bilag XII, fastholdes  

 påstanden om åbenlys udøvelse, på baggrund af  

 tegningen i bilag XII og dokumenterne i bilag XIII samt brevet, som blev  

 fremlagt på mødet i Patentankenævnet den 5. marts 1996,  

 fra firmaet APV France i Evreux.
Vi mener desuden, at der nu er fremlagt  

 tilstrækkelig dokumentation for påstanden om åbenlys  

 udøvelse.
 2. Manglende væsentlig adskillelse fra kendt  

 teknik.
På Patentankenævnets møde 5. marts  

 1996 fremlagde indsiger en tegning, som tager udgangspunkt i fig. 6 i  

 europæisk patentansøgning nr.
EP-A1-0 112 101 (bilag VIII):
 Baggrunden for at fremlægge denne tegning er, at  

 indsiger ved den seneste gennemgang af alle sagens akter fandt yderst  

 interessante oplysninger i dette skrift, oplysninger som fjerner enhver tvivl  

 om, at den foreliggende opfindelse, som den er defineret i  

 fremlæggelsesskriftets krav 1, ikke opfylder patentlovens krav om  

 væsentlig adskillelse fra kendt teknik, og at patentansøgningen  

 derfor er blevet fremlagt på et forkert grundlag.
Den kendte teknik jf.
EP-A1-0 112-101.
 I forbindelse med den foreliggende opfindelse henvises  

 specielt til tre afsnit og én figur i EP-A1-0 112 101, nemlig side 3,  

 linie 1-5, side 3, linie 12-16, side 19, linie 10-13 og figur 6.
På side 3, linie 1-5 er angivet, at opfindelsen i  

 EP-A1-0 112-101 udviser midler til at lede væsken til det indre af  

 skålen således, at der dannes en sammenhængende  

 væskefilm på den forlængede overflade  - som svarer til  

 ydervæggens inderside i fremlæggelsesskriftet - før  

 væsken ledes til at forlade overfladen ved skålens ydre kant.
At  

 der dannes en sammenhængende væskefilm på  

 forstøverhjulets inderside er en ganske almindelig foranstaltning  

 indenfor forstøvningsteknikken jf. i øvrigt Patentdirektoratets  

 afgørelse (side 3, nederst) af 4. marts 1993 i indsigelsessagen.
Dette  

 punkt har i øvrigt heller ikke på noget tidspunkt været  

 bestridt af nogle af parterne i sagen.
 Ligeledes på side 3 i EP-A1-0 112 101, nemlig i  

 linie 12 til 16, er angivet, at forstøverhjulets forlængede  

 overflade er keglestubformet med en topvinkel på mellem 20?  og 160? (β i fig 7).  

 Dette betyder, at den halve topvinkel - som er den vinkel, der er  

 angivet i det foreliggende fremlæggelsesskrift - kan ligge i  

 intervallet fra 10? til 80?.
På side 19, linie 10-13 i EP-A1-0 112 101 er  

 angivet, at væskefordeleren udgør en integreret del af  

 forstøverhjulet, og at det kan være forsynet med tolv kanaler,  

 der leder væsken ud til den keglestubformede forlængede del.  

 Dette er illustreret på fig. 6, som må antaget at vise en mulig  

 udførelsesform herfor.
Antallet af kanaler kan være  

 højere end tolv, som angivet på side 20, linie 17-18 (5 til 15  

 eller flere).
 Ny tegning fremlagt ved møde i  

 Patentankenævnet 5. marts 1996.
 På baggrund af de ovennævnte oplysninger  

 fra EP-A1-0 112 101 (som ansøger i øvrigt selv har angivet som  

 relelvant kendt teknik ved at medtage en omtale i ansøgningen side 4,  

 linie 2-11) har indsiger konstrueret vedlagte og på  

 Patentankenævnets møde den 5. marts 1996 fremlagte tegning, der  

 tager udgangspunkt i fig. 6 i EP-A1-0 112-101. Fig. 6 - hvis oprindelige  

 udseende er vist med stiplede linier - er modificeret således, at den  

 halve topvinkel af keglestubben, der beskriver indersiden af  

 ydervæggen, ligger indenfor det angivne interval, nemlig 10?.
 Med den viste modifikation af fig. 6 udgør  

 kanalernes længde ca. 47 % af hjulets ydre radius, hvilket sammenlignet  

 med det i den fremlagte patentansøgning viste eksempel - som udviser  

 et forhold på ca. 37 % - i denne sammenhæng kan betragtes som  

 mere end en betragtelig del af hjulets radius.
 Det ses ligeledes af den nye tegning, at kanalerne  

 udmunder i forholdsvis kort afstand fra hjulets ydervæg.
 Krav 1's kendetegnende del i den fremlagte  

 patentansøgning lyder:
"at udslyngningskanalerne (8) har en længde, som  

 udgør en betragtelig del af hjulets radius og udmunder i en  

nedadtil åben, ringformet udstrømningsspalte (10) i  

forholdsvis kort afstand fra en med hjuldækslet (2) forbundet  

 ydervæg (12), hvis mod udstrømningsspalten (10) vendende  

 inderside (13) danner en aksialsymmetrisk omdrejningsflade med en i  

 det væsentlige retlinet frembringer, som danner en vinkel  

 på højst 15? med  

 omdrejningsaksen, og at vinkelafstanden mellem udslyngningskanalerne (8) og  

 den aksiale længde af ydervæggens (12) inderside (13) er valgt  

 således, at der dannes en sammenhængende væskefilm  

 på denne væginderside (13) ved udstrømningsspaltens (10)  

 udmunding." Læses dette, mens denne nye tegning betragtes, ses  

 det tydeligt, at samtlige træk i krav 1's kendetegnende del er  

identisk kendte fra EP-A1-0 112 101, og at opfindelsen derfor ikke  

 opfylder kravet om væsentlig adskillelse fra kendt teknik.
Ved Patentankenævnets møde 5. marts 1996 blev  

 det bestemt, at ansøger skulle have lejlighed til at kommentere  

 vedlagte tegning, som blev fremlagt på mødet.
Da  

 Patentankenævnet ligeledes bad om kortfattede indlæg, vil vi  

 på nuværende tidspunkt ikke foretage en mere uddybende  

 beskrivelse af vedlagte tegning, men anmoder om at få lejlighed til  

 dette, når ansøger har kommenteret ovenstående over for  

 Patentankenævnet.
Under hensyntagen til ovenstående pkt. 1 og 2 skal  

 vi anmode Patentankenævnet om at afslå den fremlagte  

 patentansøgning i sin helhed." Ansøgeren er den 6. maj 1996 fremkommet med  

 følgende bemærkninger hertil:
"Åbenlys udøvelse Den under forhandlingen fremlagte skrivelse af 4.  

 marts 1996 fra APV France er fra et med klageren koncernforbundet selskab og  

 bør dermed ikke tillægges selvstændig beviskraft.
 Iøvrigt står det ikke klart, på hvilket  

 grundlag der i brevet meget specifikt angives to forskelle mellem bilag XII  

 og den tidligere version 4 af samme tegning, når det samtidig  

 indrømmes, at den tidligere version ikke længere eksisterer.
De håndskrevne tilføjelser oven over  

 kolofonen på bilag XII (version 2587-A2-5) samt dateringerne lader iøvrigt formode, at tegningerne er en modifikation  

 af en tidligere version 3, som ikke er fremlagt i sagen.
Der findes ingen  

 henvisning til version 4, som er den eneste, for hvilken der (bilag XIII)  

 foreligger dokumentation for udøvelse før den foreliggende  

 ansøgnings indlevering, jvf. side 3 i vort svarskrift af 19. oktober  

 1993.
 Der ses således stadig ikke at være fremlagt  

 dokumentation for ligheder/forskelle mellem bilag XII og den tidligere  

 version 4 og dermed heller ikke ført bevis for, at den på bilag  

 XII viste udførelse har været genstand for udøvelse  

 før ansøgningens indleverignsdag.
 Hertil kommer, som anført i det følgende, at  

 det på bilag XII viste forstøverhjul, hverken i sig selv eller i  

 kombination med anden kendt teknik fremdraget i sagen, på ingen  

 måde foregriber nyhed eller opfindelseshøjde af den  

 patentansøgte opfindelse.
 2. Påstået manglende  

 opfindelseshøjde.
 I slutningen af afsnit 1 i klagerens indlæg  

 angribes opfindelseshøjden nu med en kombination af bilag XII og EP 0  

 112 101, idet det gøres gældende, at det fra EP patentet er  

 kendt, at vinklen af den af ydervæggenes indersider dannede  

 omdrejningsflade kan varieres inden for vide grænser og også  

 gøres mindre end 15?, og at  

 alle øvrige træk i krav 1 er kendt fra bilag XII.
 Synspunktet er åbenbart - uden at dette er bragt  

 direkte til udtryk -, at det for fagmanden skulle være  

 nærliggende ud fra EP 112 101 at ændre vinklen på 24? i bilag XII til en vinkel på  

 mindre end 15?.
 Dette synspunkt må, jvf. ovenfor, afvises allerede  

 af den grund, at der ikke foreligger bevis for, at udførelsen på  

 bilag XII har været genstand for åbenlys udøvelse  

 før den foreliggende ansøgnings indlevering.
 For EP 112 101 er i klagerens indlæg henvist til tre  

 specifikke afsnit side 3, l.1-5, l.12-16 samt side 19, l.10-13.
 I afsnittet side 3, l.12-16 angives, at topvinklen for den  

 kegleflade, som beskrives af den af vægindersiden dannede "extended  

 surface" kan variere fra 20? til  

 160 ?, dette brede interval  

 indsnævres derefter til intervallerne 60?-120?  

 eller 80? -120?.
 Den af klageren påberåbte vinkel på  

 10? er altså en  

 undergrænse, der ligger væsentligt under det åbenbare  

 foretrukne interval, som svarer til mindste vinkler på henholdsvis  

 30? og 40?.
 Det fremgår intet sted af EP 112 101, at der skulle  

 være knyttet nogen speciel fordelagtig virkning til vinkler, som ligger  

 under det foretrukne interval 60/80? - 100/120 ?.
 Uanset dette vil det efter ansøgerens opfattelse  

 være utænkeligt for en fagmand at modificere bilag XII, som viser  

 et hjul beregnet for en anden anvendelse end opfindelsen - nemlig  

 forstøvning af slidende materialer-, ved arbitrært at  

 vælge en vinkelstørrelse i den nederste ende af det i EP 112  

 101, side 3, linie 12-16 angivne interval og indse, at der dermed kan  

 opnås egenskaber, som minder om dyseforstøvning.
 I øvrigt er det ansøgerens opfattelse, at en  

 kanallængde som vist på bilag XII, 34% af radius, ikke er  

 tilstrækkelig til at man opnår en lige så stor radial  

 hastighed af en gennem kanalen udslynget partikel som hjulets perifere  

 tangentialhastighed.
 Klagerens opfattelse af, at samtlig øvrige  

 træk i fremlæggelsesskriftets krav 1 er kendt fra  

 forstøverhjulet i bilag XII kan således ikke  

 tiltrædes.
 I afsnittet 2 af klagerens indlæg gøres  

 dernæst gældende, at opfindelseshøjden skulle være  

 foregrebet af EP 112 101 alene gennem en af klageren konstrueret modifikation  

 af den udførelsesform, som er vist i fig. 6 i EP skriftet.
 Efter ansøgerens opfattelse er der imidlertid ikke  

 belæg i EP skriftet for klagerens selvkonstruerede bilag.
 Af side 19, linie 10-17 i EP skriftet fremgår, at  

 udførelsen af de nedadrettede kanaler 219 i nogen grad ligner  

 kanalerne 19 i fig. 2, og det fremgår specifikt af linie 22-23 samme  

 side, at den indesluttede keglestubtopvinkel er 90? svarende til en vinkel af vægindersiden  

 242 på 45?.
 Den eneste modifikation EP skriftet i sig selv giver  

 belæg for er således en ændring af kopudførelsen i  

 fig. 2 i overensstemmelse med de detaljer, der fremgår af fig. 6. En  

 sådan modifikation er vist på medfølgende bilag.
 Kanallængden andrager her ca. 33% af hjulets radius  

 og vinklen af vægindersiden 242 er 45?.
Modsætningsvis fremgår af fig. 2 i sig selv en  

 noget stejlere vinkel af vægindersiden 74, udmålt på  

 tegningen ca. 22? og en  

 kanallængde på ca. 39% af radius.
Af beskrivelsen side 13, linie  

 14-16 fremgår imidlertid, at vinklen også her er 45? som vist i fig. 7.
 EP skriftet ses således på ingen måde at  

 give belæg for klagerens arbitrære valg af vinklen af  

 vægindersiden til den allernederste del af det generelle, brede  

 interval, som ligger uden for det foretrukne vinkelinterval.
 Det ses ikke rettere end, at den for opfindelsen relevante  

 del af den kendte teknik ifølge EP 112 101 er korrekt fremstillet i  

 fremlæggelsesskriftet side 4, linie 2-11.
Grundlæggende skal imidlertid fremhæves, at EP  

 112 101 angår en tostofdyse, i hvilken en roterende kop, som klageren  

 fejlagtigt opfatter som et forstøverhjul, ikke i sig selv er et  

 forstøvningsorgan, men et væskefordelingsorgan, der fører  

 væske i en rotationssymmetrisk, sammenhængende film til det sted,  

 hvor den egentlige forstøvning finder sted umiddelbart uden for  

 koppens periferi i sammenstødet mellem væskefilmen og en  

 ringformet stråle af luft eller gas, der passerer med høj  

 hastighed.
Der er således tydeligvis tale om en to-stofdyse med en  

 roterende, koplignende væskefordeler, som efter sin udformning  

 angiveligt skal være egnet til at modvirke dannelse af  

 afsætninger.
Udformningen af den roterende kopdel kan være  

 udført på flere måder, som vist i fig. 3-8. Når  

 klageren specifikt har valgt den i fig. 6 viste udførelse som grundlag  

 for sin selvkonstruerede modifikation, fordi denne udførelse har  

 borede kanaler, skal fremhæves, at de øvrige figurer i EP  

 skriftet afslører, at denne mekaniske detalje er uvæsentlig for  

 kopforstøverens funktion, idet blot tre smalle afstandsstykker, der er  

 udformet med et vist hensyn til væskens strømning, lader til at  

 være tilstrækkelige til formålet.
Intet sted i skriftet er  

 der nogen forklaring, der tillægger væskens  

 hastighedsforløb eller acceleration eller tilstedeværelsen af  

 lange kanaler nogen som helst betydning.
I EP 112 101 omtales væskens strømning  

 på den koniske eller keglestub-formede inderside af koppen adskillige  

 steder og tillægges stor betydning.
Dette er ikke overraskende for en  

 fagmand.
Den mest karakteristiske parameter er topvinklen i keglestubben og  

 denne opgives som nævnt til at være i intervallet 20-160?, men indskrænkes til intervallet  

 80-120 ?, i resten af teksten og i  

 patentkrav 2. Dette er heller ikke overraskende for en fagmand, idet der jo  

 er tale om en tostofdyse, og idet keglestub-delen tjener det formål at  

 føre væsken frem til forstøvningszonen umiddelbart uden  

 for keglestubbens kant.
En vis grad af tværstrømning vil  

 her være nødvendig for at sikre kontakt mellem væskefilmen  

 og den for forstøvningen afgørende stråle af luft eller  

 gas, der bevæger sig med stor hastighed.
For en fagmand vil det  

 være indlysende, at en keglestub-topvinkel på 20? ikke vil være formålstjenlig, da der  

 så ikke skabes tilstrækkelig vekselvirkning mellem væske og  

 gas.
I EP skriftet oplyses tillige om flere betydningsfulde  

 parametre gennem eksempler.
Således opgives (side 4) diameteren  

 på keglestubbens rand til fortrinsvis maksimalt 110 mm.
Ligeledes  

 opgives (side 12) fordelingskoppens rotationshastighed til at ligge i  

 intervallet 3000-6000 omdrejninger pr. minut.
En beregning på disse  

 data viser, at kopdelen i sig selv maksimalt er i stand til at  

 overføre en specifik effekt på 0,33 kwh/t til væsken.
For  

 en fagmand, der ved, at roterende forstøvere leverer en specifik  

 effekt på 5-10 kwh/t, er det indlysende, at dette er  

 utilstrækkeligt til at tilvejebringe egentlig forstøvning.
 Sammenfattende må det konkluderes, at den  

 modifikation, som klageren har foretaget, og under anvendelse af den  

 allernederste ende af det brede vinkelinterval, ikke er, hvad en fagmand  

 ville se som en mulighed for at opnå en dyselignende  

 forstøvningsmekanisme i et roterende forstøverhjul.
På grundlag af ovenstående analyse opretholdes  

 vor påstand om afvisning af klagen og af udstedelsen af patent på  

 grundlag af den fremlagte ansøgning i fuldt omfang." Ankenævnet har behandlet sagen på sit  

 møde den 23. januar 1997.
 For klageren (indsiger) mødte civilingeniør  

 Flemming Wittrup, civilingeniør Poul Høg Andersen og  

 akademiingeniør Jens Getter.
 For indklagede (ansøger) mødte  

 civilingeniør Knud Raffensøe, civilingeniør Eva  

 Carlsson, civilingeniør Steen Holck og civilingeniør Christian  

 Schwartzbach.
 Sagen procederedes for klageren af civilingeniør  

 Flemming Wittrup og for indklagede af civilingeniør Knud  

 Raffensøe.
 Parterne henholdt sig til og uddybede de til  

 Patentdirektoratet og Ankenævnet fremsendte skriftlige  

 indlæg.
 Ankenævnet skal udtale:
 Efter en samlet vurdering af det for Ankenævnet  

 oplyste findes der ikke at være ført dokumentation for en  

 åbenbar udøvelse af det pågældende  

 forstøverhjul.
Da imidlertid det ansøgte må anses for  

 nærliggende i forhold til kendt teknik, jf. det modholdte  

 europæiske patentskrift 0 112 101, bestemmes:
 Ansøgning nr. 5122 1984 afslås.
