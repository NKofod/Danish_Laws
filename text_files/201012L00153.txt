Fremsat den 23. februar 2011 af transportministeren (Hans Christian Schmidt) Forslag til Lov om ændring af lov om godskørsel og lov om buskørsel (Lovgivning i tilknytning til EU's Vejtransportpakke) § l I lov om godskørsel, jf. lovbekendtgørelse nr. 1086 af 8. september 2010, foretages følgende ændringer:
 1. § 3 affattes således:
»§ 3. Tilladelse i henhold til § 1, stk. 1, kan meddeles en her i landet hjemmehørende virksomhed, der foruden at opfylde de krav, der følger af artikel 3 i Europa-Parlamentets og Rådets forordning (EF) nr. 1071/2009 af 21. oktober 2009 om fælles regler om betingelser for udøvelse af vejtransporterhvervet og om ophævelse af Rådets direktiv 96/26/EF (forordning nr. 1071/2009), 1) ikke er under rekonstruktionsbehandling eller konkurs, 2) ikke har betydelig forfalden gæld til det offentlige, hvorved forstås beløb i størrelsesordenen 50.000 kr. og derover, og 3) gør det antageligt, at den vil kunne udøve virksomheden på forsvarlig måde og i overensstemmelse med god skik inden for branchen.
Stk. 2. Der kan under de i stk. 1 nævnte betingelser meddeles tilladelse til her i landet hjemmehørende foreninger, fonde og andre selvejende institutioner.
Der kan ligeledes meddeles tilladelse til offentlige myndigheder og virksomheder.
 Stk. 3. Filialer af udenlandske selskaber m.v. af den i stk. 1 og 2 nævnte art kan meddeles tilladelse, såfremt dette er hjemlet i international aftale eller ved bestemmelser fastsat af transportministeren.
Stk. 4. Ved vurderingen af, om en virksomhed, der drives i selskabsform, opfylder betingelserne i stk. 1, nr. 3, kan der indgå oplysninger om, at medlemmer af bestyrelsen eller direktionen eller andre personer med væsentlige interesser i selskabet inden for de seneste 5 år 1) er blevet nægtet godkendelse som transportleder eller har fået tilbagekaldt en godkendelse som transportleder af en virksomhed med en tilladelse i henhold til denne lov, lov om buskørsel, lov om taxikørsel eller forskrifter fastsat i medfør heraf eller 2) har været godkendt som transportleder af eller har haft væsentlige interesser i en gods- eller buskørselsvirksomhed, der a) er blevet nægtet udstedelse af eller har fået tilbagekaldt en tilladelse i medfør af bestemmelser i denne lov, lov om buskørsel, lov om taxikørsel eller forskrifter fastsat i medfør heraf, b) i forbindelse med udførelse af godskørselsvirksomhed groft eller gentagne gange har overtrådt bestemmelser nævnt i § 12, stk. 1, nr. 1, litra a-h, eller c) har eller har haft økonomiske vanskeligheder, som kan tilskrives forhold, som de pågældende har været ansvarlige for.« 2. § 4 affattes således:
»§ 4. Virksomheden skal have en godkendt transportleder, der foruden at opfylde de krav, der følger af artikel 4 i forordning nr. 1071/2009 1) er myndig og ikke er under værgemål efter værgemålslovens § 5 eller under samværgemål efter værgemålslovens § 7, 2) ikke er under rekonstruktionsbehandling eller konkurs, 3) ikke har betydelig forfalden gæld til det offentlige, hvorved forstås beløb i størrelsesordenen 50.000 kr. og derover, 4) ikke er dømt for strafbart forhold, der begrunder en nærliggende fare for misbrug af adgangen til at udføre vognmandsvirksomhed, jf. straffelovens § 78, stk. 2, og 5) gør det antageligt, at vedkommende vil kunne udøve virksomheden på forsvarlig måde og i overensstemmelse med god skik inden for branchen.« 3. I § 5 udgår », jf. § 3«.
 4. I § 6 a, stk. 1, udgår »eller § 4, stk. 1, 3 eller 4,«.
 5. I § 6 a, stk. 2 og 3, udgår »og § 4, stk. 1, 3 og 4,«.
6. I § 8, stk. 1, ændres »§ 4, stk. 1, 3 og 4, om godkendelse som ansvarlig leder i et selskab m.v. efter § 4, stk. 2,« til: »godkendelse som transportleder i en virksomhed«, og »efter § 12, stk. 1-4« udgår.« 7. § 11, stk. 1, affattes således:
»Et motorkøretøj eller vogntog, hvis tilladte totalvægt overstiger 3,5 tons, skal, såfremt det anvendes til firmakørsel, anmeldes til SKAT, medmindre brugeren har tilladelse i henhold til § 1, stk. 1. Transportministeren kan efter forhandling med skatteministeren fastsætte regler herom.« 8. I overskriften før § 12 udgår »og bortfald«.
 9. § 12 affattes således:
»§ 12. En tilladelse udstedt i medfør af § 1, stk. 1, kan foruden de i artikel 13 i forordning nr. 1071/2009 nævnte tilfælde, tilbagekaldes, hvis indehaveren 1) må antages ikke længere at opfylde betingelserne i § 3, stk. 1, nr. 3, som følge af, at vedkommende i forbindelse med udførelse af erhvervet groft eller gentagne gange har overtrådt bestemmelser i a) denne lov eller forskrifter udstedt i medfør heraf, b) færdselslovgivningens bestemmelser om hastighed, kørsel uden kørekort, køretøjers indretning, udstyr og tilbehør, anbringelse af gods, transport af farligt gods, køretøjers største tilladte totalvægt samt køre- og hviletid, c) Europa-Parlamentets og Rådets forordning (EF) nr. 561/2006 om harmonisering af visse sociale bestemmelser inden for vejtransport og om ændring af Rådets forordning (EØF) nr. 3821/85 og (EF) nr. 2135/98 samt ophævelse af Rådets forordning (EØF) nr. 3820/85, Rådets forordning (EØF) nr. 3821/85 om kontrolapparatet inden for vejtransport med senere ændringer og Europæisk overenskomst om arbejdet for besætninger på køretøjer i international vejtransport (AETR), d) lovgivningen om euforiserende stoffer eller narkotikahandel, e) miljølovgivningens bestemmelser om beskyttelse af jord samt grund- og overfladevand og om frembringelse, opbevaring, behandling eller bortskaffelse af affald, f) skatte- og afgiftslovgivningen, g) lovgivningen om beskyttelse af dyr under transport, h) lovgivningen om menneskesmugling eller menneskehandel eller 2) har betydelig forfalden gæld til det offentlige, hvorved forstås beløb i størrelsesordenen 100.000 kr. og derover.
 Stk. 2. En tilladelse udstedt i medfør af § 1, stk. 1, kan tilbagekaldes, hvis en fører eller en anden, der optræder i indehaverens interesse, i forbindelse med udførelse af hvervet gentagne gange groft har overtrådt bestemmelser omfattet af stk. 1, nr. 1, og det som følge heraf må antages, at indehaveren ikke længere opfylder betingelserne i § 3, stk. 1, nr. 3.
 Stk. 3. En godkendelse som transportleder af en virksomhed, jf. § 4, kan tilbagekaldes under de i stk. 1, nr. 1 og 2, nævnte betingelser.
 Stk. 4. En tilladelse udstedt i medfør af § 1, stk. 1, eller en godkendelse som transportleder af en virksomhed kan i tilfælde, som ikke er omfattet af stk. 1 eller 2, tilbagekaldes, hvis betingelserne for udstedelse af en tilladelse eller en godkendelse ikke længere er til stede.
 Stk. 5. En tilladelse udstedt i medfør af § 1, stk. 2, nr. 1, kan tilbagekaldes, hvis indehaveren groft eller gentagne gange har overtrådt vilkårene for tilladelsen, eller såfremt en fører eller en anden, der optræder i virksomhedens interesse, gentagne gange groft har overtrådt vilkårene for tilladelsen.
Stk. 6. En tilladelse udstedt i medfør af § 1, stk. 2, nr. 1, tilbagekaldes, hvis virksomhedens tilladelse udstedt i medfør af § 1, stk. 1, tilbagekaldes efter stk. 1-4 eller artikel 13 i forordning nr. 1071/2009 eller nægtes fornyet på grund af, at virksomheden eller transportlederen ikke længere opfylder betingelserne i § 3 henholdsvis § 4.« 10. § 13 affattes således:
»§ 13. En afgørelse om tilbagekaldelse efter artikel 13 i forordning nr. 1071/2009 eller denne lovs § 12 kan forlanges indbragt for domstolene.
Anmodning om indbringelse af en afgørelse efter artikel 13, jf. artikel 3, nr. 1, litra a, c og d, § 12, stk. 1, nr. 2, § 12, stk. 3, jf. stk. 1, nr. 2, § 12, stk. 4, eller § 12, stk. 5, skal inden 4 uger efter, at afgørelsen er meddelt indehaveren af tilladelsen eller godkendelsen, fremsættes over for Trafikstyrelsen, der anlægger sag mod den pågældende i den borgerlige retsplejes former.
En afgørelse om tilbagekaldelse efter artikel 13, jf. art. 3, nr. 1, litra b, § 12, stk. 1, nr. 1, § 12, stk. 2, eller § 12, stk. 3, jf. stk. 1, nr. 1, skal på begæring af indehaveren af tilladelsen eller godkendelsen indbringes for domstolene af anklagemyndigheden efter fremgangsmåden i straffelovens § 78, stk. 3, og sagen behandles i disse tilfælde i strafferetsplejens former.
 Stk. 2. Bestemmelsen i stk. 1, 1. og 2. pkt., finder tilsvarende anvendelse for afgørelse om, at en tilladelse ikke kan fornys på grund af, at virksomheden ikke længere opfylder betingelsen i § 3, stk. 1, nr. 2 eller 3, eller transportlederen ikke længere opfylder betingelsen i § 4, nr. 3 eller 5. Bestemmelsen i stk. 1, 1. og 3. , pkt. finder tilsvarende anvendelse for afgørelse om, at en tilladelse ikke kan fornys på grund af, at virksomheden eller transportlederen ikke længere opfylder betingelsen i artikel 3, nr. 1, litra b.
Stk. 3. Anmodning om sagsanlæg vedrørende tilbagekaldelse eller nægtelse af fornyelse ifølge artikel 13, jf. artikel 3, nr. 1, litra a, c og d, § 12, stk. 1, nr. 2, § 12, stk. 3, jf. stk. 1, nr. 2, § 13, stk. 2, jf. § 3, stk. 1, nr. 2, og § 13, stk. 2, jf. § 4, nr. 3, har ikke opsættende virkning, men retten kan ved kendelse bestemme, at den pågældende under sagens behandling skal have adgang til at udøve den virksomhed, tilladelsen eller godkendelsen vedrører.
Ankes en dom, hvorved tilbagekaldelse ikke findes lovlig, kan den ret, der har afsagt dommen, eller den ret, hvortil sagen er indbragt, bestemme, at vognmandsvirksomheden ikke må udøves under ankesagens behandling.
Stk. 4. Anmodning om sagsanlæg vedrørende tilbagekaldelse eller nægtelse af fornyelse ifølge artikel 13, jf. artikel 3, nr. 1, litra b, § 12, stk. 1, nr. 1, § 12, stk. 2, § 12, stk. 3, jf. stk. 1, nr. 1, § 12, stk. 4, § 12, stk. 5, § 13, stk. 2, jf. § 3, stk. 1, nr. 3, og § 13, stk. 2, jf. § 4, nr. 5, har opsættende virkning, men retten kan ved kendelse bestemme, at den pågældende under sagens behandling ikke må udøve den virksomhed, tilladelsen eller godkendelsen vedrører.
Hvis tilbagekaldelsen findes lovlig ved dommen, kan det i denne bestemmes, at anke ikke har opsættende virkning.
Stk. 5. En tilbagekaldelse efter artikel 13 eller § 12 kan til enhver tid efter ansøgning ophæves af den myndighed, der har truffet afgørelse om tilbagekaldelse.
En ansøgning herom kan dog kun indgives med 1 års mellemrum.
Hvis ansøgningen afslås, kan ansøgeren forlange afgørelsen prøvet ved domstolene, såfremt der er forløbet mindst 5 år efter tilbagekaldelsen og mindst 2 år efter, at ophævelse senest er nægtet ved dom.
Stk. 1, 2. pkt., finder tilsvarende anvendelse.« 11. § 14 ophæves.
 12. I § 15 ændres »tilbagekaldt, frakendt eller bortfaldet, jf. §§ 12-14,« til: »tilbagekaldt, jf. § 12«.
 13. § 16 b, stk. 2, nr. 3, affattes således:
»3) bestemmelserne i Europa-Parlamentets og Rådets forordning (EF) nr. 883/2004 om koordinering af de sociale sikringsordninger eller« 14. I § 17, stk. 1, nr. 1, udgår »§ 4, stk. 2, 1. pkt.,«.
§ 2 I lov om buskørsel, jf. lovbekendtgørelse nr. 1087 af 8. september 2010, foretages følgende ændringer:
1. I § 2 a, stk. 1, ændres »og § 13, stk. 1, 3 og 4, til udlejning m.v. efter § 1 a, om godkendelse som ansvarlig leder i et selskab m.v. efter § 13, stk. 2, om fornyelse af en tilladelse samt om tilbagekaldelse af en tilladelse eller en godkendelse efter § 14, stk. 1-4 og 6,« til: »til udlejning m.v. efter § 1 a, om godkendelse som transportleder i en virksomhed, om fornyelse af en tilladelse samt om tilbagekaldelse af en tilladelse eller en godkendelse.« 2. I § 9, stk. 1, udgår »eller § 13, stk. 1, 3 eller 4,«.
 3. I § 9, stk. 2 og 3, udgår »og § 13, stk. 1, 3 og 4,«.
 4. § 12 affattes således:
»§ 12. Tilladelse i henhold til § 1, stk. 1, kan meddeles en her i landet hjemmehørende virksomhed, der foruden at opfylde de krav, der følger af artikel 3 i Europa-Parlamentets og Rådets forordning (EF) nr. 1071/2009 af 21. oktober 2009 om fælles regler om betingelser for udøvelse af vejtransporterhvervet og om ophævelse af Rådets direktiv 96/26/EF (forordning nr. 1071/2009), 1) ikke er under rekonstruktionsbehandling eller konkurs, 2) ikke har betydelig forfalden gæld til det offentlige, hvorved forstås beløb i størrelsesordenen 50.000 kr. og derover, og 3) gør det antageligt, at den vil kunne udøve virksomheden på forsvarlig måde og i overensstemmelse med god skik inden for branchen.
Stk. 2. Der kan under de i stk. 1 nævnte betingelser meddeles tilladelse til her i landet hjemmehørende foreninger, fonde og andre selvejende institutioner.
Der kan ligeledes meddeles tilladelse til offentlige myndigheder og virksomheder.
Stk. 3. Filialer af udenlandske selskaber m.v. af den i stk. 1 og 2 nævnte art kan meddeles tilladelse, såfremt dette er hjemlet i international aftale eller ved bestemmelser fastsat af transportministeren Stk. 4. Ved vurderingen af, om en virksomhed, der drives i selskabsform, opfylder betingelserne i stk. 1, nr. 3, kan der indgå oplysninger om, at medlemmer af bestyrelsen eller direktionen eller andre personer med væsentlige interesser i selskabet inden for de seneste 5 år 1) er blevet nægtet godkendelse som transportleder eller har fået tilbagekaldt en godkendelse som transportleder af en virksomhed med en tilladelse i henhold til denne lov, lov om godskørsel, lov om taxikørsel eller forskrifter fastsat i medfør heraf eller 2) har været godkendt som transportleder i eller har haft væsentlige interesser i en bus- eller godskørselsvirksomhed, der a) er blevet nægtet udstedelse af eller har fået tilbagekaldt en tilladelse i medfør af bestemmelser i denne lov, lov om godskørsel, lov om taxikørsel eller forskrifter fastsat i medfør heraf, b) i forbindelse med udførelse af erhvervsmæssig personbefordring eller udlejning m.v. groft eller gentagne gange har overtrådt bestemmelser nævnt i § 14, stk. 1, nr. 1, litra a-g, eller c) har eller har haft økonomiske vanskeligheder, som kan tilskrives forhold, som de pågældende har været ansvarlige for.« 5. § 13 affattes således:
»§ 13. Virksomheden skal have en godkendt transportleder, der foruden at opfylde de krav, der følger af artikel 4 i forordning nr. 1071/2009 1) er myndig og ikke er under værgemål efter værgemålslovens § 5 eller under samværgemål efter værgemålslovens § 7, 2) ikke er under rekonstruktionsbehandling eller konkurs, 3) ikke har betydelig forfalden gæld til det offentlige, hvorved forstås beløb i størrelsesordenen 50.000 kr. og derover, 4) ikke er dømt for strafbart forhold, der begrunder en nærliggende fare for misbrug af adgangen til at udføre vognmandsvirksomhed, jf. straffelovens § 78, stk. 2, og 5) gør det antageligt, at vedkommende vil kunne udøve virksomheden på forsvarlig måde og i overensstemmelse med god skik inden for branchen.« 6. Efter § 13 indsættes:
»§ 13 a.
Tilladelse til busudlejning m.v., jf. § 1 a, kan meddeles en her i landet hjemmehørende virksomhed, der foruden at opfylde betingelserne i § 12, stk. 1, nr. 1-3 1) har forretningssted her i landet og 2) har økonomisk grundlag for at drive virksomheden forretningsmæssigt forsvarligt.
Stk. 2. Der kan under de i stk. 1 nævnte betingelser meddeles tilladelse til her i landet hjemmehørende foreninger, fonde og andre selvejende institutioner.
Der kan ligeledes meddeles tilladelse til offentlige myndigheder og virksomheder.
 Stk. 3. Filialer af udenlandske selskaber m.v. af den i stk. 1 og 2 nævnte art kan meddeles tilladelse, såfremt dette er hjemlet i international aftale eller ved bestemmelser fastsat af transportministeren.
 Stk. 4. § 12, stk. 4, finder tilsvarende anvendelse på disse virksomheder.
§ 13 b.
Virksomheden skal have ansat en godkendt transportleder, der vedvarende og faktisk skal forestå virksomhedens busudlejning.
Denne skal foruden at opfylde betingelserne i § 13 1) have bopæl i her i landet og 2) i faglig henseende være kvalificeret til at drive busudlejning.
Stk. 2. Kravet i stk. 1, nr. 1, om bopæl i Danmark bortfalder i det omfang, dette følger af international aftale eller regler fastsat af transportministeren.« 7. § 14 affattes således:
»§ 14. En tilladelse udstedt i medfør af § 1, stk. 1, kan foruden de i artikel 13 i forordning nr. 1071/2009 nævnte tilfælde, tilbagekaldes, hvis indehaveren 1) må antages ikke længere at opfylde betingelserne i § 12, stk. 1, nr. 3, som følge af, at vedkommende i forbindelse med udførelse af erhvervet groft eller gentagne gange har overtrådt bestemmelser i a) denne lov eller forskrifter udstedt i medfør heraf, b) færdselslovgivningen om hastighed, kørsel uden kørekort, køretøjers indretning, udstyr og tilbehør, anbringelse af passagerer eller gods og køre- og hviletid, c) Europa-Parlamentets og Rådets forordning (EF) nr. 561/2006 om harmonisering af visse sociale bestemmelser inden for vejtransport og om ændring af Rådets forordning (EØF) nr. 3821/85 og (EF) nr. 2135/98 samt ophævelse af Rådets forordning (EØF) nr. 3820/85, Rådets forordning (EØF) nr. 3821/85 om kontrolapparatet inden for vejtransport med senere ændringer og Europæisk overenskomst om arbejdet for besætninger på køretøjer i international vejtransport (AETR), d) lovgivningen om euforiserende stoffer eller narkotikahandel, e) miljølovgivningens bestemmelser om beskyttelse af jord samt grund- og overfladevand og om frembringelse, opbevaring, behandling eller bortskaffelse af affald, f) skatte- og afgiftslovgivningen, g) lovgivningen om menneskesmugling eller menneskehandel eller 2) har betydelig forfalden gæld til det offentlige, hvorved forstås beløb i størrelsesordenen 100.000 kr. og derover.
 Stk. 2. En tilladelse udstedt i medfør af § 1, stk. 1, kan tilbagekaldes, hvis en fører eller en anden, der optræder i indehaverens interesse, i forbindelse med udførelse af hvervet gentagne gange groft har overtrådt bestemmelser omfattet af stk. 1, nr. 1, og det som følge heraf må antages, at indehaveren ikke længere opfylder betingelserne i § 12, stk. 1, nr. 3.
 Stk. 3. En godkendelse som transportleder af en virksomhed, jf. § 13, kan tilbagekaldes under de i stk. 1, nr. 1 og 2, nævnte betingelser.
 Stk. 4. En tilladelse udstedt i medfør af § 1, stk. 1, eller en godkendelse som transportleder af en virksomhed kan i tilfælde, som ikke er omfattet af stk. 1 eller 2, tilbagekaldes, hvis betingelserne for udstedelse af en tilladelse eller en godkendelse ikke længere er til stede.
 Stk. 5. En tilladelse udstedt i medfør af § 1, stk. 2, nr. 1, kan tilbagekaldes, hvis indehaveren groft eller gentagne gange har overtrådt vilkårene for tilladelsen, eller såfremt en fører eller en anden, der optræder i virksomhedens interesse, gentagne gange groft har overtrådt vilkårene for tilladelsen.
Stk. 6. En tilladelse udstedt i medfør af § 1, stk. 2, nr. 1, tilbagekaldes, hvis virksomhedens tilladelse udstedt i medfør af § 1, stk. 1, tilbagekaldes efter stk. 1-4 eller artikel 13 eller nægtes fornyet på grund af, at virksomheden eller transportlederen ikke længere opfylder betingelserne i § 12 henholdsvis § 13.« 8. § 14 a ophæves og i stedet indsættes:
»§ 14 a.
En tilladelse til busudlejning m.v. efter § 1 a kan tilbagekaldes, hvis indehaveren 1) må antages ikke længere at opfylde betingelserne i § 12, stk. 1, nr. 3, som følge af, at vedkommende i forbindelse med udførelse af erhvervet groft eller gentagne gange har overtrådt bestemmelser i a) denne lov eller forskrifter udstedt i medfør heraf, b) færdselslovgivningen om køretøjers indretning, udstyr og tilbehør, c) miljølovgivningens bestemmelser om beskyttelse af jord samt grund- og overfladevand og om frembringelse, opbevaring, behandling eller bortskaffelse af affald, d) skatte- og afgiftslovgivningen eller 2) har betydelig forfalden gæld til det offentlige, hvorved forstås beløb i størrelsesordenen 100.000 kr. og derover.
 Stk. 2. En godkendelse som transportleder af en virksomhed, der har tilladelse til busudlejning m.v. efter § 1 a, kan tilbagekaldes under de i stk. 1, nr. 1 og 2, nævnte betingelser.
 Stk. 3. En tilladelse til busudlejning m.v. eller en godkendelse som transportleder af en virksomhed kan i tilfælde, som ikke er omfattet af stk. 1 eller 2 eller bestemmelsen om bortfald i § 16, stk. 1, tilbagekaldes, hvis betingelserne for udstedelse af en tilladelse eller en godkendelse ikke længere er til stede.
 Stk. 4. En tilladelse til busudlejning m.v. kan tilbagekaldes, hvis en ansat eller en anden, der optræder i indehaverens interesse, i forbindelse med udførelse af hvervet gentagne gange groft har overtrådt bestemmelser omfattet af stk. 1, og hvis det som følge heraf må antages, at indehaveren ikke længere opfylder betingelserne i § 13 a, jf. § 12, stk. 1, nr. 3.
 Stk. 5. Tilbagekaldelse af en tilladelse eller tilbagekaldelse af en godkendelse som transportleder af en virksomhed sker på tid fra 1 til 5 år eller indtil videre.
§ 14 b.
I forbindelse med behandling af sager om tilbagekaldelse af tilladelser til erhvervsmæssig personbefordring eller udlejning m.v. kan myndighederne i nødvendigt omfang videregive oplysninger til tilladelsesindehaveren om overtrædelse af bestemmelser omfattet af § 14, stk. 1, nr. 1, som en fører eller en anden, der optræder i indehaverens interesse, har begået i forbindelse med udførelse af hvervet.« 9. § 15 affattes således:
»§ 15. En afgørelse om tilbagekaldelse efter artikel 13 i forordning nr. 1071/2009 eller denne lovs § 14 kan forlanges indbragt for domstolene.
Anmodning om indbringelse af en afgørelse om tilbagekaldelse efter artikel 13, jf. artikel 3, nr. 1, litra a, c og d, § 14, stk. 1, nr. 2, § 14, stk. 3, jf. stk. 1, nr. 2, § 14, stk. 4 og 5, eller § 14 a, stk. 1, nr. 2, og § 14 a, stk. 2, jf. stk. 1, nr. 2, skal inden 4 uger efter, at afgørelsen er meddelt indehaveren af tilladelsen eller godkendelsen, fremsættes over for Trafikstyrelsen, der anlægger sag mod den pågældende i den borgerlige retsplejes former.
En afgørelse om tilbagekaldelse efter artikel 13, jf. artikel 3, nr. 1, litra b, § 14, stk. 1, nr. 1, § 14, stk. 2, § 14, stk. 3, jf. stk. 1, nr. 1, § 14 a, stk. 1, nr. 1, eller § 14 a, stk. 2, jf. stk. 1, nr. 1, skal på begæring af indehaveren af tilladelsen eller godkendelsen indbringes for domstolene af anklagemyndigheden efter fremgangsmåden i straffelovens § 78, stk. 3, og sagen behandles i disse tilfælde i strafferetsplejens former.
 Stk. 2. Bestemmelsen i stk. 1, 1. og 2. pkt., finder tilsvarende anvendelse for afgørelse om, at en tilladelse ikke kan fornys på grund af, at virksomheden ikke længere opfylder betingelserne i § 12, stk. 1, nr. 2 og 3, eller § 13 a, jf. § 12, stk. 1, nr. 2 og 3, eller transportlederen ikke længere opfylder betingelserne i § 13, nr. 3 og 5, eller § 13 b, jf. § 13, nr. 3 og 5. Bestemmelsen i stk. 1, 1. og 3. pkt., finder tilsvarende anvendelse for afgørelse om, at en tilladelse ikke kan fornys på grund af, at virksomheden eller transportlederen ikke længere opfylder betingelsen artikel 3, nr. 1, litra b.
Stk. 3. Anmodning om sagsanlæg vedrørende tilbagekaldelse eller nægtelse af fornyelse ifølge artikel 13, jf. artikel 3, nr. 1, litra a, c og d, § 14 a, stk. 1, nr. 2, § 14 a, stk. 2, jf. stk. 1, nr. 2, og § 15, stk. 2, jf. § 12, stk. 1, nr. 2, § 13, nr. 3, § 13 a, jf. § 12, stk. 1, nr. 2, og § 13 b, jf. § 13, nr. 3, har ikke opsættende virkning, men retten kan ved kendelse bestemme, at den pågældende under sagens behandling skal have adgang til at udøve den virksomhed, tilladelsen eller godkendelsen vedrører.
Ankes en dom, hvorved tilbagekaldelse ikke findes lovlig, kan den ret, der har afsagt dommen, eller den ret, hvortil sagen er indbragt, bestemme, at vognmandsvirksomheden eller busudlejningen ikke må udøves under ankesagens behandling.
Stk. 4. Anmodning om sagsanlæg vedrørende tilbagekaldelse eller nægtelse af fornyelse ifølge artikel 13, jf. artikel 3, nr. 1, litra b, § 14, stk. 1, nr. 1, § 14, stk. 2, § 14, stk. 3, jf. stk. 1, nr. 1, § 14, stk. 4 og 5, § 14 a, stk. 1, nr. 1, og stk. 4, og § 15, stk. 2, jf. § 12, stk. 1, nr. 3, § 13, nr. 5, § 13 a, jf. § 12, stk. 1, nr. 3, og § 13 b, jf. § 13, nr. 5, har opsættende virkning, men retten kan ved kendelse bestemme, at den pågældende under sagens behandling ikke må udøve den virksomhed, tilladelsen eller godkendelsen vedrører.
Hvis tilbagekaldelsen findes lovlig ved dommen, kan det i denne bestemmes, at anke ikke har opsættende virkning.
Stk. 5. En tilbagekaldelse efter artikel 13 eller § 14 kan til enhver tid efter ansøgning ophæves af den myndighed, der har truffet afgørelse om tilbagekaldelse.
En ansøgning herom kan dog kun indgives med 1 års mellemrum.
Hvis ansøgningen afslås, kan ansøgeren forlange afgørelsen prøvet ved domstolene, såfremt der er forløbet mindst 5 år efter tilbagekaldelsen og mindst 2 år efter, at ophævelse senest er nægtet ved dom.
Stk. 1, 2. og 3. pkt., finder tilsvarende anvendelse.« 10. § 16 affattes således:
»§ 16. En tilladelse til busudlejning m.v. bortfalder, hvis indehaveren af tilladelsen ophører med at opfylde betingelserne i § 13 a, stk. 1, nr. 1, § 13 a, stk. 1, jf. § 12, stk. 1, nr. 1, eller hvis den godkendte transportleder fratræder virksomheden.
En godkendelse som transportleder i en virksomhed med tilladelse i henhold til § 1 a bortfalder, når indehaveren af godkendelsen afgår ved døden eller ophører med at opfylde betingelserne i § 13 b, stk. 1, nr. 1, eller § 13 b, stk. 1, jf. § 13, stk. 1, nr. 1 og 2.
Stk. 2. Efter anmeldelse inden 14 dage til den myndighed, der har givet tilladelsen, kan et dødsbo, en ægtefælle, der sidder i uskiftet bo, en skyldner, der er under rekonstruktionsbehandling, et konkursbo eller en værge for en person, der er under værgemål efter værgemålslovens § 5, under værgemål med fratagelse af den retlige handleevne, jf. værgemålslovens § 6, eller under samværgemål efter værgemålslovens § 7, midlertidigt få tilladelse til at fortsætte virksomheden med henblik på afvikling, afhændelse eller lignende.
Adgangen hertil gælder kun indtil 6 måneder fra dødsfaldet, rekonstruktionsbehandlingens indledning, konkursdekretets afsigelse eller værgemålets iværksættelse.
I særlige tilfælde kan fristen forlænges.
Stk. 3. Efter anmeldelse til Trafikstyrelsen inden 14 dage efter transportlederens fratræden kan et virksomhed, der har fået tilladelse efter § 1, stk. 1, jf. § 12, i en periode på op til 3 måneder midlertidigt få tilladelse til at fortsætte virksomheden med henblik på ansættelse af en ny transportleder, der opfylder kravene i § 13 b.
I særlige tilfælde kan fristen forlænges.« 11. § 20 a, stk. 2, nr. 3, affattes således:
»3) bestemmelserne i Europa-Parlamentets og Rådets forordning (EF) nr. 883/2004 om koordinering af de sociale sikringsordninger eller« 12. I § 22, stk. 1, nr. 1, udgår »13, stk. 2, 1. pkt.,«.
§ 3 Loven træder i kraft den 4. december 2011.
Bemærkninger til lovforslaget 1. Lovforslagets formål og baggrund Lovforslaget har til formål at foretage den fornødne tilretning af betingelserne for at udøve henholdsvis godskørsels- og buskørselserhvervet som følge af vedtagelsen af Europa-Parlamentets og Rådets forordning (EF) nr. 1071/2009 om fælles regler om betingelser for udøvelse af vejtransporterhvervet og om ophævelse af Rådets direktiv 96/26/EF (EU-Tidende 2009 nr.
L 300, side 51).
Forordningen er en del af EUs såkaldte »Vejtransportpakke«, der endvidere består af Europa-Parlamentets og Rådets forordning (EF) nr. 1072/2009 om fælles regler for adgang til markedet for international godskørsel (EU-Tidende 2009 nr.
L 300, side 72) og Europa-Parlamentets og Rådets forordning (EF) nr. 1073/2009 om fælles regler for adgang til markedet for international buskørsel og om ændring af forordning (EF) nr. 561/2006 (EU-Tidende 2009 nr.
L 300, side 88). Disse to forordninger kræver ikke ændringer i dansk lovgivning, da disse områder ikke er reguleret i dansk ret.
 Forordningens adgangskrav ligger tæt op ad de allerede eksisterende danske adgangskrav, hvorfor lovforslaget hovedsagelig er en teknisk tilretning af godskørselsloven henholdsvis busloven, således at regler fra forordningen ikke gentages i dansk ret.
 Vejtransportpakken har til formål at harmonisere og forenkle EU-reglerne, der gælder på området og supplere dem således, at der sikres en større grad af ensartethed.
I forordning nr. 1071/2009 om adgang til vejtransporterhvervet er fastsat de betingelser, som alle virksomheder skal opfylde for at få tilladelse til at udøve vejtransporterhvervet.
Forordningen tydeliggør de eksisterende EU-retsregler og supplerer dem for at styrke helheden og sikre en effektiv og ensartet anvendelse.
Forordningen har indført fælles bestemmelser om faktisk og varig etablering af virksomhederne for at mindske konkurrenceforvridning, der skyldes såkaldte »postkassevirksomheder«.
Endvidere harmoniseres de indikatorer, der bruges til at måle en virksomheds økonomiske grundlag og niveauet for de prøver, der godtgør de faglige kvalifikationer.
Desuden sikrer forordningen, at den person, der står som indehaver af en attest på faglige kvalifikationer, også faktisk leder transportaktiviteterne og ikke kun agerer stråmand for ansøgningen om tilladelse.
Herudover forudsætter forordningen, at medlemsstaterne fastsætter de nærmere betingelser for opfyldelse af krav til vandel.
 Der er i forordning nr. 1071/2009 givet mulighed for, at medlemsstaterne kan stille yderligere krav, der skal være rimelige og ikke må medføre diskriminerende forskelsbehandling.
 Med lovforslaget foreslås det at bibeholde de danske krav om, at en ansøger ikke må have betydelig forfalden gæld til det offentlige, og at en tilladelse kan tilbagekaldes, hvis indehaveren har betydelig forfalden gæld til det offentlige.
Lovforslaget ophæver endvidere bestemmelserne om bortfald af tilladelser til godskørsel for fremmed regning og tilladelser til erhvervsmæssig buskørsel og den hertil knyttede mulighed for at opnå midlertidige tilladelser i tilfælde af død, konkurs, betalingsstandsning og fratræden af godkendt ansvarlig leder.
Baggrunden herfor er, at der ikke i forordning nr. 1071/2009 er mulighed for bortfald af tilladelser.
I stedet for vil der fremover ske tilbagekaldelse i de nævnte tilfælde.
Der er i forordningen mulighed for midlertidig fortsættelse af virksomheden i de situationer, hvor der for øjeblikket kan udstedes midlertidige tilladelser.
 Busudlejningsområdet reguleres ikke i forordning nr. 1071/2009, og den nuværende regulering af området i busloven opretholdes derfor i lovforslaget.
2. Gældende ret For at få udstedt tilladelse til godskørsel for fremmed regning eller til erhvervsmæssig buskørsel skal en ansøger opfylde krav til økonomisk baggrund, faglige kvalifikationer og vandel.
Kravene er fastsat i § 3 i godskørselsloven og i § 12 i busloven.
Er virksomheden drevet i selskabsform, skal i henhold til henholdsvis godskørselslovens § 4, stk. 2, og buslovens § 13, stk. 2, have ansat en ansvarlig leder, der vedvarende og faktisk skal forestå virksomhedens godskørsel henholdsvis buskørsel.
Den ansvarlige leder skal opfylde krav til faglige kvalifikationer og vandel og må ikke have betydelige restancer til det offentlige.
 Reglerne  på nær kravet vedrørende restancer til det offentlige - er fastsat med baggrund i Rådets direktiv 96/26/EF af 29. april 1996 om adgang til erhvervet godstransport ad landevej og erhvervet personbefordring ad landevej samt om gensidig anerkendelse af eksamensbeviser, certifikater og andre kvalifikationsbeviser, som skal lette den faktiske udøvelse af etableringsfrihed for de pågældende udøvere af transportvirksomhed inden for indenlandsk og international eksport, som ændret ved Rådets direktiv af 98/76/EF.
En ansøger skal have økonomisk grundlag for at drive virksomheden forretningsmæssigt forsvarligt.
Ansøgeren skal derfor råde over en egenkapital på mindst 150.000 kr. for de to første tilladelser og 40.000 kr. for hver efterfølgende tilladelse.
Hvis ansøgeren ikke selv råder over den fornødne egenkapital, kan der i stedet stilles en garanti af et pengeinstitut eller forsikringsselskab.
Kravet til egenkapital er skærpet i forhold til direktivets krav.
Endvidere må hverken ansøgeren eller den godkendte ansvarlige leder have restancer til det offentlige på over 50.000 kr.
Ved det offentlige forstås danske offentlige myndigheder.
For at anses for fagligt kvalificeret skal en ansøger gennemføre et særligt vognmandskursus godkendt af Trafikstyrelsen og bestå en afsluttende prøve.
Deltagelse i kurset er obligatorisk, og fritagelse fra kurset kan kun forekomme i særlige tilfælde.
Der er i direktivet ikke krav om kursus, men kun om deltagelse i en prøve.
Ifølge godskørselslovens § 12, stk. 1, og buslovens § 14, stk. 1, kan en tilladelse til godskørsel for fremmed regning henholdsvis en tilladelse til erhvervsmæssig buskørsel blandt andet tilbagekaldes, hvis indehaveren har restancer til det offentlige på over 100.000 kr.
En godkendelse som ansvarlig leder af et selskab m.v. kan tilbagekaldes under de samme betingelser.
Ved det offentlige forstås danske offentlige myndigheder.
En tilladelse til godskørsel for fremmed regning og en tilladelse til erhvervsmæssig buskørsel bortfalder i medfør af godskørselslovens § 14 henholdsvis buslovens § 16, hvis indehaveren afgår ved døden, bliver erklæret konkurs eller anmelder betalingsstandsning, eller hvis den godkendte ansvarlige leder fratræder.
Dødsboet, konkursboet, virksomheden under betalingsstandsning og virksomheden uden ansvarlig leder har mulighed for at få udstedt midlertidige tilladelser i en kort periode.
 Der er i busloven fastsat samme betingelser for udøvelse af erhvervet som busudlejer som til udøvelse af erhvervet som busvognmand.
3. Lovforslaget i hovedtræk Fremover skal dansk lovgivning om betingelserne for udøvelse af erhvervet som henholdsvis godsvognmand og busvognmand ses i tæt sammenhæng med forordning nr. 1071/2009. Godskørselsloven og busloven med tilhørende bekendtgørelser skal således alene supplere forordningen.
3.1. Krav til økonomisk baggrund Forordningen fastslår, at det er nødvendigt, at vejtransportvirksomheder har et økonomisk grundlag, der opfylder visse mindstekrav, for at de kan oprette og drive virksomhed på forsvarlig vis.
Der er derfor i forordningen krav om, at en virksomhed der udøver vejtransporterhvervet, skal have et tilstrækkeligt økonomisk grundlag.
For at opfylde kravet skal virksomheden godtgøre at råde over kapital og reserver af en værdi på mindst 9.000 EUR, når den benytter et enkelt køretøj, og 5.000 EUR for hvert derudover benyttet køretøj.
En virksomhed kan også dokumentere sit økonomiske grundlag ved en bankgaranti eller en garanti stillet af et forsikringsselskab.
Der har hidtil været et ønske fra dansk side om at stille øgede krav til vognmandsvirksomheders økonomiske grundlag for at komme ind i erhvervet for derved at højne niveauet i branchen.
De hidtidige danske krav til egenkapital vil ikke blive berørt af lovforslaget.
3.2. Krav til faglige kvalifikationer Forordningen fastsætter, at en ansøger ved en obligatorisk skriftlig prøve skal dokumentere at have de fornødne kundskaber for at kunne lede en vognmandsvirksomhed.
Medlemsstaterne kan pålægge ansøgerne at gennemgå et kursus forud for prøven.
Der har hidtil været et ønske fra dansk side om at stille krav til kommende vognmands kursusdeltagelse for derved at højne niveauet i branchen.
Det hidtidige danske krav om kursusdeltagelse vil ikke blive berørt af lovforslaget.
3.3. Krav vedrørende restancer til det offentlige Bus- og godskørselslovens krav om, at en virksomhed eller en ansvarlig leder ikke må have restancer til det offentlige på over 50.000 kr., er bibeholdt i lovforslaget, selv om forordningen ikke indeholder regler herom.
Formålet er primært at sikre, at virksomheden forhindres i at oparbejde yderligere restancer og derved belaste de offentlige budgetter.
Tilsvarende regel findes på en række andre sektorområder, hvor der ifølge lovgivningen kræves særlig tilladelse for at udøve et erhverv.
3.4. Transportleder Begrebet »ansvarlig leder«, dvs. den person, der faktisk og vedvarende leder virksomhedens transportarbejde, ændres i overensstemmelse med forordningen til »transportleder«.
Der er alene tale om en sproglig ændring uden virkning for indholdet af begrebet.
3.5. Tilbagekaldelse Bus- og godskørselslovens nuværende tilbagekaldelsesmulighed er bibeholdt i lovforslaget, da det er et effektivt tilsynsværktøj, som sætter Trafikstyrelsen i stand til at tilbagekalde tilladelser på grund af forfalden gæld til det offentlige på ikke under 100.000 kr.
Formålet er primært at sikre, at virksomheden forhindres i at oparbejde yderligere restancer og derved belaste de offentlige budgetter.
Inddragelse af tilladelse som følge af gæld til det offentlige er ikke en ordning, der alene anvendes på Transportministeriets område.
Den kendes ligeledes fra andre ministerområder, hvor det ligeledes har været vurderet nødvendigt at skabe en vis sikkerhed for, at opgaverne udføres på et kvalitetsmæssigt tilstrækkeligt grundlag.
 Trafikstyrelsen kan tilbagekalde en tilladelse, såfremt det konstateres, at virksomheden eller transportlederen har forfalden gæld på over 100.000 kr.
Proportionalitetsprincippet om, at en mildere sanktion skal vælges frem for en strengere, hvis man på den måde kan opnå samme resultat, er iagttaget ved, at virksomheder med restancer over 100.000 kr. anmodes om at indgå en afdragsaftale med den offentlige myndighed om nedbringelsen af gælden.
Først såfremt en sådan aftale ikke indgås eller efterfølgende misligholdes, tilbagekalder Trafikstyrelsen virksomhedens tilladelser.
 De situationer, der i dag medfører bortfald af tilladelser, indehaverens død, virksomhedens konkurs eller betalingsstandsning samt den godkendte ansvarlige leder fratræden, vil fremover være grundlag for tilbagekaldelse af tilladelse.
 Endvidere foreslås de hidtidige tilbagekaldelsesårsager, der ikke er medtaget i forordning nr. 1071/2009 opretholdt, da medlemsstaterne i henhold til forordningens artikel 6, skal fastsætte betingelser til opfyldelse af vandelskravet under hensyntagen til de i forordningen nævnte krav.
3.6. Bortfald Forordningen hjemler ikke mulighed for bortfald af tilladelser, men fastsætter alene situationer for tilbagekaldelse af tilladelser.
Med forslaget ophæves derfor den nuværende bestemmelse om bortfald for så vidt angår tilladelse til godskørsel for fremmed regning og tilladelser til erhvervsmæssig personbefordring.
Bortfaldsmuligheden opretholdes for busudlejning, da dette område ikke er reguleret af forordningen.
 Ifølge forordningen vil virksomheden i en kortere periode have mulighed for at bibeholde tilladelserne.
3.7. Busudlejning Den nuværende regulering af erhvervet som busudlejer foreslås opretholdt.
Da buslovens nuværende bestemmelser er sammenskrevet for så vidt angår erhvervsmæssig buskørsel og busudlejning m.v., og da erhvervsmæssig buskørsel reguleres i forordning nr. 1071/2009, er der i forslaget udarbejdet selvstændige bestemmelser til regulering af busudlejningsområdet.
4. Økonomiske og administrative konsekvenser for det offentlige Lovforslaget vurderes ikke at medføre administrative og økonomiske konsekvenser for stat, kommuner og regioner.
5. Økonomiske og administrative konsekvenser for erhvervslivet Lovforslaget vurderes ikke at medføre økonomiske eller administrative konsekvenser for erhvervslivet.
Forslaget har været sendt til Erhvervs- og Selskabsstyrelsens Center for Kvalitet i ErhvervsRegulering (CKR), der er enig i vurderingen.
6. Administrative konsekvenser for borgerne Lovforslaget vurderes ikke at medføre administrative konsekvenser for borgerne.
7. Miljømæssige konsekvenser Lovforslaget vurderes ikke at medføre miljømæssige konsekvenser.
8. Forholdet til EU-retten Der er tale om lovgivning i tilknytning til Europa-Parlamentets og Rådets forordning nr. 1071/2009 om fælles regler om betingelser for udøvelse af vejtransporterhvervet og om ophævelse af Rådets direktiv 96/26/EF.
9. Høring Lovforslaget er sendt til høring hos følgende myndigheder, organisationer m.v.:
 Arbejdsgiverforeningen for Transport og Logistik, Centralforeningen af Taxiforeninger i Danmark, Dansk Arbejdsgiverforening, Dansk Erhverv, Dansk Taxi Råd, Dansk Transport og Logistik, Danske Advokater, Danske Biludlejere, Danske Busvognmænd, Danske Handicaporganisationer, Danske Regioner, Danske Speditører, Danske Taxivognmænds Arbejdsgiverforening, Det Centrale Handicapråd, DI, DI Transport, Fagligt Fælles Forbund, FDL Frie Danske Lastbilvognmænd, International Transport Danmark, Kommunernes Landsforening, Landsorganisationen i Danmark, NOAH-Trafik og Rådet for Sikker Trafik.
Bemærkninger til lovforslagets enkelte bestemmelser Til § 1 Til nr. 1 Det foreslås, at de krav, som en virksomhed uanset virksomhedsform skal opfylde ud over de i forordning nr. 1071/2009 fastsatte krav (krav til etableringssted, vandel og økonomisk grundlag), samles i én bestemmelse.
 I bestemmelsens stk. 1, nr. 1, foreslås det formelle krav om, at virksomheden ikke må være under rekonstruktionsbehandling eller konkurs, videreført.
Det foreslås endvidere i stk. 1, nr. 2, at kravet om, at en virksomhed ikke må have forfalden gæld til det offentlige på mere end 50.000 kr. opretholdes.
Der henvises i øvrigt til de almindelige bemærkninger.
 Ifølge forordning nr. 1071/2009 skal medlemsstaterne fastsætte de betingelser, som en virksomhed skal opfylde i medfør af forordningen for at opfylde vandelskravet.
I bestemmelsens stk. 1, nr. 3, foreslås det derfor at videreføre kravet om, at det skal gøres antageligt, at virksomheden vil kunne udøve denne på forsvarlig måde og i overensstemmelse med god skik inden for branchen.
Ordlyden dækker dels over tilfælde, hvor der er begået et eller flere strafbare forhold, der ikke umiddelbart begrunder en nærliggende fare for misbrug af adgangen til at udføre vognmandsvirksomhed, jf. straffelovens § 78, stk. 2, dels tilfælde, hvor ansøgeren i en tidligere virksomhed har dokumenteret mangel på evne til at drive virksomheden økonomisk og forretningsmæssigt forsvarligt.
 Stk. 2-4 svarer indholdsmæssigt til lovens nuværende § 4, stk. 3-5.
Til nr. 2 Bestemmelsen indeholder de krav, som en transportleder skal opfylde ud over de i forordning nr. 1071/2009 fastsatte krav (krav til bopæl, vandel og faglige kvalifikationer).
 I bestemmelsens nr. 1 og 2 foreslås det at videreføre de formelle krav om, at ansøgeren skal være myndig, ikke må være under værgemål eller under samværgemål samt ikke må være under rekonstruktionsbehandling eller konkurs.
 Det foreslås endvidere i nr. 3, at kravet om, at ansøgeren ikke må have betydelig forfalden gæld til det offentlige, hvorved forstås beløb i størrelsesordenen 50.000 kr. og derover, videreføres.
 Ifølge forordning nr. 1071/2009 skal medlemsstaterne fastsætte de betingelser, som en transportleder skal opfylde i medfør af forordningen for at opfylde vandelskravet.
I bestemmelsens nr. 4 og 5 foreslås det derfor at videreføre kravene om, at ansøgeren ikke må være dømt for strafbart forhold, der begrunder en nærliggende fare for misbrug af adgangen til at udføre vognmandsvirksomhed, jf. straffelovens § 78, stk. 2, og om, at det skal gøres antageligt, at transportlederen vil kunne udøve virksomheden på forsvarlig måde og i overensstemmelse med god skik inden for branchen.
Sidstnævnte krav dækker dels over tilfælde, hvor der er begået et eller flere strafbare forhold, der ikke umiddelbart begrunder en nærliggende fare for misbrug af adgangen til at udføre vognmandsvirksomhed, jf. straffelovens § 78, stk. 2, dels tilfælde, hvor ansøgeren i en tidligere virksomhed har dokumenteret mangel på evne til at drive virksomheden økonomisk og forretningsmæssigt forsvarligt.
Til nr. 3 Ændringen er en konsekvens af, at økonomiske eller faglige krav nu er fastsat i forordning nr. 1071/2009. Forordningen gør ikke udtømmende op med disse forhold.
Til nr. 4 og 5 Ændringen er en konsekvens af forslagets § 1, nr. 2 og 3.
Til nr. 6 Ændringen er en konsekvens af forslagets § 1, nr. 2 og 9 Til nr. 7 Den foreslåede ændring er en konsekvens af, at kompetencen i forhold til registrering af køretøjer er overgået fra Justitsministeriet til Skatteministeriet.
Til nr. 8 Overskriften ændres som en konsekvens af ophævelsen af bestemmelsen om bortfald, jf. forslagets § 1, nr. 11.
Til nr. 9 Bestemmelsen fastsætter de tilfælde, hvor en tilladelse kan tilbagekaldes, ud over de i forordning nr. 1071/2009 fastsatte tilbagekaldelsesmuligheder, herunder virksomhedens og transportlederens manglende opfyldelse af vandelskravet, transportlederens manglende opfyldelse af kravet til faglige kvalifikationer eller bopælskravet, død eller fysisk uskikkethed til at varetage hvervet, en virksomheds manglende forretningssted eller manglende opfyldelse af det økonomiske grundlag.
 Tilbagekaldelsesårsagerne nævnt i stk. 1-5 er en tilrettet videreførelse af de nuværende tilbagekaldelsesårsager, da medlemsstaterne i henhold til forordningens artikel 6, skal fastsætte betingelser til opfyldelse af vandelskravet til opfyldelse af vandelskravet under hensyntagen til de i forordningen nævnte krav.
Som noget nyt foreslås i stk. 6, at en tilladelse til international godskørsel tilbagekaldes i tilfælde af, at virksomhedens tilladelse til godskørsel for fremmed regning tilbagekaldes eller nægtes fornyet.
Forslaget er en konsekvens af, at reglerne om bortfald af tilladelser til godskørsel for fremmed regning ophæves, jf. forslagets § 1, nr. 11.
Til nr. 10 Den foreslåede ændring er en konsekvens af forslagets § 1, nr. 9, og medfører, at tilbagekaldelse efter både forordning nr. 1071/2009 og loven kan indbringes for domstolene.
Det bemærkes, at bestemmelsen i øvrigt ikke indebærer ændringer i forhold til den nuværende lovs adgang til domstolsprøvelse.
Til nr. 11 Med den foreslåede ændring af bestemmelsen ophæves muligheden for bortfald af tilladelser til godskørsel for fremmed regning i tilfælde af, at virksomheden er under rekonstruktionsbehandling eller konkurs, eller at den godkendte ansvarlige leder fratræder.
Muligheden for bortfald ophæves endvidere i tilfælde af, at den ansvarlig leder af en godskørselsvirksomhed umyndiggøres, dør, tages under rekonstruktionsbehandling eller konkurs.
Samtidig ophæves adgangen til at få midlertidige tilladelser i en kortere periode med henblik på retablering, ansættelse af ny ansvarlig leder eller afvikling af et konkursbo m.v.
Baggrunden herfor er, at forordning nr. 1071/2009 ikke hjemler mulighed for bortfald.
Fremover vil der efter forordningens artikel 13 ske tilbagekaldelse af virksomhedens tilladelse i ovennævnte tilfælde, men med mulighed for opretholdelse af tilladelserne i en kortere periode.
Til nr. 12 Den foreslåede ændring er en konsekvens af forslagets § 1, nr. 11.
Til nr. 13 Den foreslåede ændring er en konsekvens af vedtagelse af ny EU-forordning på området.
Til nr. 14 Den foreslåede ændring er en konsekvens af forslagets § 1, nr. 2.
Til § 2 Til nr. 1 Den foreslåede ændring er en konsekvens af forslagets § 2, nr. 5 og 8.
Til nr. 2 og 3 De foreslåede ændringer er en konsekvens af forslagets § 2, nr. 4 og 5.
Til nr. 4 Det foreslås, at de krav, som en virksomhed uanset virksomhedsform skal opfylde ud over de i forordning nr. 1071/2009 fastsatte krav (krav til etableringssted, vandel og økonomisk grundlag), samles i én bestemmelse.
 I bestemmelsens stk. 1, nr. 1, foreslås det formelle krav om, at virksomheden ikke må være under rekonstruktionsbehandling eller konkurs, videreført.
Det foreslås endvidere i stk. 1, nr. 2, at kravet om, at en virksomhed ikke må have forfalden gæld til det offentlige på mere end 50.000 kr. opretholdes.
Der henvises i øvrigt til de almindelige bemærkninger.
 Ifølge forordning nr. 1071/2009 skal medlemsstaterne fastsætte de betingelser, som en virksomhed skal opfylde i medfør af forordningen for at opfylde vandelskravet.
I bestemmelsens stk. 1, nr. 3, foreslås det derfor at videreføre kravet om, at det skal gøres antageligt, at virksomheden vil kunne udøve denne på forsvarlig måde og i overensstemmelse med god skik inden for branchen.
Ordlyden dækker dels over tilfælde, hvor der er begået et eller flere strafbare forhold, der ikke umiddelbart begrunder en nærliggende fare for misbrug af adgangen til at udføre vognmandsvirksomhed, jf. straffelovens § 78, stk. 2, dels tilfælde, hvor ansøgeren i en tidligere virksomhed har dokumenteret mangel på evne til at drive virksomheden økonomisk og forretningsmæssigt forsvarligt.
 Stk. 2-4 svarer indholdsmæssigt til lovens nuværende § 13, stk. 3-5.
Til nr. 5 Bestemmelsen indeholder de krav, som en transportleder skal opfylde ud over de i forordning nr. 1071/2009 fastsatte krav (krav til bopæl, vandel og faglige kvalifikationer).
 I bestemmelsens nr. 1 og 2 foreslås det at videreføre de formelle krav om, at ansøgeren skal være myndig, ikke må være under værgemål eller under samværgemål samt ikke må være under rekonstruktionsbehandling eller konkurs.
 Det foreslås endvidere i nr. 3, at kravet om, at ansøgeren ikke må have betydelig forfalden gæld til det offentlige, hvorved forstås beløb i størrelsesordenen 50.000 kr. og derover, videreføres.
 Ifølge forordning nr. 1071/2009 skal medlemsstaterne fastsætte de betingelser, som en transportleder skal opfylde i medfør af forordningen for at opfylde vandelskravet.
I bestemmelsens nr. 4 og 5 foreslås det derfor at videreføre kravene om, at ansøgeren ikke må være dømt for strafbart forhold, der begrunder en nærliggende fare for misbrug af adgangen til at udføre vognmandsvirksomhed, jf. straffelovens § 78, stk. 2, og om, at det skal gøres antageligt, at transportlederen vil kunne udøve virksomheden på forsvarlig måde og i overensstemmelse med god skik inden for branchen.
Sidstnævnte krav dækker dels over tilfælde, hvor der er begået et eller flere strafbare forhold, der ikke umiddelbart begrunder en nærliggende fare for misbrug af adgangen til at udføre vognmandsvirksomhed, jf. straffelovens § 78, stk. 2, dels tilfælde, hvor ansøgeren i en tidligere virksomhed har dokumenteret mangel på evne til at drive virksomheden økonomisk og forretningsmæssigt forsvarligt.
Til nr. 6 Den foreslåede ændring er en konsekvens af, at reglerne for busudlejning ikke er reguleret i forordning nr. 1071/2009. De nuværende adgangskrav på området opretholdes derfor.
Til nr. 7 Bestemmelsen fastsætter de tilfælde, hvor en tilladelse kan tilbagekaldes, ud over de i forordningen fastsatte tilbagekaldelsesmuligheder, herunder virksomhedens og transportlederens manglende opfyldelse af vandelskravet, transportlederens manglende opfyldelse af kravet til faglige kvalifikationer eller bopælskravet, død eller fysisk uskikkethed til at varetage hvervet, en virksomheds manglende forretningssted eller manglende opfyldelse af det økonomiske grundlag.
 Tilbagekaldelsesårsagerne nævnt i stk. 1-5 er en tilrettet videreførelse af de nuværende tilbagekaldelsesårsager, da medlemsstaterne i henhold til forordningens artikel 6, skal fastsætte betingelser til opfyldelse af vandelskravet til opfyldelse af vandelskravet under hensyntagen til de i forordningen nævnte krav.
Som noget nyt foreslås i stk. 6, at en tilladelse til international buskørsel tilbagekaldes i tilfælde af, at virksomhedens tilladelse til erhvervsmæssig buskørsel tilbagekaldes eller nægtes fornyet.
Forslaget er en konsekvens af, at reglerne om bortfald af tilladelser til erhvervsmæssig buskørsel ophæves, jf. forslagets § 2, nr. 10.
Til nr. 8 Den foreslåede ændring er en konsekvens af, at reglerne for busudlejning ikke er reguleret i forordning nr. 1071/2009. Den nuværende mulighed for tilbagekaldelse af tilladelser til busudlejning m.v. opretholdes herved.
Til nr. 9 Den foreslåede ændring er en konsekvens af forslagets § 2, nr. 8, og medfører at tilbagekaldelse efter både forordning nr. 1071/2009 og loven kan indbringes for domstolene.
Det bemærkes, at bestemmelsen i øvrigt ikke indebærer ændringer i forhold til den nuværende lovs adgang til domstolsprøvelse.
Til nr. 10 Med den foreslåede ændring af bestemmelsen ophæves muligheden for bortfald af tilladelser til erhvervsmæssig buskørsel i tilfælde af, at virksomheden er under rekonstruktionsbehandling eller konkurs, eller at den godkendte ansvarlige leder fratræder.
Muligheden for bortfald ophæves endvidere i tilfælde af, at den ansvarlig leder af en buskørselsvirksomhed umyndiggøres, dør, tages under rekonstruktionsbehandling eller konkurs.
Samtidig ophæves adgangen til at få midlertidige tilladelser i en kortere periode med henblik på retablering, ansættelse af ny ansvarlig leder eller afvikling af et konkursbo m.v.
Baggrunden herfor er, at forordning nr. 1071/2009 ikke hjemler mulighed for bortfald.
Fremover vil der efter forordningens artikel 13 ske tilbagekaldelse af virksomhedens tilladelse i ovennævnte tilfælde, men med mulighed for opretholdelse af tilladelserne i en kortere periode.
 Bestemmelsens nye ordlyd er en konsekvens af, at reglerne for busudlejning ikke er reguleret i forordning nr. 1071/2009. Den nuværende mulighed for bortfald af tilladelser til busudlejning m.v. opretholdes herved.
Til nr. 11 Den foreslåede ændring er en konsekvens af vedtagelse af ny EU-forordning på området.
Til nr. 12 Den foreslåede ændring er en konsekvens af forslagets § 2, nr. 5 Til § 3 Det foreslås, at loven træder i kraft den 4. december 2011 samtidig med Europa-Parlamentets og Rådets forordning (EF) nr. 1071/2009 af 21. oktober 2009 om fælles regler om betingelser for udøvelse af vejtransporterhvervet og om ophævelse af Rådets direktiv 96/26/EF.
