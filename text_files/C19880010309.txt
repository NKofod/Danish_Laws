 1. I dette cirkulære omtales de ændringer i  

 ligningsloven, personskatteloven og andre skattelove, der er indeholdt i  

 følgende love:
 2. Der er foretaget ændringer i følgende bestemmelser  

 i ligningsloven:
 Der er endvidere foretaget følgende ændringer i personskatteloven  

 og virksomhedsskatteloven:
 Herudover er der foretaget ændringer i investeringsfondsloven.
 Endelig blev der ved lov nr. 36 af 29. januar 1987 om ændring af  

 forskellige skattelove foretaget redaktionelle ændringer i  

aktieavancebeskatningsloven og ændringer i kildeskatteloven,  

 der ikke omtales nærmere i dette cirkulære.
Ligningslovens § 7, litra p, §§ 10 og 11.  

 Skattefritagelse for 3. Ved lov nr. 36 af 29. januar 1988 blev  

 ligningslovens § 7, litra p, samt §§ 10 og 11 ændret.
Med virkning fra og med indkomståret 1987 er en del af underholdsbidraget  

 til børn fritaget for beskatning hos barnet.
Det drejer sig om den del, der  

 ikke overstiger det af socialministeren fastsatte normalbidrag for  

 underholdsbidrag til børn.
Den gennemførte skattefritagelse ændrer ikke de gældende regler om den  

 bidragspligtiges fradragsret for ydede underholdsbidrag.
Endvidere angår  

 skattefritagelsen kun underholdsbidrag til børn under 18 år.
Bidrag til  

 barnets undervisning eller uddannelse efter barnets fyldte 18. år er derfor  

 ikke omfattet af lovændringen.
Disse beløb skal fortsat beskattes fuldt ud  

 hos barnet.
 I det omfang underholdsbidraget overstiger normalbidraget, er det beløb,  

 der ligger ud over normalbidraget, fortsat skattepligtigt for barnet.
 Har barnet kun modtaget underholdsbidrag en del af indkomståret, er der  

 kun skattefrihed for den del af underholdsbidraget, der ikke overstiger  

 normalbidraget i den pågældende periode.
 4. Ud over de løbende underholdsbidrag kan der betales  

særlige bidrag til barnet efter § 15 i lov om børns retsstilling.  

 Disse bidrag kan pålægges den bidragspligtige i anledning af omkostninger ved  

 barnets dåb, konfirmation, sygdom og begravelse eller i anden særlig  

 anledning.
I praksis gives der bidragsydere fradrag for dåbs- og  

 konfirmationsbidrag, selv om der ikke er tale om løbende  

 underholdsbidrag.
Bidragene betragtes således som en del af  

 underholdsbidraget til børn.
 I konsekvens heraf er barnet ud over normalbidraget for de løbende  

 underholdsbidrag også fritaget for beskatning af bidrag i anledning af dåb og  

 bidrag i anledning af, at barnet opnår konfirmationsalderen.  

 Skattefritagelsen omfatter dog kun den del af bidragene, der ikke overstiger  

 henholdsvis 1 gange det månedlige normalbidrag (ved dåb) og 3 gange det  

 månedlige normalbidrag (ved konfirmation).
 5. I konsekvens af at normalbidraget gøres skattefrit,  

 er den forskudsvise udbetaling af underholdsbidrag til børn fra det  

 offentlige efter § 14 i loven om børnetilskud og forskudsvis udbetaling af  

 børnebidrag ligeledes gjort skattefri.
 Særlige bidrag, som efter lov om børns retsstilling er pålagt i anledning  

 af barnets dåb, konfirmation, sygdom eller begravelse eller i anden særlig  

 anledning, kan efter § 15, stk. 2, i børnetilskudsloven ligeledes udbetales  

 forskudsvis af det offentlige.
De forskudsvise udbetalinger af bidrag i anledning af dåb og i anledning  

 af, at barnet når konfirmationsalderen, er ligeledes gjort skattefrie.
Der er  

 dog kun skattefrihed i det omfang, bidragene ikke overstiger henholdsvis 1  

 gang det månedlige normalbidrag (ved dåb) og 3 gange det månedlige  

 normalbidrag (ved konfirmation).
 6. De nye regler om skattefritagelse for  

 normalbidraget for underholdsbidrag til børn og forskudsvis udbetaling af  

 børnebidrag har virkning for bidrag, der vedrører tiden fra og med den 1.  

 januar 1987. Bidrag, som vedrører tidligere år, men som først kommer til  

 udbetaling i 1987 eller senere, er således ikke omfattet af de nye regler.
Såfremt et bidragsbeløb er blevet ydet for en periode, der både angår  

 indkomståret 1986 og indkomståret 1987, skal der ved vurderingen af, i  

 hvilket omfang underholdsbidraget overstiger normalbidraget, foretages en  

 periodisering af det pågældende bidrag.
Det betyder, at den del af bidraget,  

 der vedrører perioden frem til den 31. december 1986, skal beskattes fuldt  

 ud.
Herefter skal alene den del af bidraget, der vedrører tiden efter den 31.  

 december 1986, tages i betragtning ved vurdering af, hvor stor en del af  

 bidraget, der er skattefrit for modtageren, som svarende til normalbidraget.
I praksis beskattes underholdsbidrag i betalingsåret under forudsætning  

 af, at bidraget er forfaldent til betaling i dette år.
Et forfaldent bidrag,  

 der vedrører 2 indkomstår, tages således til indtægt i det af indkomstårene,  

 hvori betaling sker.
Denne praksis forudsættes opretholdt uændret, og den  

 periodisering, der er beskrevet ovenfor vedrørende bidrag, der både vedrører  

 indkomståret 1986 og 1987, skal derfor ikke foretages ved overgangen til  

 indkomståret 1988 og efterfølgende indkomstår.
Indtil den 1. juli 1987 har en moders normalbidrag efter en bestående  

 bidragsforpligtelse været lavere end normalbidraget for mænd.
Fra den 1. juli  

 1987 er mænds og kvinders normalbidrag af samme størrelse.
 Skattefritagelsen for normalbidraget omfatter for perioden den 1. januar -  

 1. juli 1987 et beløb, der svarer til normalbidraget for underholdsbidrag for  

mænd.
Det halvårlige normalbidrag for mænd udgør i perioden 1. januar - 1. juli  

 1987 3.492 kr.
Fra 1. juli 1987, hvor mænds og kvinders normalbidrag er det  

 samme, er det halvårlige normalbidrag på 3.588 kr.
Fra 1. juli 1988 er det  

 halvårlige normalbidrag 3.696 kr.
 Størrelsen af normalbidraget reguleres een gang årligt og bekendtgøres af  

 Sikringsstyrelsen.
 7. Efter den tidligere gældende bestemmelse i  

 ligningslovens § 7, litra p, medregnes ungdomsydelsen efter loven om  

 børnetilskud og andre familieydelser ikke til den skattepligtige indkomst.  

 Ungdomsydelsen blev ophævet den 1. juli 1987, hvor reglerne i loven om  

 børnetilskud og forskudsvis udbetaling af børnebidrag trådte i kraft.
I forbindelse med ophævelsen af ungdomsydelsen blev der indført en  

 overgangsordning i børnetilskudsloven for de familier, som pr. 30. juni 1987  

 modtog ungdomsydelse, og som ikke vil være berettiget til at modtage ordinært  

 børnetilskud efter børnetilskudslovens § 2. Overgangsbeløbene ydes indtil  

 udgangen af den måned, hvor barnet fylder 18 år.
Beløbet udgør pr. kvartal  

 forskellen mellem den udbetalte ungdomsydelse i april kvartal 1987, og  

 børnefamilieydelsen i juli kvartal 1987. En forudsætning for udbetalingen af  

 beløbene er, at de almindelige betingelser for udbetaling af børnetilskud er  

 opfyldt.
 Beløb, der udbetales efter denne overgangsordning, er med ændringen af  

 ligningslovens § 7, litra p, gjort skattefri i lighed med den skattefrihed,  

 der hidtil har været gældende for ungdomsydelsen.
 Ligningslovens § 7. Sociale fonde og  

 studiegæld.
 Ydelser fra sociale fonde - § 7, litra z.
 8. Ved lov nr. 839 af 18. december 1987 er indsat et  

 nyt litra z i ligningslovens § 7.
Efter denne bestemmelse fritages ydelser fra sociale og sygdomsbekæmpende  

 fonde, foreninger m.v. på op til 5.000 kr. årligt for beskatning hos  

 modtageren.
Samtidig fritages ydelserne for oplysningspligten efter  

 skattekontrollovens § 7 B, da der ikke er oplysningspligt for skattefri  

 ydelser, jf. § 4 i Skatteministeriets bekendtgørelse nr. 648 af 29. september  

 1987.
Skattefritagelsen gælder for et beløb op til 5.000 kr. årligt.
Hvis  

 modtageren får mere end een ydelse fra organisationen, sammenlægges  

 indkomstårets ydelser.
Overstiger værdien af årets samlede ydelser fra den  

 pågældende organisation bundfradraget på 5.000 kr., beskattes det  

 overskydende beløb efter de almindelige regler.
 Der sker derimod ikke sammenlægning af årets ydelser fra forskellige  

 organisationer.
Det er en betingelse for skattefritagelsen, at den sociale fond m.v. er  

 godkendt af socialministeren.
I forbindelse med godkendelsen af de sociale  

 fonde m.v. modtager Socialministeriet fondens vedtægter og regnskaber.  

 Socialministeriet påser, at udbetalingerne sker til formål i overensstemmelse  

 med fondens godkendte vedtægter.
Den eneste betingelse for skattefritagelsen efter § 7, litra z, er  

 socialministerens godkendelse af den uddelende fond, forening m.v.  

 Ligningsmyndighederne skal derfor ikke foretage nogen selvstændig prøvelse af  

 uddelingerne fra de sociale fonde m.v.
Dette gælder både for så vidt angår de  

 udbetalende fonde og modtagerens forhold.
 Loven har virkning fra og med indkomståret 1987. Hvis den pågældende fond  

 m.v. er godkendt inden 15. januar 1988, omfatter skattefriheden også ydelser  

 udbetalt før godkendelsen.
 Eftergivelse af studiegæld - § 7, litra æ.
 9. Ved lov nr. 132 af 12. marts 1988 er der indsat et  

 nyt litra æ i ligningslovens § 7.
 Studiegæld, som er eftergivet efter lov nr. 371 af 10. juni 1987 om  

 tilskud til afvikling af studiegæld og om eftergivelse af studiegæld (i det  

 følgende benævnt studiegældsloven), er fritaget for beskatning.
Efter studiegældsloven kan Hypotekbanken efter ansøgning helt eller delvis  

 eftergive studiegæld, såfremt låntagerens erhvervs-, indtjenings- eller  

 tilbagebetalingsevne er væsentligt reduceret.
Herudover kan Hypotekbanken  

 eftergive den del af studiegælden, som låntager må antages ikke at kunne  

 afvikle i passende rater over 15 år.
Endvidere har Hypotekbanken mulighed for  

 at eftergive misligholdt studiegæld, såfremt gælden er særlig stor eller  

 byrdefuld.
Endelig kan Styrelsen for Statens Uddannelsesstøtte ifølge loven  

 eftergive for meget betalt uddannelsesstøtte i tilfælde, hvor låntager er  

 tilkendt førtidspension eller invaliditetsydelse.
I en række situationer vil en eftergivelse af studiegæld efter  

 studiegældsloven allerede efter den øvrige skattelovgivning være uden  

 skattemæssige virkninger.
Det gælder således, hvis det godtgøres, at  

 fordringen på studiegælden på eftergivelsestidspunktet reelt ikke har større  

 værdi end det beløb, som gælden ved eftergivelsen er blevet nedsat til.
Dette  

 bevis vil i almindelighed kunne føres ved skyldnerens insolvens.
Imidlertid har Hypotekbanken og Styrelsen for Statens Uddannelsesstøtte  

 ifølge loven mulighed for at eftergive studiegæld, selv om skyldneren ikke er  

 insolvent.
Med den gennemførte skattefritagelsesordning behandles alle  

 eftergivelsessituationer, som er omfattet af studiegældslovens kapitel 3 og  

 4, skattemæssigt ens.
 Hvad angår fradragsretten for studiegældsrenter, der er blevet eftergivet,  

 gælder de almindelige regler i skattelovgivningen, jf. således ligningslovens  

 § 5.
 Bestemmelsen har virkning fra og med indkomståret 1987.
Ligningslovens §§ 8 B, 8 G og 8 H.  

 Fradragsret for udgifter og gaver 10. Som led i den såkaldte eksport- og erhvervspakke  

 er der ved lov nr. 835 af 18. december 1987 gennemført en række ændringer af  

 skattemæssige regler, som skal tilgodese virksomheder. Ændringerne i  

 ligningsloven omtales i punkt 11-13, mens ændringerne i  

 investeringsfondsloven beskrives i punkt 37-38.
Endvidere indgår en række skattemæssige regler, der skal tilgodse  

 personer, der rejser i udlandet bl.a. med henblik på eksport.
Disse ændringer  

 vedrører de skattefrie godtgørelsesbeløb, der omtales under punkt 17,  

 eksportmedarbejdere, der omtales under punkt 19-20 og  

 udlandsmedarbejdere, der beskrives under punkt 22-24.
 Udgifter til grundforskning - § 8 B.
 11. Ændringen af reglerne i ligningslovens § 8 B, der  

 blev gennemført ved lov nr. 835 af 18. december 1987, giver nu virksomhederne  

 adgang til at fradrage udgifter til grundforskning.
Efter de hidtidige regler i ligningslovens § 8 B var det en betingelse for  

 at få fradrag for udgifter til forskning og udvikling, at udgifterne var  

 afholdt til forskning og udvikling i tilknytning til den skattepligtiges  

 erhverv.
Der skulle således være tale om målrettet og anvendt forskning og  

 udvikling med tilknytning til den erhvervsmæssige virksomhed.
Ved grundforskning forstås originale undersøgelser, der tager sigte på  

 opnåelse af ny videnskabelig viden og forståelse, uden at undersøgelserne  

 primært er rettet mod praktiske mål og anvendelser.
De nye regler vil give  

 virksomheder mulighed for frit at vælge, hvad virksomheden vil forske i, uden  

 at den ved, om grundforskningen fører til resultater, som den kan gøre brug  

 af på et senere tidspunkt.
Det er en betingelse for fradragsretten, at der er tale om en igangværende  

 virksomhed.
Udgifter til grundforskning, som er afholdt, før virksomheden er  

 startet, kan således ikke fradrages, hverken før eller efter virksomhedens  

 start.
Udgifter til målrettet og anvendt forskning og udvikling afholdt før  

 virksomhedens start kan fortsat fradrages eller afskrives efter virksomhedens  

 start.
De kan ligeledes fradrages før virksomhedens start, hvis Ligningsrådet  

 tillader det.
De mest almindelige udgifter til grundforskning, som falder ind under  

 reglerne i ligningslovens § 8 B, stk. 1, er lønudgifter, udgifter til  

 råstoffer og udgifter til leje af lokaler, maskiner, inventar og lignende  

 driftsmidler.
Desuden kan udgifter til betaling af forsøgs- og  

 forskningsvirksomhed udført hos andre og udgifter til anskaffelse af  

 immaterielle rettigheder også fratrækkes efter reglerne i ligningslovens § 8  

 B, stk. 1.
De gældende regler om afgrænsningen mellem driftsudgifter og  

 privatforbrugsudgifter berøres ikke af de ændrede regler.
Der er således  

 fortsat ikke mulighed for at fratrække private udgifter i indkomsten.
 Reglerne om fradragsret for udgifter til grundforskning har virkning fra  

 og med indkomståret 1988.
 Udgifter til forskning og udvikling - § 8 G.
 12. Ved lov nr. 835 af 18. december 1987 er der indsat  

 en ny § 8 G, der giver selskaber og fonde adgang til at fradrage visse  

 udgifter til forskning og udvikling med 125 pct.
Udgifter, som afholdes til forskning og udvikling, kan som nævnt ovenfor  

 fradrages ved opgørelsen af den skattepligtige indkomst efter reglerne i  

 ligningslovens § 8 B.
Opgørelsen af fradraget følger de normale regler, dvs.  

 at driftsudgifter kan fradrages med et beløb, der svarer til de afholdte  

 driftsudgifter, og afskrivninger kan fradrages med beløb, der er beregnet  

 efter reglerne i bl.a. afskrivningsloven.
 De nye regler i § 8 G medfører, at selskaber, som er skattepligtige efter  

 selskabsskattelovens § 1, stk. 1, nr. 1-3 og 5-6, og stk. 2, 1. pkt., samt §  

 2, stk. 1, litra a, og fonde, som er skattepligtige efter  

 fondsbeskatningsloven, udover sædvanlige fradrag for driftsomkostninger og  

 afskrivninger ved opgørelsen af den skattepligtige indkomst kan fradrage et  

 beløb svarende til 25 pct. af de udgifter, som afholdes i tilknytning til den  

 skattepligtiges deltagelse i det fælleseuropæiske forskningsprogram EUREKA  

 eller i tilknytning til den skattepligtiges deltagelse i  

 EF-forskningsprogrammerne ESPRIT, BRITE eller RACE.
 Fradraget gives kun for deltagelse i disse fire navngivne  

 forskningsprogrammer.
Det er en betingelse for ekstrafradraget på 25 pct., at selskabets  

 forskningsprojekt ved udgangen af indkomståret er godkendt enten som  

 EUREKA-projekt af Teknologistyrelsen, der pr. 1. januar 1988 har ændret navn  

 til Industri- og Handelsstyrelsen, eller som ESPRIT-projekt, BRITE-projekt  

 eller RACE-projekt af EF-kommissionen.
Det er endvidere en betingelse for  

 fradraget, at udgifterne er afholdt inden for det budget, som virksomheden  

 opstiller med henblik på at opnå godkendelse og eventuel medfinansiering fra  

 Industri- og Handelsstyrelsen (Teknologistyrelsen) henholdsvis  

 EFkommissionen.
I de budgetter, som virksomhederne fremlægger med henblik på at opnå  

 godkendelse og medfinansiering, indgår omkostninger, som det er svært at  

 afgrænse som enten driftsomkostninger eller forsknings- og  

 udviklingsomkostninger.
Videre indgår visse udgiftsarter, som normalt ikke er  

 fradragsberettigede ved opgørelsen af den skattepligtige indkomst (f.eks.  

 beregnet leje af en kontorbygning, som ikke kan afskrives skattemæssigt,  

 eller udgifter til erhvervelse af goodwill, som ellers ikke kan afskrives  

 skattemæssigt). For at undgå sondringer mellem fradragsberettigede og  

 ikke-fradragsberettigede udgifter er der valgt en særlig løsning til  

 beregning af det ekstra fradrag på 25 pct.
Det gøres på den måde, at de  

 anførte omkostninger fradrages ved opgørelsen af den skattepligtige indkomst  

 efter de sædvanligt gældende regler.
Driftsudgifterne fradrages løbende, og  

 afskrivningerne på anskaffede afskrivningsberettigede aktiver fradrages efter  

 reglerne i bl.a. afskrivningsloven.
Ekstrafradraget kommer herefter  

 virksomhederne til gode på den måde, at et beløb, der svarer til 25 pct. af  

 alle de udgifter, der er opregnet i projektbudgettet, og som er afholdt, kan  

 fradrages ved opgørelsen af den skattepligtige indkomst.
Det er uden  

 betydning for beregningen af ekstrafradraget, om udgifterne i det opstillede  

 budget i øvrigt er fradragsberettigede efter de almindelige regler.
 Hvis projektet strækker sig over flere år, kan kun 25 pct. af de  

 omkostninger, der ifølge budgettet kan henføres til det pågældende  

 indkomstår, fradrages som ekstraomkostninger for dette år.
Ved senere afståelse af afskrivningsberettigede aktiver finder de  

 almindelige regler om beskatning af genvundne afskrivninger anvendelse.
Det  

 ekstra fradrag på 25 pct. danner derfor ikke grundlag for beskatning af  

 genvundne afskrivninger.
 Reglerne i § 8 G om det ekstra fradrag for udgifter til visse  

 forskningsprojekter har virkning fra og med indkomståret 1988.
Reglerne i § 8 G er dog tidsbegrænsede.
Det er således en betingelse, at  

 virksomhedernes enkelte projekter er godkendt af de respektive myndigheder  

 inden udgangen af kalenderåret 1989. Hvis et projekt er godkendt rettidigt,  

 gives ekstrafradraget i hele projektets løbetid, altså også i årene efter  

 1989.
 Gaver til forskning - § 8 H.
 13. Ved lov nr. 835 af 18. december 1987 er der indsat  

 en ny § 8 H, der giver selskaber adgang til at fradrage gaver til forskning.
 Efter denne regel kan selskaber, der er skattepligtige efter  

 selskabsskattelovens § 1, stk. 1, nr. 1-3 og 5-6, og stk. 2, 1. pkt., samt §  

 2, stk. 1, litra a, fradrage gaver til forskning.
 Det er en betingelse, at gaven er ydet til almenvelgørende eller på anden  

 måde almennyttige foreninger, stiftelser, institutioner m.v., der anvender  

 deres midler, herunder de modtagne ydelser, til forskning.
 Det er endvidere en betingelse, at den modtagende forening m.v. er  

 godkendt til at modtage sådanne gaver med den virkning, at giveren får  

 fradragsret.
Efter § 8 H er det en betingelse for fradragsretten, at den modtagende  

 forening m.v. er godkendt af Planlægningsrådet for Forskningen for det  

 kalenderår, hvori gaven ydes.
Godkendelsen fra Planlægningsrådet for  

 Forskningen medfører, at foreningen m.v. er berettiget til at modtage gaver  

 med den virkning, at gaven er fradragsberettiget for giveren.
Foreninger, stiftelser og institutioner m.v. kan godkendes, hvis de er Alle 3 betingelser skal være opfyldt.
 Udtrykket hjemmehørende her i landet svarer til betegnelsen i  

 selskabsskattelovens § 1. Ifølge praksis er det derfor afgørende, at både  

 bestyrelsen - i hvert fald flertallet af bestyrelsen - og hovedkontoret  

 befinder sig her i landet.
En institution betragtes som almennyttig, når dens virke i samfundet kan  

 karakteriseres som nyttigt ud fra den almindeligt fremherskende opfattelse i  

 befolkningen.
Endvidere skal institutionens formål komme en vis større kreds  

 til gode.
 Begreberne almenvelgørende og almennyttige skal forstås på samme måde, som  

 de forstås i ligningslovens § 8 A om fradragsret for gaver til  

 almenvelgørende eller på anden måde almennyttige institutioner.
Forskning forstås som videnskabelig undersøgelse og granskning.  

 Undersøgelserne kan indgå som et led i egentlig grundforskning.
De kan også  

 være rettet mod praktiske mål eller anvendelser.
Reglerne om fradragsret for gaver er ikke skattemæssigt begrænsede i form  

 af maksimumbeløb eller procentandele af selskabets overskud eller omsætning  

 eller andet.
Der følger dog en vis begrænsning af aktieselskabslovens § 114  

 (anpartsselskabslovens § 83). Ifølge denne regel kan generalforsamlingen  

 beslutte, at der ydes gaver af selskabets midler til almennyttige eller  

 dermed ligestillede formål, for så vidt det under hensyn til hensigten med  

 gaven, selskabets økonomiske stilling samt omstændighederne i øvrigt må anses  

 for rimeligt.
Ved siden af generalforsamlingens kompetence har bestyrelsen  

 kompetence til at anvende beløb til de nævnte formål, som i forhold til  

 selskabets økonomiske stilling er af ringe betydning.
Reglerne om fradragsret for gaver medfører for selskaber, som i en periode  

 ikke har udbetalt udbytte, men derimod har akkumuleret dette, at  

 skattemyndighederne ikke kan statuere maskeret udlodning, hvis selskabet  

 beslutter at give gaver til godkendte foreninger m.v.
Selskabet vil derimod  

 have fradragsret for gaverne.
 Reglerne i ligningslovens § 8 H har virkning fra og med indkomståret 1988.  

 Godkendelserne af foreningerne m.v. gives dog for kalenderår, og foreningerne  

 m.v. kan således først godkendes fra og med kalenderåret 1988.
 Ligningslovens § 9. Skattefri rejse- og  

 befordringsgodtgørelser.
 Godtgørelse til bestyrelsesmedlemmer og ved udførelse af offentlige hverv  

 m.v. - § 9, stk. 6, 8 og 9.
 14. Ved lov nr. 36 af 29. januar 1988 blev der indsat  

 nye bestemmelser om godtgørelse ved udførelse af offentlige hverv m.m. i  

 ligningslovens § 9, stk. 6, 8 og 9.
 Efter ligningslovens § 9, stk.6, kan der med virkning fra og med  

 indkomståret 1987 udbetales skattefri rejse- og befordringsgodtgørelser til  

 medlemmer af eller medhjælpere for bestyrelser, udvalg, kommissioner, råd og  

 lignende efter samme principper, som gælder for udbetaling af skattefri  

 rejse- og befordringsgodtgørelser til lønmodtagere, jf. ligningslovens § 9,  

 stk. 5.
 Ligningsrådet fastsætter de nærmere regler for udbetaling af de skattefrie  

 godtgørelser, herunder også satsen for godtgørelserne.
 Den personkreds, der er omfattet af de nye regler, afgrænses på samme måde  

 som den personkreds, der er omfattet af bestemmelsen i kildeskattelovens §  

 43, stk. 2, litra a.
 15. Efter statsskattelovens § 5, litra d, medregnes  

 dagpenge og rejsegodtgørelser under udførelsen af offentlige hverv, der gør  

 det nødvendigt for den pågældende at opholde sig uden for sin  

 hjemstedskommune, ikke ved opgørelsen af den skattepligtige indkomst.
Ligningslovens § 9, stk. 8, indeholder en afgrænsning af  

 anvendelsesområdet for statsskattelovens § 5, litra d.
Herefter finder § 5,  

 litra d, kun anvendelse på udbetalinger fra staten, danske kommuner og De  

 Europæiske Fællesskaber.
Udtrykket staten omfatter Folketinget, domstolene og myndigheder og  

 institutioner, der normalt medregnes til den statslige forvaltning  

 (ministerier, direktorater, styrelser m.v.). Det betyder, at f.eks.
Danmarks  

 Nationalbank, Danmarks Radio og Arbejdsmarkedets Tillægspension ikke anses  

 for statslige myndigheder i denne forbindelse.
Udtrykket kommuner omfatter kun primærkommuner, amtskommuner og  

 Hovedstadsrådet.
Derimod er kommunale fællesskaber, der er omfattet af § 60 i  

 lov om kommunernes styrelse eller andre selskaber, hvori kommunerne deltager,  

 ikke omfattet af udtrykket.
Organisationer m.v., der ikke kan anses for omfattet af begreberne stat  

 eller kommune, kan således ikke udbetale rejse- og befordringsgodtgørelser,  

 der er skattefri efter bestemmelsen i statsskattelovens § 5, litra d.
Derimod  

 vil de pågældende organisationer kunne udbetale skattefri rejse- og  

 befordringsgodtgørelser til lønmodtagere og bestyrelsesmedlemmer efter regler  

 fastsat af Ligningsrådet, jf. ligningslovens § 9, stk. 5 og 6.
 Bestemmelsen i ligningslovens § 9, stk. 8, har virkning fra og med  

 indkomståret 1989.
 16. Kommunalbestyrelsesmedlemmer og amtsrådsmedlemmer  

 kan efter de gældende regler modtage rejse- og befordringsgodtgørelser, der  

 er skattefri i medfør af bestemmelsen i statsskattelovens § 5, litra d, for  

 hverv udført for deres kommune eller amtskommune.
Efter den nye regel i ligningslovens § 9, stk. 9, kan Kommunernes  

 Landsforening og Amtsrådsforeningen i Danmark udbetale skattefrie rejse- og  

 befordringsgodtgørelser til deres bestyrelsesmedlemmer for udførelse af  

 arbejde for foreningerne, jf. ligningslovens § 9, stk. 8, og  

 statsskattelovens § 5, litra d.
De skattefrie godtgørelser kan dog ikke  

 overstige beløb, som bestyrelsesmedlemmer har krav på for tilsvarende hverv  

 som kommunalbestyrelsesmedlem eller amtsrådsmedlem.
 Reglen har virkning fra og med indkomståret 1987.
 Godtgørelse ved rejse i udlandet - § 9, stk. 7.
17. Ved lov nr. 835 af 18. december 1987 er der som  

 led i eksportpakken gennemført nye regler om fradrag for udgifter ved rejse i  

 udlandet.
De gælder ved siden af de regler, der allerede gælder for  

 rejseomkostninger i udlandet.
Disse kan herefter behandles på tre forskellige  

 måder.
Efter de hidtidige regler kan arbejdsgiveren for det første efter  

 Ligningsrådets anvisninger yde en skattefri godtgørelse pr. dag ved rejse i  

 udlandet fastsat i det pågældende lands valuta under hensyntagen til  

 prisniveauet i landet.
Såfremt der ikke er fastsat satser for det enkelte  

 land, udgør satsen 350 kr.
Rejsegodtgørelse tilsigter at dække lønmodtagerens  

 merudgifter til måltider, småfornødenheder, lokaltransport på  

 bestemmelsesstedet, indskrivning af rejsegods m.v.
Beløbsstørrelsen fremgår  

 af Finansministeriets tjenesterejsecirkulære af 13. januar 1988, der har  

 virkning fra 1. januar 1988. Cirkulærets beløbsgrænser er opført i bilag  

 5.
 Udbetaler arbejdsgiveren godtgørelsesbeløb, der er mindre end  

 Ligningsrådets satser, kan lønmodtageren fradrage forskellen mellem de  

 dokumenterede erhvervsmæssige udgifter og det udbetalte godtgørelsesbeløb.  

 Forskellen mellem den udbetalte godtgørelse og op til Ligningsrådets satser  

 vil dog altid kunne fradrages.
Hoteludgifter kan refunderes efter regning.
Såfremt der ikke fremvises  

 dokumentation for hoteludgifter, kan der dog ydes en skattefri godtgørelse  

 efter Ligningsrådets satser.
 Alle godtgørelsesbeløb for udokumenterede udgifter nedsættes med 1/4 ved  

 udstationering i mere end 28 dage.
Medarbejderens omkostninger ved rejse i udlandet kan for det andet  

 refunderes efter reglerne om udlæg efter regning.
Med den nye regel i  

 ligningslovens § 9, stk. 7, gives der nu i disse tilfælde en særlig hjemmel  

 til, at arbejdsgiveren udover de refunderede beløb skattefrit kan udbetale et  

 beløb op til 60 pct. af Ligningsrådets takster til dækning af udokumenterede  

 merudgifter.
For så vidt angår lande, hvor der ikke er fastsat noget beløb i  

 den pågældende valuta, kan der således skattefrit udbetales 60 pct. af 350  

 kr. eller 210 kr.
Beløb, som arbejdsgiveren udbetaler i henhold til ligningslovens § 9, stk.  

 7, er som nævnt skattefri.
Udbetaler arbejdsgiveren ikke sådanne  

 godtgørelsesbeløb, kan lønmodtageren ikke fradrage det beløb, der  

 kunne have været udbetalt skattefrit.
Såfremt lønmodtagerens regninger kun delvis refunderes, kan arbejdsgiveren  

 alligevel udbetale et skattefrit godtgørelsesbeløb på 60 pct. af  

 Ligningsrådets satser.
Lønmodtageren kan i så fald opnå fradrag for de  

dokumenterede merudgifter, som arbejdsgiveren ikke har dækket, i det  

 omfang de overstiger den skattefrie godtgørelse.
Udgifterne kan dog kun  

 fradrages med det beløb, hvormed de samlede fradragsberettigede udgifter  

 overstiger et grundbeløb på 3.000 kr. (3.200 kr. i 1988), jf. ligningslovens  

 § 9, stk. 1.
 Hvis arbejdsgiveren for det tredje ikke yder godtgørelse eller  

 refunderer lønmodtagerens udlæg efter regning, kan lønmodtageren enten  

 fradrage dokumenterede erhvervsmæssige udgifter eller beløbene efter  

 Ligningsrådets satser.
 Reglen i ligningslovens § 9, stk. 7, har virkning fra og med 1. januar  

 1988.
 Døgnplejeforældre - § 9, stk. 10.
 18. Ved lov nr. 36 af 29. januar 1988 er der indsat et  

 nyt stykke 10 i ligningslovens § 9.
 Godtgørelse for udgifter til kost og logi (inklusive beklædning til børn  

 under 12 år), der ydes i forbindelse med døgnpleje omfattet af bistandslovens  

 §§ 65 og 66, skal ikke medregnes ved indkomstopgørelsen.
Bistandslovens § 65 omhandler privat familiepleje, mens § 66 vedrører  

 formidlet døgnophold, dvs. tilfælde, hvor børn og unge er anbragt i døgnpleje  

 under medvirken af det sociale udvalg.
Skattefriheden forudsætter, at der  

 foreligger en plejetilladelse efter bistandslovens § 65 eller en godkendelse  

 af opholdsstedet efter bistandslovens § 66.
Plejeforældre, hos hvem børn og unge er anbragt i døgnpleje under  

 medvirken af det sociale udvalg, modtager efter bistandslovens § 66, stk. 5,  

 betaling for opholdet.
Det sociale udvalg yder en særskilt godtgørelse til  

 dækning af merudgifter til kost og logi for plejebarnet.
Det er denne  

 godtgørelse, der er skattefri.
Ydes der i forbindelse med privat familiepleje  

 godtgørelse for udgifter til kost og logi, er godtgørelsen ligeledes  

 skattefri.
Der er i henhold til bistandslovens § 66, stk. 5, fastsat satser for  

 størrelsen af den godtgørelse, der ydes for udgifter til kost og logi.  

 Såfremt der i forbindelse med privat familiepleje eller formidlet døgnophold  

 udbetales en godtgørelse, der er større end det beløb, der ydes i henhold til  

 de fastsatte satser, er det kun den del af godtgørelsen, der ikke overstiger  

 satserne, der er skattefri.
Overstiger godtgørelsen satserne, skal det  

 overskydende beløb således medregnes ved opgørelsen af modtagerens  

 skattepligtige almindelige indkomst og den personlige indkomst.
Der kan ikke foretages fradrag for udgifter til kost og logi i det omfang,  

 der er modtaget skattefri godtgørelse herfor.
Er de fradragsberettigede  

 udgifter, som godtgørelsen tilsigter at dække, større end godtgørelsen, kan  

 forskellen mellem de fradragsberettigede udgifter og den udbetalte  

 godtgørelse fradrages ved opgørelsen af den skattepligtige indkomst.
Der må i  

 den situation kræves dokumentation for samtlige udgifter, der er afholdt i  

 forbindelse med plejeforholdet, herunder for de udgifter, der er opnået  

 dækning for gennem godtgørelsen.
 Ydes der ikke godtgørelse for kost og logi, eller er den godtgørelse, der  

 ydes, mindre end de fastsatte satser, kan der ved opgørelsen af den  

 skattepligtige indkomst ligeledes foretages fradrag for de  

 fradragsberettigede udgifter, der kan dokumenteres, og som ikke dækkes gennem  

 godtgørelser.
 Begrænsningen af fradragsretten for lønmodtageres udgifter til det beløb,  

 hvormed de samlede udgifter overstiger et grundbeløb på 3.000 kr., jf.  

 ligningslovens § 9, stk. 1, gælder også i de tilfælde, hvor der indrømmes  

 fradrag i forbindelse med døgnplejeforhold.
 Hvis plejeforældre får refunderet udgifter i forbindelse med  

 plejeforholdet mod dokumentation ved eksterne udgiftsbilag (udlæg efter  

 regning), holdes refusionen og udgifterne helt uden for indkomstopgørelsen og  

 påvirker derfor ikke skatteberegningen.
Skattefriheden gælder alene for plejeforældre, der udøver døgnplejen som  

 lønmodtagere.
Udøves døgnplejen som selvstændig erhvervsvirksomhed, skal  

 godtgørelsen medregnes ved indkomstopgørelsen.
 Ligningslovens § 9, stk. 10, har virkning fra og med indkomståret 1987.
Ligningslovens § 9 E.
Eksportmedarbejdere.
 Udlandsstandardfradrag.
19. Efter Ligningsrådets anvisning gives der  

 lønmodtagere, som er fuldt skattepligtige her til landet, uden dokumentation  

 for merudgifter et standardfradrag for arbejde i udlandet.
Det er en  

 betingelse, at arbejdet udføres for en dansk eller udenlandsk arbejdsgiver  

 under uafbrudt ophold i udlandet i mindst 2 kalendermåneder.
Fradraget tilkommer ikke lønmodtagere, der er beskæftiget ved et  

 arbejdssted i Danmark eller i Grønland og i medfør af denne beskæftigelse  

 udfører arbejde (rejser) i udlandet, f.eks. handels- og forretningsrejsende,  

 tilsynsførende, eksportchauffører, flypersonale, der er stationeret her i  

 landet o.lign.
Fradraget tilkommer endvidere ikke lønmodtagere, der udfører  

 arbejde til søs, eller lønmodtagere, der i tilknytning til arbejdet i  

 udlandet er berettiget til godtgørelser som omhandlet i statsskattelovens § 5  

 d eller til udetillæg og lignende efter ligningslovens § 7 r.
Fradraget  

 tilkommer heller ikke lønmodtagere, hvis arbejde ikke er forbundet med  

 natophold i udlandet (grænsegængere). Standardfradraget ydes med et  

 procentfradrag i pengelønnen og efter særlige regler vedrørende kost og logi  

 m.v.
 Procentfradraget udgør ved ophold i Vesteuropa 10 pct. af den for arbejde  

 i udlandet oppebårne pengeløn.
 Til Vesteuropa medregnes i denne forbindelse Finland, Vesttyskland,  

 Østrig, Italien og de vest herfor liggende lande i Europa.
 I området uden for Vesteuropa udgør fradraget 25 pct. af den for arbejde i  

 udlandet oppebårne pengeløn.
For hver udenlandsk periode kan procentfradraget højst beregnes af en  

 pengeløn, der svarer til en helårlig pengeløn på 200.000 kr.
Ved pengeløn  

 forstås den ordinære kontante løn incl. tantieme.
Skattepligtige naturalydelser f.eks. fri kørsel, telefon m.v. medregnes  

 ikke.
Endvidere bortser man fra arbejdsgiverindbetalte beløb til  

 pensionsordninger.
 Forinden de nævnte 10 og 25 pct. beregnes, formindskes den opgjorte  

 pengeløn med de fradragsberettigede opholds- og forplejningsudgifter, som er  

 afholdt af den skattepligtige selv.
 Der henvises til nedenstående eksempler.
 Beregning af udlandsstandardfradrag.
 Eksempel 1. Kr.
Pengeløn 1/2-31/12 160.000 Omregnet til helårsløn 174.545 10 pct. heraf 17.454 10 pct. for 11 mdr. 16.000 Eksempel 2.
Pengeløn 1/2-31/12 250.000 Omregnet til helårsløn 272.727 Nedsættes til 200.000 10 pct. heraf 20.000 10 pct. for 11 mdr. 18.333 Eksempel 3.
Pengeløn 1/2-31/12 200.000 Omregnet til helårsløn 218.181 Nedsættes til 200.000 10 pct. heraf 20.000 10 pct. for 11 mdr. 18.333 Eksportmedarbejdere.
20. Ligningslovens § 9 E, der blev indsat ved lov nr.  

 835 af 18. december 1987, udvider udlandsstandardfradraget til også at  

 omfatte eksportmedarbejdere.
Samtidig får denne persongruppe mulighed for at  

 sammenlægge kortere ophold ved afgørelsen af, om de er berettigede til  

 fradraget.
Det er dog en betingelse, at disse ophold tilsammen skal have  

 udgjort mindst 100 døgn.
 Udvidelsen af udlandsstandardfradraget omfatter herefter lønmodtagere, der  

 udfører arbejde som eksportmedarbejdere i den virksomhed, de er ansat i.  

 Derimod kan selvstændige erhvervsdrivende ikke opnå dette fradrag.
 Efter ordlyden undtages medarbejdere, der forestår transport af varer m.v.  

 eller er medlem af et selskabs direktion eller bestyrelse bortset fra  

 medarbejdervalgte repræsentanter.
Kun ansatte, der kan betegnes som eksport medarbejdere, er omfattet  

 af bestemmelsens ordlyd.
Der må herved tages hensyn til, hvad der er  

 medarbejderens væsentligste funktion i virksomheden.
Lønmodtagere i  

 virksomhedens salgsafdeling, der eksporterer dens produkter, er omfattet.
Det  

 gælder således salgsmedarbejdere og efter omstændighederne salgsdirektøren.  

 Medarbejdere, der udelukkende eller overvejende varetager administrative  

 opgaver, er derimod ikke omfattet.
Den omstændighed, at en medarbejder  

 benyttes til flere funktioner, udelukker ikke, at vedkommende anses for  

 eksportmedarbejder, når blot han eller hun har det som sin væsentligste  

 funktion at sælge virksomhedens produkter.
Det kræves yderligere, at lønmodtageren udfører arbejde i udlandet med  

 sigte på at opnå salg til udlandet af arbejdsgiverens varer og  

 tjenesteydelser eller opfylde sådanne aftaler.
Salgsaftalen skal enten  

 omfatte varer og tjenesteydelser, der er fremstillet i Danmark og sælges til  

 udlandet, eller salg til udlandet af varer og tjenesteydelser, der er  

 fremstillet i udlandet ved udsendt dansk arbejdskraft.
I sidstnævnte tilfælde  

 kan varer også omfatte opførelse af bygninger og lign.
Formålet med lønmodtagerens rejse kan for det første være at opnå salg.  

 Udtrykket angiver, at alle faser af salgsarbejdet er omfattet.
Det gælder  

 både det salgsopsøgende forarbejde eller kundepleje og kontraktsforhandlinger  

 og indgåelse af salgsaftalen.
Formålet med lønmodtagerens rejse kan for det andet være at opfylde  

 salgsaftaler.
Herved forstås opstilling af leverancen samt accessoriske  

 ydelser inden for den sædvanlige garantiperiode.
Montører og andre  

 medarbejdere fra virksomhedens produktionsafdeling, der udsendes for at  

 opstille og afprøve leverancen, er således omfattet af personkredsen.
Lønmodtageren skal udføre arbejde for en dansk arbejdsgiver.
Det betyder,  

 at vederlaget ifølge salgsaftalen skal indgå i en virksomhed her i landet.
Det er endelig en betingelse, at medarbejderen udfører arbejde i udlandet.  

 Afholdelse af ferie i udlandet medregnes ikke ved sammenlægningen af de  

 kortvarige ophold.
Weekend-ophold, der er nødvendiggjort af arbejdet,  

 medregnes til den periode, hvor lønmodtageren udfører arbejde i udlandet.
Hvis opholdene i udlandet sammenlægges, skal de omfatte mindst 100 døgn i  

 alt.
Heri ligger et minimumskrav om, at hvert enkelt ophold i udlandet skal  

 vare mindst 24 timer for at kunne medregnes.
Til gengæld kan hvert  

 efterfølgende påbegyndt døgn medregnes.
En medarbejder, der rejser ud kl.  

 12.00 den ene dag og kommer hjem den følgende dag kl. 22.00, kan medregne 2  

 døgn ved opgørelsen af den samlede periode.
 Efter ligningslovens § 9 E, stk. 3, beregnes fradraget på grundlag af  

 Ligningsrådets gældende anvisninger for fradrag for merudgifter ved  

 lønarbejde i udlandet, jf. eksemplerne under pkt. 19. Den  

 skattepligtiges adgang til i stedet at foretage fradrag for sine faktiske  

 merudgifter ved udlandsopholdet berøres ikke.
Efter ligningslovens § 9, stk. 5, sidste pkt., kan rejse- og  

 befordringsudgifter ikke fradrages ved indkomstopgørelsen i det omfang, der  

 er modtaget skattefri godtgørelse for udgifterne.
Efter ligningslovens § 9 E  

 kan eksportmedarbejdere uanset § 9, stk. 5, sidste pkt., foretage fradrag for  

 merudgifter i forbindelse med rejser og ophold i udlandet uden dokumentation  

 for udgifterne.
Det betyder, at eksportmedarbejdere kan foretage fradrag  

 efter ligningslovens § 9 E for udokumenterede merudgifter ved rejse og ophold  

 i udlandet samtidig med, at arbejdsgiveren udbetaler skattefri rejse- og  

 befordringsgodtgørelse efter Ligningsrådets satser.
Af kontrolmæssige hensyn  

 er det efter ligningslovens § 9 E, stk. 4, en betingelse for  

 udlandsstandardfradraget, at arbejdsgiveren afgiver en erklæring om  

 karakteren af udlandsarbejdet, opholdenes varighed og lønindkomsten under  

 udlandsopholdene.
Urigtige eller vildledende oplysninger herom fra  

 arbejdsgiveren er strafbare efter skattekontrollovens § 13, hvis  

 oplysningerne afgives med forsæt til at unddrage det offentlige skat.
Det  

 samme gælder, hvis de afgives af grov uagtsomhed.
 Fradrag efter ligningslovens § 9 E er ligesom det hidtidige  

 udlandsstandardfradrag omfattet af fradragsbegrænsningen på 3.000 kr., jf.  

 ligningslovens § 9, stk. 1.
 Reglen har virkning fra og med indkomståret 1988.
Ligningslovens § 9 F.
Fradrag til visse  

 begrænset skattepligtige 21. Med ligningslovens § 9 F, der blev indsat ved lov  

 nr. 36 af 29. januar 1988, er der indført et nyt ligningsmæssigt fradrag, der  

 kun gives til gifte, begrænset skattepligtige efter kildeskattelovens § 2,  

 stk. 1, litra a, jf. § 43, stk. 1. Det betyder, at kun indtægter for  

 personligt arbejde i tjenesteforhold udført her i landet berettiger til det  

 særlige ligningsmæssige fradrag.
Anden indkomsterhvervelse efter  

 kildeskattelovens § 2 som f.eks. indtægter af fast ejendom (§ 2, stk. 1,  

 litra e) eller pensionsydelser og lign. (§ 2, stk. 1, litra b, jf. § 43, stk.  

 2) berettiger således ikke til fradrag.
 Det er dernæst en betingelse, at den begrænset skattepligtige (ægtefælle  

 A) er samlevende med sin ægtefælle (ægtefælle B) ved udgangen af  

 indkomståret, og at ægtefællen (B) ikke for dette år har opnået  

 skattenedsættelse gennem personfradrag efter personskattelovens § 10.
Efter de gældende regler får ægtefæller, der er begrænset skattepligtige,  

 hver sit personfradrag ved skatteberegningen.
Muligheden for overførsel af  

 uudnyttet personfradrag mellem ægtefæller, jf. personskattelovens § 10, stk.  

 4, forudsætter derimod efter kildeskattelovens § 4, stk. 6, at de begge er  

 fuldt skattepligtige her til landet.
 Efter § 9 F får ægtefælle A nu et ligningsmæssigt fradrag ved opgørelsen  

 af sin skattepligtige indkomst efter kildeskattelovens § 2, stk. 1, litra a,  

 jf. § 43, stk. 1, hvis ægtefælle B ikke selv har opnået skattenedsættelse  

 gennem personfradrag.
Fradraget gives med et grundbeløb på 27.100 kr. for 1987. For 1988 er  

 beløbet 28.200 kr.
Fradraget begrænses yderligere ved, at det ikke kan  

 overstige den skattepligtige indkomst efter kildeskattelovens § 2, stk. 1,  

 litra a.
 Fradraget efter ligningslovens § 9 F er ikke omfattet af  

 fradragsbegrænsningen i ligningslovens § 9, stk. 1, (3.000 kr. i 1987), da  

 fradraget ikke kan anses for at vedrøre udgifter i forbindelse med det  

 indtægtsgivende arbejdes udførelse.
 Ligningslovens § 9 F har virkning fra og med indkomståret 1987.
Ligningslovens § 33 A.
Nedsættelse af  

 beskatningen af lønindkomst 22. Ved lov nr. 835 af 18. december 1987 blev  

 ligningslovens § 33 A ændret.
 Har en person, der er skattepligtig efter kildeskattelovens § 1, under  

 ophold uden for riget i mindst 6 måneder uden andre afbrydelser af opholdet  

 end ferie eller lignende af en sammenlagt varighed på højst 42 dage,  

 erhvervet lønindkomst ved personligt arbejde i tjenesteforhold, nedsættes den  

 samlede indkomstskat med det beløb, der forholdsmæssigt falder på den  

 udenlandske lønindkomst, jf. ligningslovens § 33 A, stk. 1.
Denne bestemmelse har hidtil ikke været gældende for lønindkomst ved  

 tjeneste uden for riget for den danske stat eller anden dansk offentlig  

 myndighed.
Efter den ny affattelse af stk. 2 gælder bestemmelsen i § 33 A,  

 stk. 1, også for lønindkomst, som offentligt ansatte erhverver under  

 udsendelse som led i den danske stats eller anden dansk offentlig myndigheds  

 deltagelse i systemeksport.
Reglen i § 33 A, stk. 1, har heller ikke været gældende i det omfang, en  

 dobbeltbeskatningsaftale har tillagt Danmark beskatningsretten til den  

 pågældende lønindkomst.
Denne regel er ændret ved den ny affattelse af stk.  

 4.
 Hvor en dobbeltbeskatningsoverenskomst har tillagt Danmark retten til at  

 beskatte den privat eller offentligt ansattes lønindkomst, skal den del af  

 den samlede indkomstskat, der forholdsmæssigt falder på den udenlandske  

 lønindkomst, nedsættes med halvdelen.
 Offentligt ansatte - § 33 A, stk. 2 og stk. 4.
23. For offentligt ansatte er skattenedsættelse efter  

 § 33 A for det første betinget af, at der er tale om lønindkomst  

 erhvervet som led i den danske stats eller den offentlige myndigheds  

 deltagelse i systemeksport.
Herved forstås enhver form for eksport af viden,  

 »systemer«, eller tjenester, der udføres af den offentlige  

 myndighed i henhold til de gældende bevillingsregler.
Offentlige styrelsers  

 deltagelse i systemeksportforretninger kan finde sted i henhold til  

 Industriministeriets cirkulære af 20. marts 1985  

 (»systemeksportcirkulæret«) eller i henhold til Budgetvejledningens  

 regler om indtægtsdækket virksomhed (»indtægtsdækket virksomhed«).
Den i systemeksportcirkulæret fastlagte ordning administreres af Danmarks  

 Erhvervsfond, der skal godkende kontrakten og modtage betalingen fra  

 ordregiveren.
Danmarks Erhvervsfond videreafregner overfor den enkelte  

 styrelse.
En offentlig styrelse kan på finansloven opnå hjemmel til at udføre  

 indtægtsdækket virksomhed.
Reglerne om indtægtsdækket virksomhed og  

 prisfastsættelsen for den offentlige ydelse er nærmere beskrevet i  

 Budgetvejledningen 1985.
 Det er for det andet en betingelse for skattenedsættelse, at  

 erhververen af lønindkomsten ikke modtager udetillæg eller andre lignende  

 ydelser, der tjener til dækning af merudgifter som følge af tjenesten i  

 udlandet, og som ikke skal medregnes til den skattepligtige indkomst, jf.  

 ligningslovens § 7, litra r.
Personale i udenrigstjenesten, der er tjenestegørende i udlandet, modtager  

 et udetillæg, hvis størrelse fastsættes på de årlige finanslove efter  

 indstilling af Udetillægsnævnet.
Udetillægget tjener til dækning af en række  

 merudgifter ved tjenesten i udlandet og til dækning af en beregnet  

 standardskat.
Herudover er der i tekstanmærkninger til de årlige finanslove hjemmel til  

 at tildele visse tjenestemænd et passende tillæg.
Tjenestemænd udsendt af  

 Forsvarsministeriet behandles på samme måde som tjenestemænd i  

 Udenrigsministeriet.
Der kan endvidere ydes et passende tillæg til  

 tjenestemænd m.fl., der af DSB udsendes til tjeneste ved udenlandske  

 rejsebureauer.
Det samme gælder for tjenestemænd, der udsendes af  

 rigspolitichefen til tjeneste i udlandet, og for tjenestemænd, der udsendes  

 af Energistyrelsen.
Personer, der modtager udetillæg, herunder et beløb til dækning af en  

 beregnet standardskat, stilles altså, som om lønindkomsten under tjenesten i  

 udlandet er fritaget for beskatning.
Dette er baggrunden for, at personer,  

 der modtager udetillæg, ikke indrømmes skattenedsættelse i medfør af § 33 A.
 Har Danmark ikke indgået en dobbeltbeskatningsoverenskomst  

 med den stat, hvortil den offentligt ansatte udsendes, nedsættes den samlede  

 indkomstskat med hele det beløb, der forholdsmæssigt falder på den  

 udenlandske lønindkomst.
Har Danmark indgået dobbeltbeskatningsoverenskomst med den stat, hvortil  

 den offentligt ansatte udsendes, og tillægger  

dobbeltbeskatningsoverenskomsten Danmark retten til at beskatte den  

 pågældende lønindkomst, vil den offentligt ansatte få den samlede  

 indkomstskat nedsat med halvdelen af det beløb, der forholdsmæssigt  

 falder på den udenlandske lønindkomst, jf. den ny affattelse af stk. 4  

 (tidligere stk. 3). For den offentligt ansatte vil reglen om halv nedsættelse  

 normalt komme til at gælde, uanset hvor længe opholdet i arbejdsstaten kommer  

 til at vare.
Danmark vil nemlig i henhold til de dobbeltbeskatningsoverenskom  

 ster, som Danmark har indgået med fremmede stater, normalt have retten til at  

 beskatte den offentligt ansatte arbejdstagers udenlandske lønindkomst, uanset  

 hvor lang tid opholdet varer.
Offentligt ansatte, der udsendes som led i den danske stats eller anden  

 dansk offentlig myndigheds deltagelse i systemeksport, må kunne dokumentere  

 dette ved erklæring fra vedkommende styrelse.
Det skal endvidere fremgå af  

 erklæringen, at der ikke samtidig er modtaget udetillæg eller tilsvarende  

 tillæg.
 Privat ansatte - § 33 A, stk. 4.
24. De dobbeltbeskatningsoverenskomster, som Danmark  

 har indgået med fremmede stater, tillægger som hovedregel den stat, hvori  

 arbejdet er udført (arbejdsstaten) retten til at beskatte de privat ansatte  

 arbejdstageres lønindkomst.
Den stat, hvori arbejdstageren har sin bopæl  

 (bopælsstaten), kan efter overenskomsten have beskatningsretten, hvis  

 opholdet i arbejdsstaten ikke har oversteget 183 dage inden for et skatteår  

 eller et kalenderår.
Det er endvidere en betingelse for bopælsstatens  

 beskatningsret, at vederlaget betales af eller for en arbejdsgiver, der ikke  

 er hjemmehørende i arbejdsstaten, og ikke udredes af et fast driftssted eller  

 lignende, som arbejdsgiveren har i arbejdsstaten.
Med de hidtil gældende regler i ligningslovens § 33 A, stk. 3, kunne en  

 privat ansat arbejdstager være udsendt til en stat, med hvilken Danmark har  

 indgået en sådan dobbeltbeskatningsoverenskomst, i indtil 366 dage (f.eks.  

 fra den 2. juli 1987 til den 30. juni 1988) uden at blive berettiget til  

 skattenedsættelse i medfør af ligningslovens § 33 A.
Den pågældende har ikke  

 i noget af årene opholdt sig i arbejdsstaten i mere end 183 dage inden for et  

 skatteår/kalenderår, og Danmark har således ret til at beskatte lønindkomsten  

 i arbejdsstaten.
I disse tilfælde, hvor arbejdsstaten ikke kan beskatte lønindkomsten,  

 medfører den ny affattelse af stk. 4 (tidligere stk. 3), at den samlede  

 danske indkomstskat nedsættes med halvdelen af det beløb, der forholdsmæssigt  

 falder på den udenlandske lønindkomst.
Nedsættelsen er betinget af, at kravet  

 om 6 måneders ophold uden for riget er opfyldt.
For den privat ansatte vil reglen om, at der gives halv nedsættelse, kun  

 komme til at gælde, hvis opholdet i arbejdsstaten ikke bliver af så lang  

 varighed, at retten til at beskatte lønindtægten i arbejdsstaten går over til  

 denne stat.
Hvis beskatningsretten går over til arbejdsstaten, gives der fuld  

 nedsættelse fra første dag af den periode, for hvilken beskatningsretten går  

 over.
 Eksempel: En privat ansat arbejdstager arbejder for en dansk arbejdsgiver  

 i følgende lande og perioder:
Land A fra 1. august 1988 til 30. november 1988 Land B fra 1. december 1988 til 30. april 1989 Land C fra 1. maj 1989 til 30. juni 1989 Danmark fra 1. juli 1989 til 14. oktober 1989 Land B fra 15. oktober 1989 til 31. december 1989 Derefter arbejder arbejdstageren i en længere periode i Danmark.
Land A og Danmark har ikke dobbeltbeskatningsoverenskomst.
Da det samlede  

 ophold uden for riget varer fra 1. august 1988 til 30. juni 1989 eller mere  

 end 6 måneder, alene afbrudt af ferie eller lignende af en samlet varighed på  

 højst 42 dage, gives der skattenedsættelse efter § 33 A, stk. 1, med hele den  

 del af den samlede indkomstskat, der forholdsmæssigt falder på lønindkomsten  

 i land A.
Land B og Danmark har dobbeltbeskatningsoverenskomst.
Da arbejdstageren i  

 1988 ikke har opholdt sig i land B i mere end 183 dage inden for et  

 skatteår/kalenderår, har Danmark retten til at beskatte 1988-indkomsten i  

 land B.
Der gives derfor kun skattenedsættelse efter § 33 A, stk. 4, med  

 halvdelen af den del af den samlede indkomstskat, der forholdsmæssigt falder  

 på 1988-lønindkomsten i land B.
I 1989 opholder arbejdstageren sig i land B fra 1. januar til 30. april og  

 fra 15. oktober til 31. december eller mere end 183 dage inden for et  

 skatteår/kalenderår.
Da land B derfor har retten til at beskatte  

 1989-indkomsten i dette land, gives der nedsættelse i medfør af § 33 A, stk.  

 1, med hele den del af den samlede indkomstskat, der forholdsmæssigt falder  

 på lønindkomsten i land B i perioden fra 1. januar til 30. april 1989.
Der gives ikke nedsættelse efter § 33 A for perioden fra 15. oktober til  

 31. december 1989, idet betingelsen om ophold uden for riget i mindst 6  

 måneder, alene afbrudt af ferie eller lignende af en samlet varighed på højst  

 42 dage, ikke er opfyldt for denne periodes vedkommende.
Der kan derimod  

 gives nedsættelse af den danske skat efter reglerne i  

 dobbeltbeskatningsoverenskomsten eller reglerne i ligningslovens § 33.
Land C og Danmark har dobbeltbeskatningsoverenskomst.
Da arbejdstageren  

 ikke har opholdt sig i land C i mere end 183 dage inden for et  

 skatteår/kalenderår, har Danmark retten til at beskatte indkomsten i land C.  

 Der gives derfor alene skattenedsættelse efter § 33 A, stk. 4, med halvdelen  

 af den del af den samlede indkomstskat, der forholdsmæssigt falder på  

 lønindkomsten i land C.
 Løn, der udbetales under ferieophold i Danmark i en periode mellem to  

 udlandsophold, hvor det første udlandsophold giver ret til fuld lempelse  

 efter § 33 A, stk. 1, mens det andet udlandsophold kun giver ret til halv  

 lempelse efter § 33 A, stk. 4, anses for erhvervet under det netop  

 forudgående udlandsophold.
 Eksempel:
 En privat ansat arbejdstager arbejder for en dansk arbejdsgiver i følgende  

 lande og perioder:
 Land A fra 1. august 1988-30. oktober 1988.
 Ferie i Danmark fra 1. november 1988-30. november 1988.
 Land B fra 1. december 1988-30 april 1989.
 Der er lagt de samme forudsætninger til grund, som i det foranstående  

 eksempel.
 For indkomståret 1988 gives der skattenedsættelse efter § 33 A, stk. 1,  

 med hele den del af den samlede indkomstskat, der forholdsmæssigt falder på  

 lønindkomsten i A, jf. det ovenfor anførte under land A.
 Der gives samtidig skattenedsættelse efter § 33 A, stk. 1, med hele den  

 del af den samlede indkomstskat, der forholdsmæssigt falder på lønindkomsten,  

 der udbetales under ferie i Danmark i perioden 1. november-30. november 1988,  

 da lønnen anses for erhvervet under ophold i land A.
 Der gives skattenedsættelse efter § 33 A, stk. 4, med halvdelen af den del  

 af den samlede indkomstskat, der forholdsmæssigt falder på løn, der vedrører  

 perioden 1. december-31. december 1988, jf. det ovenfor anførte under land B.
De nye regler i ligningslovens § 33 A har virkning for indkomst erhvervet  

 den 1. januar 1988 eller senere.
Det betyder, at 6 måneders perioden godt kan  

 være påbegyndt før den 1. januar 1988, men lempelsesreglerne kan kun anvendes  

 på den del af indkomsten, der er erhvervet den 1. januar eller senere.
 Personskattelovens § 4 og  

 virksomhedsskattelovens § 1.
 Vederlagsnæring - personskattelovens § 4, stk. 3.
 25. Ændringen i personskattelovens § 4, stk. 3, blev  

 gennemført ved lov nr. 36 af 29. januar 1988.
Efter de hidtidige regler medregnes kursgevinster og -tab ved opgørelsen  

 af den personlige indkomst, hvis den skattepligtige driver virksomhed som  

 bankier eller vekselerer og indtægterne og udgifterne hidrører fra denne  

 virksomhed.
Det samme gælder, hvis den skattepligtige i øvrigt udøver næring  

 ved køb og salg af fordringer eller driver næringsvirksomhed ved  

 finansiering.
Disse tilfælde omfattes af kursgevinstlovens § 3 (pengenæring).  

 Andre skattepligtige kursgevinster og -tab skulle medregnes ved opgørelsen af  

 kapitalindkomsten.
Dette gjaldt således også kursgevinster og -tab efter  

 kursgevinslovens § 4 (vederlagsnæring). Den foretagne ændring medfører, at  

 alle gevinster og tab på fordringer, som omfattes af § 3 eller § 4 i lov om  

 skattemæssig behandling af gevinst og tab på fordringer og gæld  

 (kursgevinstloven) medregnes ved opgørelsen af den personlige indkomst.  

 Kursgevinstlovens § 4 omhandler de tilfælde, hvor fordringen er erhvervet som  

 skattepligtigt vederlag for varer, tjenesteydelser m.v.
Som eksempel herpå kan nævnes tilfældet, hvor en håndværksmester, der som  

 delvis vederlag for et hus, som den pågældende har opført, modtager et  

 sælgerpantebrev.
Kursgevinsten eller -tabet skal da medregnes i den  

 personlige indkomst.
En forhandler, der sælger varer på kredit, vil  

 tilsvarende få fradrag for tab på sin fordring på købesummen, hvis køberen  

 ikke betaler.
Tabet indgår i den personlige indkomst.
 Reglen i personskattelovens § 4, stk. 3, 3. pkt., om vederlagsnæring har  

 som udgangspunkt virkning fra og med indkomståret 1987. For så vidt angår  

 kursgevinster og -tab, der er realiseret før den 1. januar 1988, kan den  

 skattepligtige dog vælge at medregne nettokursgevinsten eller nettokurstabet  

 ved opgørelsen af kapitalindkomsten.
 Efterbetaling fra andelsselskaber - personskattelovens § 4, stk. 4, og  

 virksomhedsskattelovens § 1, stk. 2.
 26. Ændringen i personskattelovens § 4, hvor der blev  

 indsat et nyt stk. 4 og ændringen i virksomhedsskattelovens § 1 blev  

 gennemført med lov nr. 132 af 12. marts 1988.
 Ændringerne går ud på, at visse udbetalinger fra de selskaber og  

 foreninger, som er nævnt i aktieavancebeskatningslovens § 2 b, medregnes ved  

 opgørelsen af den personlige indkomst og ved opgørelsen af virksomhedens  

 indkomst.
De andelsselskaber og foreninger, som er nævnt i  

 aktieavancebeskatningslovens § 2 b, er indkøbsforeninger samt produktions- og  

 salgsforeninger omfattet af selskabsskattelovens § 1, stk. 1, nr. 3a og 4,  

 samt de foreninger, omfattet af selskabsskattelovens § 1, stk. 1, nr. 6, hvis  

 formål og funktion er af samme karakter.
Der er således tale om foreninger,  

 der har til formål at fremme medlemmernes fælles erhvervsmæssige interesser  

 gennem medlemmernes deltagelse i foreningens virksomhed som aftagere,  

 leverandører eller på anden lignende måde.
Formålet med disse foreninger er  

 at sikre det økonomiske grundlag for de enkelte medlemmers  

 erhvervsvirksomhed.
 Af de foreninger, der beskattes efter selskabsskattelovens § 1, stk. 1,  

 nr. 6, omfattes således kun de foreninger, hvor foreningens omsætning med  

 medlemmerne har tilknytning til medlemmernes erhvervsvirksomhed, af  

 ændringen.
 Udbytte af aktier, andelsbeviser og lignende værdipapirer efter  

 ligningslovens § 16 A medregnes ved opgørelsen af kapitalindkomsten, jf.  

 personskattelovens § 4, stk. 1, nr. 4.
 Uanset bestemmelsen i personskattelovens § 4, stk. 1, nr. 4, medregnes  

 udlodninger efter ligningslovens § 16 A, bortset fra normal forrentning af en  

 indbetalt medlemskapital, fra selskaber og foreninger som nævnt i  

 aktieavancebeskatningslovens § 2 b dog til den personlige indkomst, jf. § 4,  

 stk. 4.
 Ligningslovens § 16 A omfatter ikke udlodninger af friandele samt  

 udlodning af likvidationsprovenu foretaget i det kalenderår, hvori selskabet  

 endeligt opløses.
Udloddet overskud fra andelsselskaber har typisk en meget nær tilknytning  

 til medlemmets erhvervsmæssige omsætning.
Udloddet overskud fra  

 andelsselskaber har ifølge praksis hidtil kunnet medregnes ved opgørelsen af  

 grundlag for henlæggelse til investeringsfonds og overførsel af overskud til  

 medarbejdende ægtefælle.
Denne praksis opretholdes.
Der er visse aktiver, der ikke kan indgå i en virksomhed, der beskattes  

 efter virksomhedsskatteloven.
Det gælder efter virksomhedsskattelovens § 1,  

 stk. 2, finansielle aktiver som bl.a. aktier og andelsbeviser.
Afkastet af  

 sådanne aktiver kan heller ikke indgå i virksomheden.
 Udlodninger efter ligningslovens § 16 A, bortset fra normal forrentning af  

 en indbetalt medlemskapital, fra selskaber og foreninger som nævnt i  

 aktieavancebeskatningslovens § 2 b, altså de samme udlodninger, der anses som  

 personlig indkomst medregnes dog til virksomhedens indkomst, jf.  

 virksomhedsskattelovens § 1, stk. 2, 2. pkt.
 Reglerne i personskattelovens § 4, stk. 4, og virksomhedsskattelovens § 1,  

 stk. 2, 2. pkt., har virkning fra og med indkomståret 1987.
Personskattelovens §§ 8, stk. 3 og 4, og  

 27, stk. 2. Ægtefællers 27. Ved lov nr. 36 af 29. januar 1988 blev der indsat  

 to nye stykker i personskattelovens § 8 (stk. 3 og 4) og personskattelovens §  

 27, stk. 2, blev udvidet.
 De nye bestemmelser vedrører fradraget på 130.000 kr. ved beregningen af 6  

 pct.'s skatten for en afdød og dennes ægtefælle for dødsåret.
 Ved skifte kan 130.000 kr.'s fradraget ikke overføres mellem  

 længstlevendes og afdødes ansættelser, men til gengæld gives to fradrag i  

 hver ansættelse, jf. § 8, stk. 3.
 Ved uskiftet bo gives der adgang til overførsel af en uudnyttet del af  

 130.000 kr.'s fradraget, jf. § 8, stk. 4.
Skatteministeren kan fastsætte nærmere regler om overførsel af uudnyttet  

 personfradrag ved hensidden i uskiftet bo.
Denne bemyndigelse er nu ved § 27,  

 stk. 2, udvidet til også at omfatte overførsel af uudnyttet 130.000 kr.'s  

 fradrag for dødsåret.
 Reglerne har virkning fra og med indkomståret 1987.
 Personskattelovens § 19, stk. 3-6 og § 23,  

 stk. 7.
 28. Bestemmelserne vedrører nedslagsberegningen efter  

 formueskatteloftet (det »vandrette« skatteloft) for ægtefæller, der  

 er samlevende i hele indkomståret, når dette omfatter et helt år.  

 Bestemmelserne er gældende fra og med indkomståret 1988.
 De nye regler erstatter den tidligere udformning af personskattelovens §  

 19, stk. 3 og 4, der er gældende for indkomståret 1987, og som findes omtalt  

 i Skattedepartementets cirkulære af 7. december 1987 om formueskatteloftet  

 for helårssamlevende ægtefæller.
 I det følgende gennemgås opgørelsen af indkomstgrundlaget for  

 skatteloftsberegningen (punkt 30 ), dernæst opgørelsen af de  

 skattebeløb, der indgår i beregningen (punkt 31 ) og endelig  

 beregningen af nedslaget og fordelingen af dette mellem ægtefællerne samt  

 beregningen af slutskatten (punkt 32 ).
Afsnittet indeholder to gennemgående eksempler til belysning af  

 beregningsreglerne.
I bilag 1 og bilag 2 er for de samme to  

 eksempler vist en detaljeret beregning af indkomstskatten før  

 skatterne nedsættes efter reglerne om formueskatteloftet.
Endvidere er der i bilag 3 og bilag 4 vist to  

 beregningseksempler, der gennemgår skatteloftsberegningen i mere specielle  

 situationer.
Eksemplet i bilag 3 beregner skatten for et ægtepar, hvor  

 den beregningsmæssige biperson har negativ beregningsmæssig personlig  

 indkomst og positiv overskydende kapitalindkomst.
Endvidere viser dette  

 eksempel brugen af reglen i personskattelovens § 19, stk. 5, hvor  

 ægtefællernes samlede skattepligtige indkomst er mindre end  

 skatteloftsindkomsten og træder i stedet for denne i nedslagsberegningen.
 Bilag 4 viser et eksempel, hvor bipersonen har positiv beregningsmæssig  

 personlig indkomst og negativ overskydende kapitalindkomst.
 Skatteloftsbestemmelsen for helårssamlevende ægtefæller.
 29. For ægtefæller, der er samlevende i hele  

 indkomståret, og dette har en længde af et helt år, skal nedslaget som følge  

 af skatteloftet på de 78 pct. som hovedregel beregnes ved hjælp af summen af  

 den skattepligtige indkomst for den af ægtefællerne, der har den største  

 personlige indkomst og den anden ægtefælles samlede nettokapitalindkomst  

 (skatteloftsindkomsten) samt de hertil svarende skatter med tillæg af  

 ægtefællernes samlede formueskat.
Overstiger de nævnte skatter 78 pct. af indkomstbeløbet, nedsættes  

 skatterne med det overskydende beløb.
Først nedsættes formueskatten med  

 indtil 60 pct. og herefter statsindkomstskatterne.
 Det samlede nedslag kan ikke overstige et beløb svarende til den samlede  

 formueskat.
 Nedslaget i formueskatten og statsindkomstskatterne fordeles mellem  

 ægtefællerne efter forholdet mellem deres skattepligtige formuer.
 Opgørelse af skatteloftsindkomsten - § 19, stk. 3.
 30. Efter personskattelovens § 19, stk. 3, opgøres  

 først en særlig skatteloftsindkomst, der består af summen af følgende beløb:
Er ægtefællernes personlige indkomster lige store, er det den ægtefælle,  

 der har de største fradragsberettigede udgifter, der skal have medregnet hele  

 sin skattepligtige indkomst, og den anden ægtefælle sin kapitalindkomst.
Det  

 drejer sig her om de udgifter, der fradrages ved opgørelsen af den  

 skattepligtige indkomst, men ikke ved opgørelsen af den personlige indkomst  

 eller kapitalindkomsten.
Undtagelsesregel: Er ægtefællernes samlede skattepligtige indkomst mindre  

 end summen af indkomsterne under 1) og 2), træder den samlede skattepligtige  

 indkomst i stedet for skatteloftsindkomsten.
Der henvises til eksemplet i  

bilag 3.
 Eksempel 1. Opgørelse af indkomst og formue i skatteloftsberegningen.
 Eksempel 2. Opgørelse af indkomst og formue i skatteloftsberegningen.
 Skatterne i skatteloftsberegningen - § 19, stk. 4.
31. Der foretages dernæst en særlig skatteberegning på  

 grundlag af skatteloftsindkomsten.
De således beregnede skatter kan højst  

 udgøre 78 pct. af skatteloftsindkomsten og udgøres af summen af følgende  

 skatter:
Er den anden ægtefælles overskydende kapitalindkomst positiv, forøges den  

 førstnævnte ægtefælles personlige indkomst med dette beløb.
Forøgelsen kan  

 dog højst udgøre et beløb svarende til den beregningsmæssige personlige  

 indkomst.
Er denne indkomst negativ, medregnes intet.
 Bliver summen af de under 2)-5) beregnede indkomstskatter negativ, sættes  

 beløbet til nul.
Er ægtefællernes samlede skattepligtige indkomst mindre end  

 skatteloftsindkomsten erstatter ægtefællernes samlede beregnede indkomstskat  

 (ekskl. kirkeskat) skatterne i punkterne 2)-5) i skatteloftsberegningen.
Der  

 henvises til eksemplet i bilag 3.
Eksempel 1 fortsat.
Opgørelse af skatter til skatteloftsberegningen  

 (Aalborg kommune 1988). Kr.
Hovedpersonens skattepligtige indkomst 380.000 Bipersonens kapitalindkomst 150.000 --------- Skatteloftsindkomst 530.000 --------- Hovedpersonens (Æ1): Beregningsmæssige personlige indkomst 366.000  

 Beregningsmæssige kapitalindkomst 34.000 Beregningsmæssige fradrag 20.000 Bipersonens (Æ2): Beregningsmæssige kapitalindkomst 51.000 Overskydende  

 kapitalindkomst 99.000 Grundlag for 12 pct.'s-skat (366.000+99.000) 465.000 Grundlag for 6 pct.'s-skat (366.000+99.000+34.000+51.000) 550.000 Almindelig indkomstskat af skatteloftsindkomst 275.600,00 12 pct.'s-skat (465.000 - 208.000) 30.840,00 6 pct.'s-skat (550.000 - 135.200) 24.888,00 Nedslag for skråt skatteloft (2 pct. af 465.000 - 208.000) -5.140,00 Skatteværdi af personfradrag (excl. kirke) -12.834,00 ------------ Samlet indkomstskat til skatteloft 313.354,00 Ægtefællernes formueskat (jf. bilag 1) 190.742,20 ------------ Samlet skat til skatteloft 504.096,20 ------------ De samlede skatter i  

 skatteloftsberegningen på 504.096,20 kr. er større end 413.400 kr., der udgør  

 78 pct. af skatteloftsindkomsten på 530.000 kr.
Der beregnes derfor nedslag  

 efter personskattelovens § 19, stk. 5.
Eksempel 2 fortsat.
Opgørelse af skatter til skatteloftsberegningen  

 (Aalborg kommune 1988). Kr.
Hovedpersonens skattepligtige indkomst 140.000 Bipersonens kapitalindkomst 100.000 --------- Skatteloftsindkomst 240.000 --------- Hovedpersonens (Æ1):
Beregningsmæssige personlige indkomst 300.000 Beregningsmæssige kapitalindkomst -50.000 Beregningsmæssige fradrag 10.000 Bipersonens (Æ2):
Beregningsmæssige kapitalindkomst 0 Overskydende kapitalindkomst 0 Grundlag for 12 pct.'s-skat 300.000 Grundlag for 6 pct.'s-skat 300.000 Almindelig indkomstskat af skatteloftsindkomst 124.800,00 12 pct.'s-skat (300.000 - 208.000) 11.040,00 6 pct.'s-skat (300.000 - 135.200) 9.888,00 Nedslag for skråt skatteloft (2 pct. af 300.000-208.000) -1.840,00 Skatteværdi af personfradrag (excl. kirke) -12.834,00 ------------ Samlet indkomstskat til skatteloft 131.054,00 Ægtefællernes formueskat (jf. bilag 2) 190.742,20 ------------ Samlet skat til skatteloft 321.796,20 ------------ Da de samlede skatter  

 på 321.796,20 kr. udgør mere end 78 pct. af skatteloftsindkomsten på 240.000  

 kr., beregnes nedslag efter personskattelovens § 19, stk. 5.
 Nedslagsberegningen.
 32. Nedslagets størrelse svarer til forskellen mellem  

 78 pct. af skatteloftsindkomsten og det opgjorte skattebeløb.
Først gives nedslag i indtil 60 pct. af formueskatten.
Herefter nedsættes  

 ægtefællernes indkomstskatter til staten.
Uanset forskelsbeløbets størrelse kan det samlede nedslag dog ikke  

 overstige ægtefællernes samlede formueskat.
Nedslaget kan heller ikke  

 overstige summen af 60 pct. af formueskatten og ægtefællernes  

 statsindkomstskatter.
Eksempel 1 fortsat.
Beregning af nedslaget.
Kr.
Skattebeløb til skatteloftet (jf. opgørelsen i eks. 1, punkt 31) 504.096,20 78 pct. skatteloft (78 pct. af 530.000 kr.) 413.400,00 Forskelsbeløb svarende til det samlede nedslag.
Beløbet kan dog højst udgøre et beløb svarende til den samlede formueskat på 190.742,20 kr. 90.696,20 Det maximale nedslag i formueskatten kan højst udgøre 60 pct. af 190.742,20 kr. = 114.445,32 kr.
Nedslag i formueskatten 90.696,20 Restbeløb til nedslag i statsindkomstskatten.
Beløbet kan højst udgøre ægtefællernes samlede statsindkomstskatter på 180.868,00 kr. (jf. bilag 1) 0,00 Samlet nedslag, ægtefællerne 90.696,20 Eksempel 2 fortsat.
Beregning af nedslaget.
Kr.
Skattebeløb til skatteloftet (jf. opgørelsen i eks. 2, punkt 31) 321.796,20 78 pct. skatteloft (78 pct. af 240.000 kr.) 187.200,00 Forskelsbeløb svarende til det samlede nedslag.
Beløbet kan dog højst udgøre et beløb svarende til den samlede formueskat på 190.742,20 kr. 134.596,20 Det maximale nedslag i formueskatten kan højst udgøre 60 pct. af 190.742,20 kr. = 114.445,32 kr.
Nedslag i formueskatten 114.445,32 Restbeløb til nedslag i statsindkomstskatten.
Beløbet kan højst udgøre ægtefællernes samlede statsindkomstskatter på 77.168,00 kr. (jf. bilag 2) 20.150,88 Samlet nedslag, ægtefællerne 134.596,20 Fordeling af nedslaget og beregning af slutskatten.
 33. Nedslagsbeløbene i formueskatten og  

 statsindkomstskatterne fordeles herefter mellem ægtefællerne i forholdet  

 mellem deres skattepligtige formuer.
 Overstiger nedslaget i statsindkomstskatten den ene ægtefælles  

 statsindkomstskatter, overføres nedslaget til modregning i den anden  

 ægtefælles statsindkomstskatter.
Eksempel 1 fortsat.
Fordeling af nedslaget og opgørelse af Personskattelovens § 23, stk. 4.  

 Overgangsordningens 34. Personskattelovens § 23, stk. 4, indeholder  

 reglerne om, hvorledes den del af kapitalindkomsten, der i overgangsperioden  

 beskattes som overskydende kapitalindkomst sammen med den personlige  

 indkomst, skal beskattes hos ægtefæller, der er samlevende i hele  

 indkomståret, og dette har en længde af et helt år.
 Ændringerne af § 23, stk. 4, drejer sig om:
 Begge bestemmelser har virkning fra og med indkomståret 1988.
 35. Den nye affattelse af § 23, stk. 4, der har  

 virkning fra og med indkomståret 1988, er udformet således, at ægtefællernes  

 samlede skat ikke påvirkes af, hvorledes kapitalindkomsten fordeles mellem  

 ægtefællerne.
 Efter § 23, stk. 4, skal 12 pct.'s-skatten efter personskattelovens § 7 af  

 overskydende kapitalindkomst for den af ægtefællerne, der har den mindste  

 personlige indkomst reguleret efter § 24, fortsat beregnes på  

 »toppen« af den beregningsmæssige personlige indkomst hos den anden  

 ægtefælle. (Jf. beregningen af 12 pct.'s-skatten i eksemplerne i bilag  

 1 og bilag 4 ).
 Dog skal den overskydende kapitalindkomst hos ægtefællen med den mindste  

 personlige indkomst reguleret efter § 24 (ægtefælle B) efter den nye  

 affattelse i to tilfælde reduceres før der beregnes 12 pct.'s-skat på  

 »toppen« af den anden ægtefælles (ægtefælle A) beregningsmæssige  

 personlige indkomst.
 1. Ægtefælle B's overskydende kapitalindkomst er positiv:
 Har ægtefællen med den mindste personlige indkomst reguleret efter § 24  

 positiv overskydende kapitalindkomst, beregnes kun 12 pct.'s-skat af den del  

 af den positive overskydende kapitalindkomst, der overstiger negativ  

 personlig indkomst reguleret efter § 24. Overstiger positiv overskydende  

 kapitalindkomst ikke negativ personlig indkomst reguleret efter § 24,  

 beregnes ikke 12 pct.'s-skat af positiv overskydende kapitalindkomst. (Jf.  

 også beregningen af 12 pct.'s-skatten i eksemplet i  bilag 3 ).
 2. Ægtefælle B's overskydende kapitalindkomst er negativ:
 Har ægtefællen med den mindste personlige indkomst reguleret efter § 24  

 negativ overskydende kapitalindkomst, beregnes kun 12 pct.'s-skat af den del  

 af den negative overskydende kapitalindkomst, der modsvares af positiv  

 personlig indkomst reguleret efter § 24. Er den personlige indkomst reguleret  

 efter § 24 nul eller negativ, beregnes ikke 12 pct.'s-skat af negativ  

 overskydende kapitalindkomst.
 Eksempel 2:
 36. Reglerne om beregning af 6 pct.'s-skatten er  

 udgået af § 23, stk. 4, fra og med indkomståret 1988. Herefter skal 6  

 pct.'s-skatten for helårssamlevende ægtefæller beregnes efter de almindelige  

 regler i personskattelovens § 8. For hver af ægtefællerne beregnes 6  

 pct.'s-skatten således af deres beregningsmæssige personlige indkomst med  

 tillæg af positiv beregningsmæssig kapitalindkomst som opgjort efter §§ 21,  

 22, 23, stk. 1-3, 24 og § 13, stk. 4, samt med overførsel af uudnyttet  

 bundfradrag.
 (Der henvises til beregningen af 6 pct.'s-skatten i eksemplerne i bilag  

 1-4 ).
Investeringsfondslovens § 3, stk. 9.  

 Udgifter til forsøgs- og 37. Ændringerne af reglerne i investeringsfondsloven,  

 der blev gennemført ved lov nr. 836 af 18. december 1987, giver selskaber,  

 foreninger, institutioner m.v. adgang til at anvende  

 investeringsfondshenlæggelser til dækning af afholdte udgifter til forsøgs-  

 og forskningsvirksomhed samt markedsføringsudgifter i forbindelse med  

 eksport.
De udvidede anvendelsesmuligheder kan benyttes af selskaber m.v., men ikke  

 af skattepligtige personer.
Det er kun henlæggelser, der er foretaget for  

 indkomståret 1986 eller tidligere, der kan benyttes til dækning af forsøgs-  

 og forskningsudgifter samt markedsføringsudgifter.
Endvidere er det kun de  

 udgifter, der er afholdt i løbet af indkomståret, der kan dækkes af  

 investeringsfondshenlæggelser.
 Ved forsøgs- og forskningsudgifter forstås de samme udgifter, som  

 kan fratrækkes efter reglerne i ligningslovens § 8 B, stk. 1. Disse er  

 nærmere beskrevet ovenfor under punkt 11. Vælger selskabet at få  

 dækket udgifterne med investeringsfondshenlæggelser, kan selskabet ikke  

 samtidig fradrage udgifterne i den skattepligtige indkomst efter  

 ligningslovens § 8 B, stk. 1. I det omfang de foretagne henlæggelser ikke kan  

 dække udgiften fuldt ud, kan det overskydende beløb fradrages som hidtil  

 efter ligningslovens § 8 B, stk. 1. Dette gælder tilsvarende, hvis selskabet  

 kun ønsker at benytte en del af dets investeringsfondshenlæggelser til  

 dækning af udgiften.
38. Selskaber kan anvende  

 investeringsfondshenlæggelser til dækning af markedsføringsudgifter i  

 forbindelse med eksport under forudsætning af, at der er tale om udgifter,  

 der i forvejen er fradragsberettigede.
Udgifterne skal have en direkte  

 forbindelse med den indkomstskabende aktivitet i en igangværende virksomhed.  

 Det er endvidere en betingelse, at der er tale om udgifter til markedsføring  

 af et produkt i udlandet.
Udgifter, der er et led i den almindelige  

 fremstilling eller distribution af et produkt i virksomheden, f.eks.  

 arbejdsløn, falder uden for.
Udgifter, der berettiger til anvendelse af investeringsfondshenlæggelser,  

 er f.eks. udgifter, der afholdes til rejser, reklame, annoncering, kataloger,  

 tilbudsgivning, oversættelser og lignende med det formål at opnå salg af  

 varer og tjenesteydelser i udlandet.
Endvidere vil udgifter i forbindelse med  

 afholdelse af og deltagelse i messer eller udstillinger i udlandet være  

 omfattet.
Også udgifter til ansættelse af en eksportkonsulent og udgifter til  

 »market research« i forbindelse med aflønning af et lokalt  

 agentbureaues eller en lokal kontaktpersons udtalelser om et produkts  

 mulighed for og egnethed til at vinde indpas på et bestemt marked, er  

 omfattet af reglen.
Selskaber kan vælge at fratrække udgifter til markedsføring ved opgørelsen  

 af den skattepligtige indkomst som en driftsomkostning.
Endvidere kan  

 selskabet vælge at lade en del af udgiften fratrække som driftsomkostning og  

 få en del af udgiften dækket ved anvendelse af investeringsfondshenlæggelser.  

 I det omfang selskabet vælger at benytte investeringsfondshenlæggelser, kan  

 udgiften ikke samtidig fradrages ved opgørelsen af den skattepligtige  

 indkomst.
Efter ligningslovens § 8, stk. 4, er adgangen til at fratrække  

 repræsentationsudgifter begrænset.
Denne begrænsning gælder tilsvarende for  

 så vidt angår adgangen til at hæve indskudte midler til dækning af udgiften.
 Hævning fra investeringsfondskontoen til dækning af udgifter til forsøgs-  

 og forskningsvirksomhed samt markedsføringsudgifter skal ske efter de samme  

 regler, som gælder for hævning af beløb til anskaffelse af aktiver, hvorpå  

 der kan forlods afskrives, jf. investeringsfondslovens § 8, stk. 2.
 Reglerne om adgang til anvendelse af investeringsfondshenlæggelser til  

 dækning af forsøgs- og forskningsudgifter samt markedsføringsudgifter ved  

 eksport trådte i kraft den 30. december 1987 og finder anvendelse for  

 udgifter, der afholdes efter denne dato.
Skattedepartementet, den 13. september  

 1988 Jens Rosman /Hanne Søgaard Hansen Bilag 1 Ad eksempel 1: Beregning af indkomstskat før formueskatteloft. (Aalborg  

 kommune 1988).
 (Jf. indkomstopgørelse i pkt. 30, eksempel 1).
Bilag 3 Ad eksempel 3: Eksempel på nedslagsberegning ifølge formueskatteloftet.  

 (Aalborg kommune 1988).
(Den beregningsmæssige biperson har negativ beregningsmæssig personlig  

 indkomst og positiv overskydende kapitalindkomst.
Endvidere viser dette  

 eksempel brugen af reglen i § 19, stk. 5, hvor ægtefællernes samlede  

 skattepligtige indkomst er mindre end skatteloftsindkomsten og træder i  

 stedet for denne i nedslagsberegningen).
Bilag 4 Ad eksempel 4: Eksempel på nedslagsberegning ifølge formueskatteloftet.  

 (Aalborg kommune 1988).
 (Den beregningsmæssige biperson har positiv beregningsmæssig personlig  

 indkomst og negativ overskydende kapitalindkomst).
Bilag 5 Uddrag af Finansministeriets cirkulære nr. 10 af 13. januar 1988 om godtgørelse af udgifter ved tjenesterejser i udlandet.
 Oversigt i henhold til § 5:
