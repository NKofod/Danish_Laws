Nr BTL 231 Betænkning over Forslag til lov om ændring af lov om skattemæssig  

 behandling af gevinst og tab på fordringer, gæld og finansielle kontrakter  

 (kursgevinstloven) og forskellige andre skattelove (Koncerninterne fordringer  

 m.v.)   

 Nr L 231 1991-92, 1. samling Afgivet af Skatteudvalget Afgivet: 19920612 Udvalget har behandlet lovforslaget i en række møder og har herunder stillet spørgsmål til skatteministeren, som denne har besvaret såvel skriftligt som mundtligt.
Nogle af udvalgets bilag optrykkes som bilag til betænkningen.
 Endvidere har udvalget modtaget skriftlige henvendelser fra Finansrådet og  

 Realkreditrådet.
 Der er af skatteministeren og af nogle mindretal stillet ændringsforslag,  

 hvorom henvises til de ledsagende bemærkninger.
 Herefter indstiller et mindretal (Socialdemokratiets og  

 Socialistisk Folkepartis medlemmer af udvalget) lovforslaget til  

vedtagelse med de under nr. 2-9 og nr. 11-15 stillede ændringsforslag.
 Et flertal inden for mindretallet (Socialdemokratiets medlemmer af  

 udvalget) bemærker:
 Kursgevinstloven har efterhånden udviklet sig til en fuldstændig  

 uoverskuelig lov, som selv eksperter på området har de største problemer med  

 at overskue.
 Under udvalgsbehandlingen er der afdækket en række problemer i den  

 eksisterende lovgivning, som skatteministeren nægter at gøre noget ved.  

 Socialdemokratiet har inden for de teknisk begrænsede rammer, som vi har,  

 forsøgt at løse nogle af problemerne ved at stille ændringsforslag.
Udvalgsbehandlingen har frem til betænkningsafgivelsen været klart  

 utilfredsstillende og langtfra tilstrækkelig til at afdække og løse  

 problemerne i kursgevinstloven.
Derfor ser Socialdemokratiet sig nødsaget til  

 at bruge tiden frem til lovens 2. behandling til om muligt at finde løsninger  

 på et af de afdækkede problemer.
I den forbindelse henvises til svaret på  

 spørgsmål 45 og spørgsmål 51. Der bør gennemføres ændringer, så der opnås ens  

 behandling af privates tab på kautionsforpligtelser og tab på udlån, uanset  

 om forpligtelsen/lånet er i danske kroner eller i fremmed mønt.
Derfor bør  

 privates fradrag for tab i disse situationer afskaffes, når  

 forpligtelsen/lånet er i udenlandsk mønt, ligesom det, der gælder, når  

 forpligtelsen/lånet er i danske kroner.
Et mindretal inden for mindretallet (Socialistisk Folkepartis medlemmer af  

 udvalget) finder, at lovkomplekset under udvalgsbehandlingen er blevet bedre,  

 men som det fremgår af en række bilag optrykt til betænkningen, er det  

 fortsat noget klamphuggeri, som efterlader talrige ubesvarede spørgsmål og  

 ikrafttrædelsesbestemmelser, som er særdeles indviklede.
Socialistisk  

 Folkeparti har med tilfredshed noteret sig, at skatteministerens  

 ændringsforslag i det store og hele bekræfter den kritik, Socialistisk  

 Folkeparti rejste under 1. behandling, og ændringsforslagene er gode  

 eksempler på et oppositionspartis indflydelse på lovgivningsprocessen.  

 Alligevel er ændringsforslagene for få og uklarhederne for mange, og det kan  

 med sikkerhed fastslås, at Folketinget hurtigt igen vil skulle behandle nye  

 ændringer i dette særdeles komplicerede lovkompleks.
Da der trods alt i det  

 store og hele lukkes huller, indstilles lovforslaget på trods af dets talrige  

 tekniske mangler til vedtagelse.
Loven fra sidste forår er helt uforståelig, og Skatteministeriet har da  

 også opgivet at udsende cirkulære til loven fra sidste forår.
Det er sket med  

 den særdeles tvivlsomme begrundelse - og i modstrid med tidligere klare  

 løfter - at det vil være forældet på grund af de i dette lovforslag  

 foreslåede ændringer.
Alligevel er det en kendsgerning, at virksomhederne og  

 deres rådgivere (for slet ikke at nævne de lignende myndigheder) er ladt  

 fuldstændigt i stikken, hvad angår lovfortolkning for indkomståret 1991, og  

 Socialistisk Folkeparti har skatteministeren mistænkt for helt at have  

 opgivet at administrere 1991-loven.
Socialistisk Folkeparti skal derfor for  

 en ordens skyld henlede ministerens opmærksomhed på hans forpligtelser i  

 henhold til ministeransvarlighedsloven.
 Et andet mindretal (Det Konservative Folkepartis, Venstres og  

 Fremskridtspartiets medlemmer af udvalget) indstiller lovforslaget til  

vedtagelse med de af skatteministeren stillede ændringsforslag.
 Et mindretal inden for mindretallet (Fremskridtspartiets medlem af  

 udvalget) ønsker at tilkendegive, at Fremskridtspartiet mener, der snart skal  

 ske en gennemgribende forenkling af lovgivningen på dette område.
 Fremskridtspartiet håber derfor, at skatteministeren vil igangsætte et  

 kulegravningsarbejde på området.
 Et tredje mindretal (Centrum-Demokraternes medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling.
 Et fjerde mindretal (Det Radikale Venstres medlem af udvalget)  

 indstiller lovforslaget til vedtagelse . Mindretallet vil redegøre for  

 sin stilling til de stillede ændringsforslag ved 2. behandling.
 Et femte mindretal (Kristeligt Folkepartis medlem af udvalget)  

 indstiller lovforslaget til vedtagelse . Mindretallet vil redegøre for  

 sin stilling til de stillede ændringsforslag ved 2. behandling.
Ændringsforslag Til § 1Af skatteministeren , tiltrådt af et mindretal (KF, V  

 og FP):
 1) Før nr. 1 indsættes som nyt nummer:
»01. I § 1, 3. pkt. , ændres »og § 7, stk.  

 7« til: »§ 6 B, stk. 1, § 7, stk. 7, § 8, § 8 B, § 9 og §  

 10«.' Af et mindretal (S), tiltrådt af et mindretal (SF):
 2) Før nr. 1 indsættes som nyt nummer:
»02. I § 1, 3. pkt. , ændres »og § 7, stk.  

 7« til: »§ 6 B, stk. 1, § 7, stk. 7, § 7 A, § 8, § 8 B, § 9 og §  

 10«.' Af et mindretal (SF), tiltrådt af et mindretal (S):
 3) I det under nr. 3 foreslåede § 6 B, stk. 5 ,  

 indsættes efter 1. pkt. som nye punktummer:
»Fradragsberettigede tab efter 1. pkt. nedsættes, i det omfang  

 skyldneren i det pågældende, tidligere eller senere indkomstår er  

 sambeskattet med fordringshaveren eller med et andet selskab, som er  

 koncernforbundet med fordringshaveren, og skyldnerens skattepligtige indkomst  

 under sambeskatningen udviser underskud.
Nedsættelsen sker i det tidligst  

 mulige indkomstår.
Er fradrag foretaget for indkomstår forud for  

 sambeskatningen, sker nedsættelsen med virkning for det pågældende  

 indkomstår.« Af et mindretal (S), tiltrådt af et mindretal (SF):
 4) Efter nr. 5 indsættes som nyt nummer:
 »03. Efter § 7 indsættes som ny paragraf:
»§ 7 A.
Gevinst på fordringer medregnes ved opgørelsen af den  

 skattepligtige indkomst, i det omfang den pågældende fordring er erhvervet  

 for lånte midler, jf. stk. 2-4.
Stk. 2. Erhvervelse for lånte midler efter stk. 1 anses at  

 foreligge, hvis den skattepligtige i forbindelse med erhvervelsen har optaget  

 lån, der står i åbenbart misforhold til det kapitalbehov, som den  

 skattepligtiges øvrige virksomhed eller privatforbrug betinger, eller hvis  

 sammenhængen mellem erhvervelse og lånoptagelse klart fremgår af  

 omstændighederne ved erhvervelsen.
Opnåelse af usædvanlig kredit ligestilles  

 med lånoptagelse.
Stk. 3. Stk. 1 finder ikke anvendelse, hvis den skattepligtige  

 godtgør, at de fradragsberettigede udgifter vedrørende det pågældende lån kun  

 i forholdsvis uvæsentligt omfang overstiger de skattepligtige indtægter af de  

 pågældende fordringer.
Stk. 1 finder endvidere ikke anvendelse, hvis den  

 skattepligtige godtgør, at det samlede resultat vedrørende lånet og  

 fordringerne under eet er negativt efter skat selv uden beskatning efter stk.  

 1.
Stk. 4. Imod den skattepligtiges påstand kan beskatning efter stk.  

 1 kun gennemføres efter Ligningsrådets nærmere bestemmelse.«» 5) Efter nr. 8 indsættes som nyt nummer:
»04. I § 8 B, stk. 1, ændres »§§ 2-7« til:  

 »§§ 2-7 A«.' Af skatteministeren , tiltrådt af et flertal (S, KF, V, SF  

 og FP):
 6) Efter nr. 9 indsættes som nyt nummer:
»05. I § 8 F, stk. 1 og stk. 4 , indsættes  

 efter »aktier« ordene: »m.v. omfattet af  

 aktieavancebeskatningsloven«.' Af et mindretal (S), tiltrådt af et mindretal (SF):
 Til § 2 7) I den foreslåede affattelse af § 10, stk. 16 ,  

 indsættes efter sidste pkt. som nyt punktum:
»Ved hel eller delvis indfrielse af fordringer mod koncernforbundne  

 selskaber, jf. kursgevinstlovens § 6 B, stk. 3, som finder sted den 16. juni  

 1992 eller senere, anses fordringer, som er erhvervet før den 29. maj 1991,  

 for først indfriet.« Af skatteministeren , tiltrådt af et flertal (S, KF, V, SF  

 og FP):
 Til § 3 8) Paragraffen udgår.
 Ny paragraf 9) Efter § 5 indsættes som ny paragraf:
 »§ 01 I lov om indkomstbeskatning af aktieselskaber m.v.  

 (selskabsskat), jf. lovbekendtgørelse nr. 585 af 7. august 1991, som senest  

 ændret ved lov nr. 291 af 29. april 1992, foretages følgende ændring:
 I  § 31, stk. 1 , indsættes efter 4. pkt. som nyt punktum:
»Tilladelse til sambeskatning med et datterselskab kan ikke meddeles,  

 hvis tab på fordringer mod datterselskabet er fradraget eller vil kunne  

 fradrages efter kursgevinstlovens § 6 B, stk. 5, af moderselskabet eller et  

 andet selskab, som er koncernforbundet med moderselskabet, jf.  

 kursgevinstlovens § 6 B, stk. 3.«» Til § 6Af skatteministeren , tiltrådt af et mindretal (KF, V  

 og FP):
 10) Efter stk. 1 indsættes som nyt stykke:
» Stk. 01. § 1, nr. 01, har virkning for konvertible  

 obligationer, som erhverves efter lovens ikrafttræden.« Af et mindretal (S), tiltrådt af et mindretal (SF):
 11) Efter stk. 1 indsættes som nyt stykke:
»Stk. 02. § 1, nr. 02, har virkning for konvertible  

 obligationer, som erhverves efter lovens ikrafttræden.« 12) Efter stk. 4 indsættes som nyt stykke:
»Stk. 03. § 1, nr. 03 og 04, har virkning for fordringer, som  

 er erhvervet senest den 31. december 1993. Skattepligtige, der efter § 1, nr.  

 03, skal medregne gevinst på fordringer, som efter de hidtidige regler ikke  

 har skullet medregnes ved opgørelsen af den skattepligtige indkomst, kan ved  

 anvendelse af kursgevinstlovens § 8, stk. 2, i stedet for anskaffelsessummen  

 benytte værdien den 16. juni 1992. Valget skal træffes samlet for samtlige  

 fordringer under eet.
I tilfælde, hvor sammenhængen mellem erhvervelse og  

 lånoptagelse ikke klart fremgår af omstændighederne ved erhvervelsen, jf. det  

 ved § 1, nr. 03, indsatte § 7 A, stk. 2, i kursgevinstloven, har § 1, nr. 03,  

 dog alene virkning for fordringer, som erhverves i perioden fra den 16. juni  

 1992 til og med den 31. december 1993.« Af skatteministeren , tiltrådt af et flertal (S, KF, V, SF  

 og FP):
 13) Efter stk. 8 indsættes som nyt stykke:
» Stk. 04. § 1, nr. 05, har virkning for kontrakter, som  

 erhverves efter lovens ikrafttræden.« 14) Stk. 10 udgår.
 15) Efter stk. 11 indsættes som nyt stykke:
» Stk. 05. § 01 har virkning fra og med indkomståret 1993. For  

 selskaber, som ved lovens ikrafttræden har påbegyndt indkomståret 1993, har §  

 01 dog først virkning fra og med indkomståret 1994. Ophører sambeskatning i  

 medfør af § 01, finder ligningslovens § 33 E, stk. 3, ikke anvendelse for så  

 vidt angår genbeskatning af underskud, der fradrages ved indkomstopgørelsen  

 for indkomstårene 1992 og 1993.« Bemærkninger Til nr. 1 Konvertible obligationer behandles som udgangspunkt efter  

 aktieavancebeskatningsloven, men omfattes tillige i visse situationer af  

 kursgevinstlovens bestemmelser.
Konvertible obligationer kan konstrueres  

 således, at de alene fungerer som fordringer, mens konverteringsretten reelt  

 er værdiløs.
Muligheden for at omgå kursgevinstbeskatningen ved brug af  

 sådanne konvertible obligationer er baggrunden for, at konvertible  

 obligationer også omfattes af kursgevinstloven.
 I kursgevinstlovens § 1 er angivet, at konvertible obligationer kun  

 omfattes af lovens § 6, stk. 2, og § 7, stk. 7. De nævnte bestemmelser  

 indeholder bestemmelserne om objektiv skattepligt for konvertible  

 obligationer i fremmed valuta henholdsvis danske kroner.
 Betydningen af det i kursgevinstlovens § 1 anførte er alene, at  

 konvertible obligationer ikke omfattes af de bestemmelser om objektiv  

 skattepligt (dvs. generel beskatning), der i øvrige tilfælde gælder for de  

 subjektivt skattepligtige efter § 2 og § 3, stk. 1, (selskaber og  

 pengenæringsdrivende personer) samt for fordringer modtaget som vederlag i  

 næring (§ 4). Ligeledes omfattes konvertible obligationer ikke af lovens  

 bestemmelser for en udsteders (skyldners) kursgevinster og -tab (§ 5 og § 6,  

 stk. 1). Konvertible obligationer omfattes således alene for  

 fordringshaveren.
 Betydningen af det i kursgevinstlovens § 1 anførte er med andre ord, at  

 for de efter § 2 og § 3, stk. 1, subjektivt skattepligtige (selskaber og  

 pengenæringsdrivende personer) inddrages gevinst og tab på konvertible  

 obligationer alene under kursgevinstbeskatning, i det omfang de objektive  

 skattepligtsbetingelser i § 6, stk. 2, eller § 7, stk. 7, er opfyldt.
Det i kursgevinstlovens § 1 anførte indebærer ikke, at lovens øvrige  

 bestemmelser, som knytter sig til de objektive skattepligtsbestemmelser i §  

 6, stk. 2, og § 7, stk. 7, ikke skal finde anvendelse for konvertible  

 obligationer.
Det er således umiddelbart klart, at konvertible obligationer,  

 som er inddraget under kursgevinstbeskatningen i medfør af § 6, stk. 2, og §  

 7, også omfattes af bestemmelserne i § 8 om opgørelse af gevinst og tab, idet  

 konvertible obligationer eksplicit nævnes i denne paragraf.
Ligeledes  

 omfattes konvertible obligationer af § 8 B om beskatning ved fraflytning, af  

 § 9 om overdragelse ved gave eller arveforskud samt indskud i og udlodning  

 fra en pensionsopsparing og af ikrafttrædelsesbestemmelserne i § 10.  

 Tilsvarende må loven forstås således, at de objektive  

 skattepligtsbestemmelser i § 6, stk. 2, og § 7, stk. 7, alene gælder, i det  

 omfang de ikke er modificerede ved andre bestemmelser.
En sådan modifikation  

 af fradragshjemmelen findes netop i lovens § 6 B, stk. 1.
Det er i denne forbindelse ikke afgørende, at § 6, stk. 2, ikke indeholder  

 en henvisning til § 6 B.
En sådan henvisning findes heller ikke i de øvrige  

 bestemmelser, som § 6 B modificerer, og det er karakteristisk for loven, at  

 sådanne henvisninger kun er anvendt i begrænset udstrækning.
 Det kan imidlertid være hensigtsmæssigt i kursgevinstlovens § 1 at  

 tydeliggøre, at også § 6 B, § 8, § 8 B, § 9 og § 10 omfatter konvertible  

 obligationer, hvilket derfor foreslås.
 Til nr. 2, 4 og 5 Ændringsforslagene er nødvendiggjort af, at der udbydes  

 skattearrangementer baseret på kroneobligationer, der opfylder mindsterenten,  

 p.t. 8 pct. (blåstemplede obligationer), og som erhverves for lånte midler.  

 Arrangementerne giver underskud før skat, men overskud efter skat som følge  

 af, at hele renteudgiften er fradragsberettiget, hvorimod kursgevinsten på  

 blåstemplede obligationer er skattefri for private.
 Det er ikke muligt at foretage en nøjagtig opgørelse over omfanget af  

 disse skattebetingede arrangementer, men der er ingen tvivl om, at der er  

 tale om samlede transaktioner i milliardstørrelsen.
For at øge de skattefri kursgevinster erhverves der som hovedregel  

 blåstemplede kroneobligationer med en udenlandsk udsteder og med modsvarende  

 kronelån, ligeledes optaget i udlandet.
Nationalbanken har opgjort  

 privatpersoners lånoptagelse i udlandet til 13 mia. kr. i 1991.  

 Nationalbanken bemærker i sin årsberetning for 1991, at den store private  

 lånoptagelse i udlandet væsentligst forklares med de omtalte  

 skattearrangementer.
I løbet af 1992 er omfanget af de udbudte arrangementer forøget  

 væsentligt.
På den baggrund er det under enhver synsvinkel nødvendigt, at der  

 gribes ind.
Alt andet vil være uanstændigt og vil yderligere undergrave  

 tilliden til, at der er nogen form for retfærdighed i fordelingen af  

 indkomstskatten.
 De stillede ændringsforslag er udarbejdet på baggrund af forslaget i  

 Skattelovrådets betænkning om kursgevinster og kurstab (betænkning nr.  

 1050/1985, side 124-125). Ændringsforslagene indebærer en mulighed for at  

 beskatte kursgevinster på fordringer, som erhverves for lånte midler.  

 Forslagene foreligger i en sådan form, at det alene vil medføre en  

 beskatning, såfremt der indgår skattespekulation i det pågældende  

 arrangement.
Derimod forekommer der en række situationer, hvor personer uden  

 skattemæssig begrundelse eller fordel erhverver obligationer for lånte  

 midler.
Der kan f.eks. være tale om, at man for at udnytte en aktuel gunstig  

 lånemulighed optager et obligationslån og indtil videre beholder  

 obligationerne med henblik på at dække et fremtidigt kapitalbehov.
En særbestemmelse, hvis sigte er at hindre skattearbitrage, bør ikke gribe  

 ind i dispositioner af ovennævnte karakter.
Det indgår derfor i  

 ændringsforslagene, at beskatning af kursgevinster på fordringer, som  

 erhverves for lånte midler, ikke finder sted, hvis de fradragsberettigede  

 udgifter vedrørende lånet kun i forholdsvis uvæsentligt omfang overstiger de  

 skattepligtige indtægter af fordringerne.
I tilfælde, hvor en skattepligtig  

 optager et almindeligt obligationslån i et realkreditinstitut og beholder  

 obligationerne, overstiger de fradragsberettigede udgifter vedrørende lånet  

 kun de skattepligtige indtægter af obligationerne med bidraget til  

 realkreditinstituttet.
Bidraget er af uvæsentligt omfang set i forhold til  

 den skattepligtige renteindtægt af obligationerne, og situationen vil derfor  

 ikke være omfattet af beskatning efter ændringsforslagene.
Beskatning efter ændringsforslagene finder heller ikke sted, hvis lånet og  

 fordringerne ikke giver positivt resultat efter skat ved beskatning efter  

 mindsterentereglen.
Provision, stempelafgift m.v. medregnes i denne  

 forbindelse.
Det er netop karakteristisk for de arrangementer, som  

 ændringsforslagene er rettet mod, at der før skat er et negativt resultat,  

 men efter skat et positivt resultat.
Hvis en skattepligtig person optager et  

 kontantlån baseret på blåstemplede obligationer og opkøber de underliggende  

 obligationer, så personens nettoudgift til rente og bidrag overstiger  

 nettoafkastet af obligationerne, vil situationen ikke være omfattet af  

 ændringsforslagene.
Bedømmelsen af, i hvilket omfang de fradragsberettigede udgifter  

 vedrørende lånet overstiger de skattepligtige indtægter af fordringerne, og  

 om lånet og fordringerne giver positivt resultat efter skat, foretages for  

 den skattepligtiges samlede ejer- henholdsvis skyldnerperiode.
Det er således  

 f.eks. uden betydning, om renteudgift og renteindtægt falder i hver sit  

 indkomstår, så renteudgiften i første indkomstår overstiger renteindtægten  

 væsentligt.
Hovedparten af de kendte arrangementer opererer med lånoptagelse/køb af  

 fordringer for beløb i en størrelsesorden på mindst 5 mio. kr.
Som  

 udgangspunkt behøver ligningsmyndighederne normalt ikke at interessere sig  

 for beløbsstørrelser på under 1 mio. kr., når der tages udgangspunkt i de  

 arrangementer, som udbydes for øjeblikket.
I overensstemmelse med Skattelovrådets forslag er der tale om en  

 midlertidig bestemmelse.
Bestemmelsen har således alene virkning for  

 fordringer, som erhverves indtil den 31. december 1993.
Da der er tale om en midlertidig bestemmelse, er det i overensstemmelse  

 med forslaget i Skattelovrådets betænkning foreslået, at skattemyndighederne  

 imod den skattepligtiges påstand alene kan bringe bestemmelsen i anvendelse,  

 såfremt Ligningsrådet som den øverste ligningsmyndighed i hvert enkelt  

 tilfælde tiltræder dette.
Bestemmelsen er indsat med henblik på at sikre en  

 ensartet praktisering af bestemmelsen over hele landet.
For grupper af  

 skattepligtige, som under ensartede omstændigheder har deltaget i fælles  

 arrangementer med lånefinansieret erhvervelse af fordringer m.v., vil  

 Ligningsrådet kunne træffe bestemmelse for deltagerne under eet.
Til nr. 3 Ændringsforslaget forhindrer, at et selskab får dobbeltfradrag  

 efter det foreslåede nye stk. 5 til § 6 B, i det omfang selskabet allerede  

 har fået fradrag for tabet gennem sambeskatning.
For at hindre denne mulighed  

 for både fradrag for tab på fordringer mod det overtagne selskab og fradrag  

 via sambeskatning for et eventuelt underskud i det overtagne selskab  

 indebærer en sambeskatningstilladelse efter ændringsforslaget genoptagelse af  

 fordringshaverens skatteansættelse for indkomstår mellem selskabsovertagelsen  

 og første sambeskatningsår med henblik på at reducere foretagne fradrag.  

 Forslagsstillerne erkender, at denne genoptagelsesforpligtelse kan være  

 administrativt belastende, men betragter især ændringsforslaget som en  

 værnsregel, der skal hindre misbrug.
 Til nr. 6 Efter kursgevinstlovens § 8 F, stk. 1, gælder der for visse  

 skattepligtige særlige regler om begrænsning af fradrag for tab på  

 finansielle kontrakter, der indeholder ret eller pligt til at afstå aktier. §  

 8 F, stk. 4, indeholder ligeledes en bestemmelse om begrænsning af fradrag  

 for tab på kontrakter, der indeholder ret eller pligt til at erhverve aktier.
Som anført i bemærkningerne til L 6 (forslag til lov om ændring af lov om  

 skattemæssig behandling af gevinst og tab på fordringer og gæld  

 (kursgevinstloven) og forskellige andre skattelove. (Finansielle kontrakter  

 samt fordringer og gæld), fremsat den 27. december 1990, er baggrunden for §  

 8 F, at der uden bestemmelsen ville være mulighed for at opnå sikre,  

 risikofrie gevinster på grundlag af aktieavancebeskatningslovens regel om  

 skattefrihed for aktieavancer, når aktierne har været ejet i 3 år.
Der er  

 derfor ingen tvivl om, at det har været intentionen, at aktiebegrebet i § 8 F  

 ikke alene skulle omfatte aktier i snæver forstand, men hele området for  

 beskatning efter aktieavancebeskatningsloven.
Det vil foruden aktier bl.a.  

 sige anparter i anpartsselskaber, andelsbeviser og lignende værdipapirer samt  

 tegningsretter, aktieretter og konvertible obligationer.
 Det foreslås i affattelsen af § 8 F at præcisere, at aktiebegrebet  

 omfatter alle former for værdipapirer, som omfattes af  

 aktieavancebeskatningsloven.
 Til nr. 7 Lovforslagets sigte er at ændre reglerne om den skattemæssige  

 behandling af gevinst og tab på koncerninterne mellemværender, således at tab  

 på fordringer mod andre selskaber inden for samme koncern kan fradrages.
 Efter de foreslåede regler vil et moderselskab, der er sambeskattet med et  

 datterselskab, såfremt datterselskabet ikke kan indfri en opstået gæld til  

 moderselskabet, have fradrag for den gæld, der er opstået før 29. maj 1991,  

 medens der ikke vil være fradrag for gæld opstået efter 29. maj 1991.
 En sådan ordning vil selvfølgelig føre til, at datterselskabets afdrag på  

 gæld til moderselskabet vil ske i gæld opstået efter 29. maj 1991, idet  

 moderselskabet vil kunne vælge fordelingen af betalingen på de forskellige  

 fordringer, det har på datterselskabet.
 Der vil således ske en skattemæssigt betinget fravigelse af den sædvanlige  

 afregningspraksis, hvor betaling på ældre varekøb anses for sket før betaling  

 af senere opstået varekøb.
 Det foreslåede ændringsforslag knæsætter dette princip, idet afdrag på  

 gæld anses for at være betalt på gæld fra før 29. maj 1991, forud for senere  

 opstået gæld.
 Der opnås herved en betydelig forenkling af det ligningsmæssige arbejde,  

 og der bliver sikret en klar retstilstand, der ikke, som anført af  

 skatteministeren, f.eks. skal afhænge af, om Ligningsrådet med hjemmel i  

 selskabsskattelovens § 31 fastsætter særlige vilkår, eller om en domstol  

 efter en konkret vurdering skønner, at hensynet til skattevæsenet fører til,  

 at den aftalte afdragsfordeling vil kunne tilsidesættes.
 Til nr. 8 Det foreslås, at fusionsskattelovens § 8, stk. 4, foreløbig  

 bibeholdes.
Som det fremgår af besvarelsen af udvalgets spørgsmål 7, er der tvivl om,  

 hvorvidt en ophævelse af bestemmelsen er i overensstemmelse med det  

 successionsprincip, der fremgår af fusionsdirektivet.
Der er således tvivl  

 om, hvorvidt direktivet åbner mulighed for, at der i forbindelse med  

 begrænsningsreglen i kursgevinstlovens § 6 B kan tages udgangspunkt i det  

 modtagende (fortsættende) selskabs forhold.
Denne tvivl må føre til, at bestemmelsen foreløbig må blive stående.
Som  

 også nævnt i besvarelsen af spørgsmål 7 vil der blive rettet henvendelse til  

 EF-Kommissionen med henblik på en afklaring af spørgsmålet.
Såfremt denne  

 afklaring viser, at det er muligt at ophæve bestemmelsen, vil der på et  

 senere tidspunkt blive fremsat lovforslag herom.
Til nr. 9 Efter lovforslaget kan pengenæringsdrivende selskaber uanset  

 kursgevinstlovens § 6 B, stk. 1, fradrage tab på koncerninterne fordringer,  

 når koncernforbindelsen alene er etableret med henblik på fordringshaverens  

 midlertidige drift af skyldnerens virksomhed til afvikling af tidligere ydede  

 udlån eller til medvirken ved omstrukturering af erhvervsvirksomheder.
For at  

 hindre, at fordringshaveren i sådanne tilfælde både kan opnå fradrag for tab  

 på fordringen mod det overtagne selskab og samtidig via sambeskatning opnå  

 fradrag for et eventuelt underskud i det overtagne selskab vedrørende  

 perioden efter etablering af sambeskatning, foreslås det i ændringsforslaget,  

 at det overtagne selskab i sådanne situationer ikke skal kunne indgå i  

 sambeskatning med fordringshaveren eller andre selskaber, som er  

 koncernforbundet med fordringshaveren.
 Efter ændringsforslaget afskæres muligheden for sambeskatning, såvel når  

 fradrag for tab på fordringer mod det overtagne selskab er foretaget forud  

 for den ønskede sambeskatning, som når et sådant fradrag ville kunne opnås  

 efter etablering af sambeskatning.
Muligheden for sambeskatning udelukkes for det første, når fradrag efter §  

 6 B, stk. 5, er foretaget eller vil kunne foretages af det selskab, som ved  

 aktieovertagelsen er blevet moderselskab for skyldnerselskabet, men også, når  

 fradrag er foretaget eller vil kunne foretages af et andet selskab, som er  

 koncernforbundet med moderselskabet.
I modsat fald kunne en fordringshaver,  

 som har overtaget aktierne i et skyldnerselskab, overdrage aktierne i  

 skyldnerselskabet til et andet selskab inden for samme koncern, hvorved  

 sidstnævnte selskab via sambeskatning med skyldneren kunne få overført  

 skyldnerens eventuelle underskud, samtidig med at fordringshaveren ville have  

 fradrag efter lovforslagets § 6 B, stk. 5.
 Ændringsforslaget indebærer dels, at nye sambeskatninger ikke kan  

 tillades, dels at eventuelle eksisterende sambeskatninger må ophøre i de  

 omhandlede tilfælde.
 Til nr. 10 og 13-15 De under ændringsforslag nr. 1 og 6 foreslåede  

 præciseringer har efter ændringsforslagene virkning for konvertible  

 obligationer og finansielle kontrakter, som erhverves efter lovens  

 ikrafttræden, som er dagen efter lovens bekendtgørelse i Lovtidende.
 Ændringsforslaget under nr. 9 vedrørende sambeskatning foreslås at have  

 virkning for sambeskatning fra og med indkomståret 1993. For at undgå  

 skærpende virkning for allerede påbegyndte indkomstår har forslaget først  

 virkning fra og med indkomståret 1994 for selskaber, som ved lovens  

 ikrafttræden har påbegyndt indkomståret 1993.
 Efter ligningslovens § 33 E, som indsat ved lov nr. 219 af 3. april 1992,  

 kan ophør af sambeskatning udløse genbeskatning af underskud fra udenlandske  

 datterselskaber, som har været fratrukket i sambeskatningsindkomst.  

 Ændringsforslaget om begrænsning af adgangen til sambeskatning kan således  

 udløse genbeskatning efter ligningslovens § 33 E af tidligere fradragne  

 underskud.
 For ikke at udløse genbeskatning af underskud vedrørende indkomstår, som  

 allerede er påbegyndt og eventuelt afsluttet ved lovens ikrafttræden,  

 foreslås det, at der i tilfælde, hvor sambeskatning ophører som følge af  

 ændringsforslaget, ikke skal ske genbeskatning efter ligningslovens § 33 E,  

 stk. 3, af underskud, der fradrages ved indkomstopgørelsen for 1992. For  

 selskaber, som ved lovens ikrafttræden har påbegyndt indkomståret 1993,  

 gælder dette tilsvarende underskud, der fradrages ved indkomstopgørelsen for  

 1993.
 Da ligningslovens § 33 E alene har virkning for underskud, der fradrages  

 ved indkomstopgørelsen for 1992 eller senere, vil ændringsforslaget ikke  

 kunne udløse genbeskatning af underskud vedrørende indkomstår forud for 1992.
 Til nr. 11 Den under nr. 2 foreslåede præcisering har efter  

 ændringsforslaget virkning for konvertible obligationer, som erhverves efter  

 lovens ikrafttræden, som er dagen efter lovens bekendtgørelse i Lovtidende.
Til nr. 12 Ændringsforslagene nr. 2, 4 og 5 har virkning for gevinster,  

 som realiseres efter lovforslagets 2. behandling, og har alene virkning for  

 fordringer, som erhverves indtil den 31. december 1993. For gevinster på  

 fordringer m.v., som efter de hidtidige regler ikke har skullet medregnes ved  

 opgørelse af den skattepligtige indkomst, gives der dog den skattepligtige  

 adgang til ved opgørelse af skattepligtig gevinst at anvende fordringens  

 m.v.s aktuelle værdi i stedet for den faktiske anskaffelsessum.
Derved  

 sikres, at alene gevinster, som vedrører perioden efter lovforslagets 2.  

 behandling, omfattes af ændringsforslagene.
Efter de foreslåede ændringsforslag skal een af følgende to betingelser  

 være opfyldt, for at beskatning efter disse bestemmelser kan finde sted:  

 Enten skal en sammenhæng mellem erhvervelsen af fordringer m.v. og  

 lånoptagelse klart fremgå af omstændighederne ved erhvervelsen, eller også  

 skal det optagne lån stå i åbenbart misforhold til det kapitalbehov, som den  

 skattepligtiges øvrige virksomhed eller privatforbrug betinger.
Førstnævnte  

 betingelse vil f.eks. være opfyldt, hvis lånet er optaget med sikkerhed i  

 fordringerne m.v., hvilket er tilfældet i de arrangementer, som er set  

 udbudt.
 Sidstnævnte betingelse forudsætter et væsentligt element af skøn, og det  

 foreslås derfor, at i tilfælde, hvor alene denne betingelse er opfyldt, har  

 ændringsforslagene ikke virkning for allerede erhvervede fordringer m.v.
Pia Gjellerup (S) fmd.
Klaus Hækkerup (S) Anne-Marie Meldgaard (S) Hans  

 Erenbjerg (S) Stavad (S) Ove Fich (S) Jes Lunde (SF) Jens Thoft (SF) Bente  

 Juncker (CD) Aagaard (KF) Pernille Sams (KF) Peter Brixtofte (V) nfmd.  

Svend Heiselberg (V) Svend Aage Jensby (V) Ole Donner (FP) Elisabeth  

 Arnold (RV) Kofod-Svendsen (KRF) Bilag Nogle af udvalgets bilag Spørgsmål 1:
Åbner lovforslaget mulighed for dobbeltfradrag ved, at et selskab kan  

 opnå fradrag på fordringen og samtidig opnå tab gennem sambeskatning med det  

 selskab, der er overtaget for at afvikle engagementet? Svar:
 Jeg kan bekræfte, at lovforslaget åbner mulighed for, at  

 pengenæringsdrivende selskaber kan opnå fradrag for tab på fordringer mod et  

 overtaget selskab og samtidig via sambeskatning opnå fradrag for et eventuelt  

 underskud i det overtagne selskab vedrørende perioden efter etablering af  

 sambeskatning.
Jeg vil imidlertid til 2. behandling af L 231 fremsætte et  

 ændringsforslag, der udelukker en sådan mulighed for dobbeltfradrag.
Efter  

 ændringsforslaget kan der således ikke opnås sambeskatning, hvis der er  

 mulighed for at opnå fradrag efter det ved L 231 foreslåede stk. 5 til  

 kursgevinstlovens § 6 B.
 Spørgsmål 7:
Hvilke konsekvensændringer har ophævelsen af fusionslovens § 8, stk. 4,  

 og det princip, der er baggrunden for dette forslag, for udformningen af  

 bestemmelserne i L 20 om spaltning og lignende? Svar:
 Som det fremgår af bemærkningerne til lovforslagets § 3, er forslaget om  

 en ophævelse af fusionsskattelovens § 8, stk. 4, begrundet i det forhold, at  

 alle selskaber nu er generelt skattepligtige vedrørende gevinst og tab på  

 fordringer og gæld.
 Kursgevinstlovens § 6 B indeholder dog en særlig begrænsningsregel med  

 hensyn til fradrag for tab på fordringer på koncernforbundne selskaber.  

 Ophævelsen af fusionsskattelovens § 8, stk. 4, ville for disse fordringer  

 bevirke, at det blev afgørende, hvorvidt det modtagende (fortsættende)  

 selskab var koncernforbundet med debitor, jf. bemærkningerne til § 3.
 Spørgsmålet er dog, hvorvidt dette er i overensstemmelse med  

 fusionsdirektivet (direktiv nr. 90/434/EØF om en fælles beskatningsordning  

 ved fusion, spaltning, tilførsel af aktiver og ombytning af aktier vedrørende  

 selskaber i forskellige medlemsstater). Direktivets artikel 4, stk. 2,  

 forudsætter således, at det modtagende (fortsættende) selskab beregner  

 kapitalvinding eller -tab på overførte aktiver og passiver i henhold til de  

 regler, der ville have været gældende for det indskydende (ophørende)  

 selskab, såfremt fusionen ikke havde fundet sted.
Efter min opfattelse ville det bedste være, at man i relation til  

 kursgevinstlovens § 6 B tog udgangspunkt i det modtagende (fortsættende)  

 selskabs forhold.
Det fremgår dog ikke klart af direktivet, om dette er  

 muligt.
På baggrund af den herskende usikkerhed vil jeg ved 2. behandling af  

 lovforslaget fremsætte et ændringsforslag, der bibeholder bestemmelsen i  

 fusionsskattelovens § 8, stk. 4. Jeg vil desuden rette henvendelse til  

 EF-Kommissionen om den nærmere fortolkning af direktivteksten.
Såfremt det af  

 Kommissionens besvarelse fremgår, at det er muligt at ophæve  

 fusionsskattelovens § 8, stk. 4, vil jeg senere fremsætte lovforslag herom.
Jeg finder ikke, at der er anledning til konsekvensændringer i reglerne om  

 spaltning og lignende, hvor fusionsskattelovens § 8, stk. 4, finder  

 tilsvarende anvendelse.
Der må gælde de samme regler ved spaltning og  

 lignende som ved fusion.
 Spørgsmål 12:
Betyder ikrafttrædelsesreglerne for § 1, nr. 2 og 3, at der opstår et  

 tomrum, således at der ikke i perioden 27. december 1990-19. februar 1992 er  

 noget moderselskab/aktionærer, hvis alle aktierne er lagt til sikkerhed med  

 stemmeretsoverdragelse som følge af sikkerhedsstillelsen? Svar:
 Spørgsmålet forstås således, at et moderselskab i perioden 27. december  

 1990-19. februar 1992 til sikkerhed for et lån har overdraget sine aktier med  

 tilhørende stemmeret i et datterselskab til det långivende selskab, og om  

 dette medfører, at hverken moderselskab og datterselskab eller det långivende  

 selskab og datterselskab er koncernforbundne som defineret i § 6 B.
Spørgsmålet kan besvares bekræftende.
Situationen opstår som følge af, at  

 forslagets § 1, nr. 2, indeholder dels en lempelse, dels en skærpelse i  

 forhold til de gældende regler.
For så vidt angår forslagets § 1, nr. 2, om pantsituationen, hvor det  

 foreslås, at stemmeretsoverdragelse i forbindelse med erhvervet sikkerhed i  

 aktier ikke medregnes ved opgørelsen af sikredes stemmeandel, er der tale om  

 en lempelse.
Det er fundet rimeligt at lade denne lempelse have virkning fra  

 samme dato som § 6 B, ligesom tilfældet er for de øvrige lempelser.
I forslagets § 1, nr. 2, vedrørende fastlæggelsen af koncernbegrebet er  

 der tale om en skærpelse, idet også ejerskab til aktier foreslås omfattet af  

 bestemmelsen om begrænsning af tabsfradrag.
Bestemmelsen skal derfor efter  

 forslaget først have virkning for fordringer, der erhverves på datoen for  

 lovforslagets fremsættelse eller senere.
 Det bemærkes, at det ikke vil være muligt at pantsætte aktier med  

 overdragelse af tilhørende stemmeret med tilbagevirkende kraft for derved at  

 unddrage sig virkningerne af § 6 B i den omhandlede periode.
 Det skal endelig bemærkes, at også forslagets § 1, nr. 3, er en lempende  

 bestemmelse, som det er fundet rimeligt at lade have virkning fra samme dato  

 som § 6 B.
 Spørgsmål 17:
Hvornår træder lovforslagets § 2 i kraft? Svar:
Skatteministeriet har anmodet Justitsministeriet om en udtalelse til  

 spørgsmålet.
Af Justitsministeriets svar fremgår bl.a.:
»Ifølge lovforslagets § 6, stk. 1, træder loven i kraft dagen efter  

 bekendtgørelsen i Lovtidende.
Det vil sige, at bestemmelsen vil kunne  

 anvendes af skattemyndighederne fra dette tidspunkt.
Spørgsmålet om virkningstidspunktet må afgøres under hensyntagen til, at  

 der er tale om en ændring af en ikrafttrædelsesbestemmelse.
Spørgsmålet om  

 virkningstidspunktet beror således på en fortolkning af den nuværende  

 bestemmelse og den ændring, der foreslås heri. Ændringen indebærer efter  

 Justitsministeriets opfattelse, at kun fordringer, som er erhvervet den 29.  

 maj 1991 eller senere, er omfattet af bestemmelsen i kursgevinstlovens § 6 B.  

 Afgørende for, hvorvidt et tab, der konstateres mellem den 29. maj 1991 og  

 ikrafttrædelsestidspunktet for L 231, vil være omfattet af § 6 B, er således,  

 om der er tale om tab på en fordring erhvervet den 29. maj 1991 eller senere.  

 Er der tale om tab på en fordring erhvervet før den 29. maj 1991, fører den  

 foreslåede ændring af ikrafttrædelsesbestemmelsen således til, at  

 kursgevinstlovens § 6 B ikke finder anvendelse.« Jeg kan henholde mig til Justitsministeriets udtalelse.
 Spørgsmål 21:
Såfremt lovforslagets § 1, nr. 1, vedtages (så koncerninterne  

 valutakurstab giver anledning til fradrag), vil der så samtidig kunne ske  

 fradrag for risikoafdækningspræmier vedrørende de samme valutakursrisici? Svar:
Spørgsmålet kan besvares bekræftende.
Gevinst og tab ved traditionel  

 kurssikring af fordringer og gæld i form af f.eks. valutaterminskontrakter  

 medregnes ved opgørelsen af den skattepligtige indkomst efter  

 kursgevinstlovens § 8 C.
Gevinst og tab på finansielle kontrakter omfattet af  

 § 8 C opgøres uafhængigt af de regler, der gælder for den skattemæssige  

 behandling af det underliggende aktiv eller passiv.
 Spørgsmål 23:
Er der ikke behov for, at konvertible obligationer omfattes af  

 bestemmelsen i lovens § 6 B, idet der ellers kan udstedes konvertible  

 obligationer i fremmed mønt, hvorefter indehaveren, f.eks. et moderselskab,  

 har fradrag for tab efter 3 års besiddelse? Svar:
 Jeg vil til 2. behandling af L 231 fremsætte et ændringsforslag, hvori  

 det ved en ændring af kursgevinstlovens § 1 tydeliggøres, i hvilket omfang  

 konvertible obligationer er omfattet af kursgevinstlovens bestemmelser.
Som der redegøres for i ændringsforslagets bemærkninger, omfattes  

 konvertible obligationer allerede af kursgevinstlovens § 6 B.
Jeg finder det  

 imidlertid rimeligt generelt at tydeliggøre, i hvilket omfang konvertible  

 obligationer er omfattet af lovens bestemmelser, for derved at lette  

 forståelsen af loven.
 Spørgsmål 24:
 Ad § 8, stk. 1.
Bør der ikke være ens opgørelsesprincip for koncernforbundne selskaber? Kan følgende lade sig gøre efter de foreslåede regler? Et moderselskab låner et datterselskab 10.000.000 kr.
Renten er 0 pct., og  

 der skal tilbagebetales 20.000.000 kr. om 15 år.
 Moderselskabet bruger realisationsprincippet og skal således indtægtsføre  

 fortjenesten om 1 år.
 Datterselskabet bruger lagerprincippet og kan således løbende fratrække  

 kurstabet, uanset at der ikke betales afdrag.
Er der sambeskatningsvilkår, som forhindrer, at ovenstående kursregulering  

 løbende kan fratrækkes i sambeskatningsindkomsten? Svar:
 Ifølge eksemplet er der tale om, at moderselskabet, som i forvejen  

 anvender et lagerprincip, efter lovforslaget kan vælge at indtægtsføre  

 gevinsten efter et realisationsprincip.
 Moderselskabet skal først indtægtsføre gevinsten på fordringen på  

 datterselskabet på indfrielsestidspunktet efter 15 år, hvorimod  

 datterselskabet, der anvender lagerprincippet, er berettiget til løbende at  

 fratrække kurstabet på gælden.
 Anvender moderselskabet i forvejen realisationsprincippet, vil den  

 foreslåede ændring af § 8, stk. 1, ikke bevirke en ændret indkomstopgørelse i  

 det forespurgte eksempel.
 Der er ikke sambeskatningsvilkår, der forhindrer, at den løbende  

 kursregulering fratrækkes i sambeskatningsindkomsten.
Når der efter de hidtidige regler ikke har været konstateret  

 ligningsmæssige problemer for sambeskattede koncerner, som omhandlet i  

 spørgsmålet, skyldes det formentlig, at der efter gældende retspraksis skal  

 ske forrentning af koncernmellemværender.
Renten fastsættes som udgangspunkt  

 til Nationalbankens diskonto på gældsstiftelsestidspunktet plus 4 pct. p.a.  

 Med en nugældende diskonto på 9,5 pct. vil det bevirke, at moderselskabet vil  

 få tillagt sin inkomst en årlig fikseret renteindtægt på 1,35 mio. kr.  

 Datterselskabets indkomst vil derimod ikke blive reguleret, idet det tilskud,  

 som rentefriheden er udtryk for, anses for opvejet af et hertil svarende  

 rentefradrag.
 På denne baggrund finder jeg ikke fornødent grundlag for, at der i disse  

 situationer bør anvendes ens opgørelsesprincip for koncernforbundne  

 selskaber.
 Spørgsmål 31:
 Ad besvarelsen af spørgsmål 18 og 19, jf. bilag 22.
Kan et selskab, der har tilgodehavende hos et selskab, hvor de to  

 selskaber er omfattet af § 6 B, vælge at bogføre sit tilgodehavende i to  

 mellemregninger (lånekonti), således at tilgodehavende pr. 29. maj 1991  

 fastfryses og der derefter bogføres løbende transaktioner på en ny  

 mellemregning? Hvis låneren ikke fuldt ud kan betale, bogføres betalingerne på den nye  

 mellemregning, hvorefter tabet omfatter mellemregningskontoen pr. 29. maj  

 1991, og tabet er herefter ikke begrænset af reglen i § 6 B.
Kan et selskab, der har ydet to lån til samme datterselskab, selv  

 bestemme, hvilket lån der indfries først? Hvis der svares bekræftende til ovenstående, sætter man så ikke mange  

 selskaber i en knibe, fordi de først nu - et år efter 29. maj 1991 - er klar  

 over, at en sådan formel opdeling af tilgodehavende kan have stor betydning  

 for den skattemæssige behandling? Svar:
 Der er ikke noget til hinder for, at et selskab vælger at bogføre sine  

 tilgodehavender i et datterselskab på to mellemregninger eller lånekonti,  

 således at det ene tilgodehavende fastfryses pr. 29. maj 1991 og  

 efterfølgende transaktioner løbende bogføres på en ny mellemregningskonto.
 Såfremt man står i en situation, hvor datterselskabet ikke kan indfri  

 gælden, vil det skattemæssige fradrag være afhængigt af, at tabet anses for  

 konstateret ved debitors konkurs, betalingsstandsning eller lignende.
 Er dette tilfældet, vil man almindeligvis antage, at det beløb, der  

 udbetales til dækning af moderselskabets krav på datterselskabet, må fordeles  

 ligeligt mellem de enkelte fordringer, medmindre enten datterselskabet eller  

 moderselskabet har fastsat en anden fordeling af betalingerne.
I en sådan situation vil denne fordeling dog i visse tilfælde kunne  

 tilsidesættes, såfremt tredjemand har en væsentlig interesse heri.
I den  

 foreliggende situation kunne hensynet til skattevæsenet efter en konkret  

 vurdering derfor føre til, at den aftalte fordeling vil kunne tilsidesættes.  

 Spørgsmålet er dog uafklaret i praksis.
Det er derfor, som anført i spørgsmålet, korrekt, at fordelingen af  

 dækningen af de omtalte krav eventuelt vil kunne få betydning for den  

 skattemæssige behandling.
Det afgørende bag ved ændringen af  

 ikrafttrædelsesbestemmelsen for § 6 B er imidlertid, at denne ikke skal  

 omfatte fordringer erhvervet før 29. maj 1991.
 Spørgsmål 34:
 Ad svar på spørgsmål 24, jf. bilag 38.
Det er korrekt, at der ikke tidligere har været problemer som omhandlet i  

 spørgsmålet.
Det skyldes navnlig, at datterselskabet ikke har haft  

 fradragsret for kurstabet.
Da der nu er indført fradragsret for selskabers  

 kurstab på gæld, når mindsterentekravet ikke er opfyldt, vil det beskrevne  

 eksempel kunne opstå.
Det anføres i svaret, at der efter retspraksis skal ske  

 forrentning af koncernmellemværende.
Det skyldes, jf. ØLD af 11. juni 1985 og  

 VLD af 15. april 1986, at udlån uden forrentning anses for en unormal  

 forretningsmæssig disposition.
Spørgsmål 24 er stillet ud fra den  

 forudsætning, at låneforholdet på lånetidspunktet svarer til en aftale, som  

 to uafhængige selskaber ville indgå ud fra forretningsmæssige vilkår.
Vil  

 ministeren bekræfte eller afkræfte, om ligningsmyndigheden skal acceptere en  

 aftale, jf. spørgsmål 24, under de foranstående omstændigheder? Vil ministeren, hvis svaret er bekræftende, lave regler, således at det  

 sikres, at det ikke er muligt at lave omtalte skattearbitrage for  

 koncernforbundne selskaber? Svar:
 Såfremt det efter en konkret ligningsmæssig bedømmelse må lægges til  

 grund, at det omhandlede låneforhold er etableret på vilkår, der ikke  

 adskiller sig fra, hvad uafhængige parter ville aftale i en lignende  

 situation, er der ikke grundlag for en renteberegning som forudsat i mit svar  

 på spørgsmål 24.
Selv om der efter de nugældende regler er fradrag for kurstab i det  

 låntagende selskab, finder jeg ikke grundlag for at antage, at det vil blive  

 almindeligt forekommende, at der mellem uafhængige parter etableres  

 uforrentede lån som nævnt i spørgsmålet.
Forrentningen sikrer kreditor et  

 løbende afkast af hans tilgodehavende, hvorimod det må forekomme betydelig  

 mere usikkert, såfremt afkastet skal erlægges under eet og på et meget senere  

 tidspunkt.
 På denne baggrund finder jeg, at det ikke er sandsynligt, at lån af den  

 omhandlede art vil blive almindeligt forekommende mellem uafhængige parter.
 Jeg vil derfor ikke på nuværende tidspunkt foreslå en særbestemmelse om  

 den i spørgsmålet beskrevne situation.
 Viser det sig imidlertid i praksis, at der også mellem uafhængige parter  

 etableres uforrentede lån, vil problemet kunne løses, såfremt Ligningsrådet  

 med hjemmel i selskabsskattelovens § 31 fastsætter et særligt vilkår om, at  

 sambeskattede selskaber skal anvende samme opgørelsesprincip.
 Spørgsmål 35:
 Ad svar på spørgsmål 26, 30 og 31, jf. bilag 36 og 37.
Svarene på spørgsmålet betyder, at der i hvert enkelt eksempel skal  

 foretages en ligningsmæssig vurdering.
Betyder dette ikke, at der vil opstå  

 en del sager, som sikkert først vil blive løst ad åre via en række  

 domstolsafgørelser? Var det ikke mere rimeligt, at der blev lavet klare  

 overgangsregler, således at det kan undgås, at der fremover føres en række  

 skattesager? Det kunne f.eks. være, at mellemregningskonto og forfaldne  

 afdrag anses for betalt før betaling af senere opstået varekøb.
Endvidere  

 kunne der indføres regler, der siger, at det ældste mellemværende anses for  

 dækket før senere varekøb.
Under normale forretningsmæssige omstændigheder  

 vil en uafhængig sælger også forlange gamle regninger betalt først.
Ellers  

 vil leverancerne normalt ophøre.
 Svar:
 Som det fremgår af mine svar på spørgsmål 26, 30 og 31, vil man i de  

 skitserede situationer kunne komme ud for, at det skattemæssige fradrag for  

 tab på koncernfordringer kun kan opgøres efter en konkret ligningsmæssig  

 vurdering.
 Såfremt dette helt skal undgås, vil det være nødvendigt at fastsætte  

 særlige overgangsregler for, hvilke fordringer der anses for dækket først,  

 samt regler for, i hvilken rækkefølge de enkelte dele af et samlet  

 mellemværende anses for dækket.
Dette vil imidlertid bevirke, at reglerne kompliceres yderligere, hvis der  

 skal tages højde for alle tænkelige særtilfælde.
Samtidig vil sådanne  

 overgangsregler i praksis kun omfatte et begrænset antal situationer.
 Det er efter min opfattelse derfor ikke hensigtsmæssigt at fastsætte  

 særlige overgangsregler på området.
 Spørgsmål 37:
Ad svaret på spørgsmål 29, jf. bilag 43 Mener ministeren, at det er tilfredsstillende, at der gælder forskellige  

 overgangsregler for tab og gevinster på konvertible obligationer i udenlandsk  

 valuta, der hidtil ikke har opfyldt mindsterentereglen, idet bemærkes, at der  

 i praksis ikke på det danske marked har været konvertible obligationer i  

 udenlandsk mønt, der opfyldte mindsterentekravet? Spørgsmål 38:
Betyder svaret, at følgende eksempel fra Revision & Regnskabsvæsen  

 1991 nr. 10, side 39, i artiklen: »Problemer i de nye  

 kursgevinstregler« af Christen Amby, er korrekt? Dette giver godt nok en lidt grotesk situation i visse tilfælde.
F.eks. i  

 dette:
Skatteyder anskaffede den 10. juni 1990 en post japanske konvertible  

 obligationer udstedt i dollar med 2,5 pct. rente for en købspris på 150.000  

 kr.
Værdien den 29. maj 1991 var 250.000 kr.
I 1993 falder kurserne, og de er  

 f.eks. sådan, at den pågældende post obligationer har en værdi på 160.000 kr.  

 den 5. juni 1993, på 140.000 kr. den 12. juni 1993 og på 160.000 kr. den 20.  

 juni 1993.
 Sælger skatteyder de konvertible obligationer den 5. juni 1993, bliver der  

 en avance på 10.000 kr., der er skattepligtig efter  

 aktieavancebeskatningslovens § 2, da de er ejet i under 3 år.
 Sælger skatteyder de konvertible obligationer den 20. juni 1993, bliver  

 der ligeledes en avance på 10.000 kr., der nu beskattes efter  

 kursgevinstlovens § 6, stk. 2.
 Men sælger skatteyder de konvertible obligationer den 12. juni, bliver der  

 et regnskabsmæssigt realiseret tab på 10.000 kr., men skattemæssigt kan  

 skatteyder - hvis ovenstående fortolkning er korrekt - opgøre sit  

 skattemæssigt fradragsberettigede tab således, hvis der vælges værdien pr.  

 29. maj 1991 som indgangsværdi:
 Værdi pr. 29. maj 1991: 250.000 kr. - salgsprisen 140.000 kr.,  

 skattemæssigt fradragsberettiget tab herefter 110.000 kr.
Det ses, at skatteyder har fordel af at sælge med tab! Svar:
Den gældende overgangsbestemmelse for beskatning af kursgevinst og  

 fradragsret for kurstab på konvertible obligationer i fremmed valuta, som er  

 gennemført ved lov nr. 394 af 6. juni 1991, er udformet på samme måde som  

 overgangsbestemmelsen for den samtidig indførte beskatning af kursgevinster  

 på fordringer hos selskaber og beskatning af fordringer og gæld i fremmed  

 valuta hos privatpersoner.
Der er tale om den sædvanligt anvendte  

 overgangsmodel på kursgevinstlovens og aktieavancebeskatningslovens område.
Det vigtigste princip bag denne model er, at en skærpet beskatning ikke må  

 have tilbagevirkende kraft.
Det betyder, at en skærpet kursgevinstbeskatning  

 som udgangspunkt sker ud fra fordringernes og forpligtelsernes kursværdi ved  

 lovforslagets fremsættelse, men at den skattepligtige gives mulighed for at  

 anvende den faktiske anskaffelsessum i stedet for værdien ved lovforslagets  

 fremsættelse.
Denne mulighed gives for at hindre en uønsket beskatning i  

 tilfælde, hvor f.eks. en fordring i perioden fra erhvervelsen til  

 lovforslagets fremsættelse er faldet i værdi, men efter lovforslagets  

 fremsættelse og frem til afståelsen stiger lige så meget igen, således at  

 skatteyderen hverken har gevinst eller tab på fordringen.
 Jeg finder denne overgangsbestemmelse rimelig og tilfredsstillende også i  

 forbindelse med tidligere sortstemplede konvertible obligationer i fremmed  

 valuta.
For tidligere sortstemplede konvertible obligationer og fordringer i  

 øvrigt indebar den ændrede beskatning alene, at der gennemførtes fradragsret  

 for tab, hvorimod gevinster allerede efter de tidligere gældende regler var  

 skattepligtige.
Det betyder, at der i tilfælde af tab gives den  

 skattepligtige mulighed for at anvende den faktiske anskaffelsessum i stedet  

 for værdien ved gennemførelsen af den ændrede beskatning, mens der i tilfælde  

 af gevinst ikke er nogen overgangsordning og valgmulighed, da gevinster såvel  

 før som efter lovændringen er skattepligtige.
 Det forhold, at visse skattepligtige måske har haft mange hidtil  

 sortstemplede konvertible obligationer i fremmed valuta og teoretisk set kan  

 komme til at afhænde hovedparten af dem med tab, mens dette måske i mindre  

 omfang er tilfældet for andre fordringer, giver mig ikke anledning til at  

 mene, at der burde gælde andre og skrappere overgangsregler for konvertible  

 obligationer.
Jeg kan i den forbindelse bekræfte, at det i spørgsmål 38 citerede  

 eksempel efter min opfattelse er korrekt.
Jeg skal dog ikke undlade at  

 bemærke, at der er tale om et rent teoretisk eksempel, hvori bl.a. indgår  

 forudsætninger om bestemte kursværdier på 4-5 forskellige tidspunkter,  

 herunder flere fremtidige tidspunkter, samt ekstreme kursværdisvingninger  

 omkring lovens vedtagelse.
 Spørgsmål 40:
 Ad svaret på spørgsmål 24 (bilag 38) og spørgsmål 34 (bilag 47).
Kan det være korrekt, at der kan statueres fikseret rente i låneforhold  

 mellem koncernselskaber, når lånet er aftalt som et 0 pct.-lån med indfrielse  

 til en overkurs, der giver sædvanlig effektiv rente, f.eks. udbetaling til  

 kurs 50 og indfrielse til kurs 100 efter 7 år, hvis lånet er i danske kroner? Svar:
 Efter gældende retspraksis kan de lignende myndigheder gribe korrigerende  

 ind i tilfælde, hvor der mellem interesseforbundne selskaber eksempelvis  

 etableres lån på vilkår, der ikke antages at være i overensstemmelse med  

 »arms længde-princippet«.
 Som anført i besvarelsen af spørgsmål 34 finder jeg ikke på nuværende  

 tidspunkt, at det er sandsynligt, at lån af den omhandlede art vil blive  

 almindeligt forekommende mellem uafhængige parter.
 På dette grundlag er der som udgangspunkt, som nævnt i besvarelsen af  

 spørgsmål 34, det fornødne grundlag for at statuere fikseret rente i det  

 nævnte eksempel.
 Spørgsmål 43:
Når Ligningsrådet giver lov til et andet opgørelsesprincip for  

 kursgevinster efter reglerne i kursgevinstlovens § 8 end  

 realisationsprincippet for selskaber, der som moderselskaber indgår i en  

 sambeskattet koncern, kræver Ligningsrådet så ikke samme princip benyttet i  

 alle de under sambeskatningen omfattede selskaber? Svar:
 Told- og Skattestyrelsen oplyser, at det stillede spørgsmål kan besvares  

 benægtende.
 Spørgsmål 45:
 Ministeren bedes bekræfte, at svaret skal forstås således:
 Kaution og tab på kaution er ikke omfattet af kursgevinstloven, og tabet  

 er derfor ikke fradragsberettiget med hjemmel i kursgevinstloven.
Ved indfrielsen af en kaution vil kautionisten få et regreskrav på  

 låntageren.
Dette regreskrav er en fordring, der er omfattet af  

 kursgevinstloven.
Opfylder fordringen i øvrigt kravene til tabsfradrag,  

 f.eks. ved, at den er i fremmed valuta, så kan kautionisten som indehaver af  

 fordringen eventuelt realisere et skattemæssigt fradragsberettiget tab på  

 fordringen, f.eks. fordi valutakursen falder i perioden fra regreskravets  

 opståen (tidspunktet for indfrielse af kautionen) og til indfrielsen af  

 regreskravet.
 Opmærksomheden henledes dog på, at ofte vil regreskravet ved dets  

 etablering som fordring ikke have en værdi svarende til den nominelle værdi,  

 idet anskaffelsesværdien skal ansættes til den aktuelle handelsværdi  

 (kursværdi) ved fordringens anskaffelse (etablering), og denne vil jo ofte  

 være lav under hensyn til, at fordringen er opstået, fordi fordringshaver har  

 indfriet skyldners misligholdte gæld.
 Svar:
Jeg er enig i den første del af fortolkningen af min tidligere  

 besvarelse.
Jeg er derimod ikke enig i andel del, som vedrører spørgsmålet om  

 kautionistens anskaffelsessum for sit regreskrav.
Det fremgår af kursgevinstlovens § 8, stk. 2, at ved opgørelse af gevinst  

 eller tab på fordringer anvendes som anskaffelsessum kursværdien på  

 erhvervelsestidspunktet, medmindre den skattepligtige godtgør at have  

 erhvervet fordringen for et højere beløb.
Kautionisten erhverver sit  

 regreskrav ved indfrielse af sin kautionsforpligtelse og må efter min  

 opfattelse have erhvervet regreskravet for det beløb, hvormed han eller hun  

 har indfriet sin kautionsforpligtelse.
Den betalte kaution udgør dermed  

 kautionistens anskaffelsessum for regreskravet.
Hvis kautionistens anskaffelsessum for regreskravet i stedet som forudsat  

 i spørgsmålet skulle ansættes til regreskravets aktuelle kursværdi på  

 tidspunktet for kautionsbetalingen, ville der i øvrigt opstå et urimeligt  

 skattemæssigt resultat i situationer, hvor kautionisten efterfølgende opnår  

 fuld dækning for sit regreskrav.
En kautionist, som opfylder sin  

 kautionsforpligtelse og efterfølgende opnår dækning hos skyldneren, har  

 hverken haft gevinst eller tab, men ville i en sådan situation blive  

 beskattet af en opgjort gevinst, hvis regreskravets anskaffelsessum skulle  

 ansættes til et mindre beløb end det faktisk betalte kautionsbeløb.
 Jeg skal tilføje, at der dog som altid, når det drejer sig om fortolkning  

 af gældende ret, er tale om et ligningsmæssigt spørgsmål, som i sidste ende  

 kan indbringes for domstolene.
 Spørgsmål 46:
 Ad svaret på spørgsmål 35, jf. bilag 46.
 Ministeren bedes redegøre for, hvorledes den manglende præcision i  

 overgangsreglerne stemmer med ministerens proklamerede  

 retssikkerhedsprincipper.
 Dette bedes særligt belyst under hensyn til, at det nu kan blive afgørende  

 for den fremtidige skattemæssige behandling af tab på koncerninterne  

 fordringer, hvorledes de berørte selskaber har bogført mellemregnings- og  

 lånetransaktioner, herunder løbende betalinger og afdrag, i den periode, fra  

 juni 1991 til januar 1992, hvor der ikke forelå noget om, at der ville blive  

 ændret i overgangsordningen for koncernmellemværende pr. 29. maj 1991.
 Svar:
Det er generelt ikke muligt på skatterettens område at lovgive så  

 detaljeret, at enhver form for fortolkning og konkret vurdering i den enkelte  

 sag kan undgås.
Dette gælder selvsagt også for det fremsatte forslag til  

 ændring af kursgevinstloven.
Det er samtidig min opfattelse, at skattereglerne skal være klare, enkle  

 og forståelige for at opnå den maksimale grad af retssikkerhed.
At fastsætte  

 komplicerede overgangsregler for alle tænkelige særtilfælde harmonerer dog  

 ikke hermed.
Som det fremgår af mit svar på spørgsmål 35, vil man i visse situationer  

 kunne komme ud for, at tab på koncernfordringer kun kan opgøres efter en  

 konkret ligningsmæssig vurdering, ligesom resultatet vil kunne være  

 forskelligt alt afhængigt af, hvorledes mellemregningsforholdene er  

 tilrettelagt i den konkrete situation.
Skulle dette helt eller delvis undgås,  

 ville det kræve en yderligere komplicering af regelsættet.
Hertil kommer, at sådanne regler formentlig kun ville blive aktuelle i et  

 begrænset antal situationer, hvor det ene koncernselskab ikke er i stand til  

 at betale sin gæld til det andet.
Det bemærkes samtidig, at selve afgørelsen  

 af, om og hvornår der opstår et skattemæssigt fradragsberettiget tab, i mange  

 tilfælde herudover vil bero på en konkret ligningsmæssig vurdering.
 Spørgsmål 47:
Hvilken bogføring er afgørende, hvis de to koncernselskaber har bogført  

 løbende betalinger på forskellige af de indbyrdes mellemværender? Eksempel:
Der er et lånemellemværende og en løbende varekredit.
Datterselskabet har  

 bogført en betaling til moderselskabet på lånet, medens moderselskabet har  

 bogført den på varemellemværendet.
 Svar:
Idet jeg henviser til mit svar på spørgsmål 31 (L 231 - bilag 35), vil  

 udgangspunktet være, at debitor bestemmer, hvilke gældsposter der skal  

 dækkes.
Hvis debitor ikke angiver, hvilke gældsposter en given betaling  

 dækker, kan kreditor i stedet fastsætte dette.
 Hvis datterselskabet - som angivet i eksemplet - således fastsætter, at en  

 given betaling til moderselskabet skal dække et lån og ikke det løbende  

 varemellemværende, må dette som udgangspunkt lægges til grund for såvel  

 datterselskabet som moderselskabet.
 Spørgsmål 51:
 Ad svaret på spørgsmål 45, jf. bilag 58.
Vil ministeren oplyse de skattemæssige konsekvenser for både skyldner og  

 kautionist i nedenstående tilfælde? En far kautionerer for sin søns udlandslån på 500.000 kr. x kurs 380 =  

 1.900.000 kr.
 Sønnen anvender det fulde beløb til køb af aktier i et selskab, hvor han  

 bliver hovedaktionær.
Lånet er aftalt afdragsfrit i 5 år.
På det tidspunkt er lånets kursværdi  

 steget til kurs 420, som svarer til danske kroner 2.100.000.
 Sønnen har løbende fratrukket kurstabet efter lagerprincippet (dvs.  

 fratrukket (2.100.000 kr. - 1.900.000 kr.) = 200.000 kr.).
Sønnens investering i selskabet går efter 5 års forløb tabt efter  

 fejlslagen spekulation.
Sønnen er ikke i stand til at betale faderen, og der  

 er intet provenu fra selskabet.
 Betyder dette ikke, at sønnen får fradragsret for:
 og faderen får fradragsret for:
 1. Tab på kaution (udlandslån)2.100.000 kr.
 Var det ikke mere rimeligt blot at give fradragsret for det tab, der kan  

 henføres til kursreguleringen (= 200.000 kr.), medens tabet på hovedstolen (=  

 2.100.000 kr.) ikke kan fratrækkes? Dette svarer til konsekvensen, hvis lånet  

 var aftalt i danske kroner.
Vil ministeren yde teknisk bistand til et ændringsforslag, som sidestiller  

 fradrag for kaution i danske kroner med fradrag for kaution i udenlandsk  

 mønt? Svar:
 Det er korrekt, at sønnen og faderen får fradrag som anført i eksemplet.
Ved lov nr. 394 af 6. juni 1991 udvidedes adgangen til at fradrage tab på  

 fordringer i fremmed valuta til også at omfatte privatpersoner.
Det  

 regreskrav på låntageren, som en kautionist opnår ved indfrielse af en  

 kaution, er en fordring omfattet af kursgevinstloven.
Lyder regreskravet på  

 fremmed valuta, vil det derfor være omfattet af adgangen til fradrag for tab  

 på fordringer i fremmed valuta.
Der gives ikke en tilsvarende adgang til at fradrage tab på regreskrav i  

 danske kroner for privatpersoner.
Denne forskel for privatpersoner mellem  

 fordringer i danske kroner og fremmed valuta er imidlertid helt generel og  

 gælder også for alle andre typer fordringer.
Det synes vanskeligt at se det hensigtsmæssige i, at netop regreskrav  

 skulle behandles efter særlige bestemmelser - herunder bestemmelser om  

 manglende ret til fradrag for tab.
En sådan særlig bestemmelse som ønsket i  

 spørgsmålet vil indebære en forskellig behandling af faderens tab i eksemplet  

 alt efter, om faderen kautionerer for sønnens lån, eller faderen foretager et  

 udlån til sønnen.
Et udlån fra faderen til sønnen kunne eventuelt ske på  

 grundlag af et lån, som faderen optager, i stedet for, at sønnen optager lån  

 mod kaution fra faderen.
Med den ønskede særbestemmelse afskæres faderens  

 fradragsadgang, hvis faderen kautionerer, mens dette ikke er tilfældet, hvis  

 faderen i stedet låner sønnen pengene.
Særbestemmelsens eventuelle virkninger  

 vil således være ganske vilkårlige.
 Jeg vil i denne forbindelse endvidere gerne anføre, at der ikke for  

 fysiske personer er samme begrundelse for at afskære en kautionists eller  

 långivers fradragsret som for koncernforbundne selskaber, hvor  

 fradragsadgangen som udgangspunkt er afskåret ved kursgevinstlovens § 6 B.
Selskaber ville uden kursgevinstlovens § 6 B i kraft af sambeskatning have  

 mulighed for dobbeltfradrag for tab.
Det långivende eller kautionerende  

 selskab ville dels via sambeskatning kunne få fradrag for tab hos låntager og  

 dels kunne fradrage tabet på sin fordring, når det låntagende selskab som  

 følge af sit tab ikke ville være i stand til at tilbagebetale lånet.
Tilsvarende gælder ikke for fysiske personer som f.eks. faderen og sønnen  

 i eksemplet i spørgsmålet.
Der er ikke tale om dobbeltfradrag hos samme  

 person som i forbindelse med koncernforbundne selskaber.
Et ændringsforslag til L 231 som ønsket i spørgsmålet er angivet nedenfor.  

 Efter ændringsforslaget bortses ved opgørelse af gevinst og tab på regreskrav  

 fra nedsættelser i regreskravets værdi, som ikke kan henføres til  

 valutakurstab.
Dette svarer til opgørelsen af gevinst og tab på  

 koncerninterne fordringer.
Forslaget gælder alene privatpersoner, da alene  

 denne gruppe skattepligtige ikke har fradragsret for tilsvarende tab på  

 regreskrav i danske kroner.
Der er efter min opfattelse som anført ikke noget behov for en  

 særbestemmelse for regreskrav som ønsket i spørgsmålet.
En særbestemmelse vil  

 som vist virke uhensigtsmæssigt og vilkårligt, og jeg kan på denne baggrund  

 ikke anbefale et forslag herom.
Ændringsforslag til 2. behandling af forslag til lov om ændring af lov om skattemæssig  

 behandling af gevinst og tab på fordringer, gæld og finansielle kontrakter  

 (kursgevinstloven) og forskellige andre skattelove. (Koncerninterne  

 fordringer m.v.), L 231 Til § 1  1) Før nr. 1 indsættes som nyt nummer:
 »01. I § 6, stk. 1, indsættes efter sidste pkt.:
»Uanset 1. pkt. kan skattepligtige efter kildeskattelovens §§ 1 og 2  

 ikke fradrage tab på regreskrav erhvervet ved kautionsbetaling, hvor  

 regreskravet ikke omfattes af § 3, stk. 1. Ved opgørelse af det  

 ikke-fradragsberettigede tab finder § 6 B, stk. 1, 2. pkt., tilsvarende  

 anvendelse.«» Til § 6 2) Efter stk. 1 indsættes som nyt stykke:
»Stk. 01. § 1, nr. 01, har virkning for regreskrav, som  

 erhverves på grundlag af kautionsforpligtelser påtaget efter lovens  

 ikrafttræden.« Spørgsmål 52:
 Er ministeren bekendt med den af Gentofte Kommune udarbejdede analyse af  

 Gentofte Kommunes udskrivningsgrundlag, hvori det bl.a. konkluderes, at  

 »62,8 pct. af stigningen i fradrag for renteudgifter til  

 pengeinstitutter henføres til spekulation i udskydelse af skattebetalingen  

 og/eller skattefri kursgevinst«? Der er ifølge rapporten især tale om  

 spekulation i vedhængende renter og skattefri kursgevinst og  

 obligationstransaktioner, der i sig selv giver underskud, men som på grund af  

 asymmetrisk beskatning giver skatteyderen overskud.
Vil ministeren oversende udvalget den nævnte rapport? Vil ministeren kommentere de dele af rapporten, der har relevans for de i  

 bilag 59 til § 1 (og § 6) formulerede ændringsforslag? Svar:
 Til spørgsmålet om, hvorvidt jeg er bekendt med den i spørgsmålet nævnte  

 rapport, kan jeg oplyse, at jeg hidtil alene har kendt rapporten fra  

 dagspressen.
Det har ikke inden for den givne tidsfrist været muligt at foretage en  

 nøjere vurdering af rapporten.
Jeg skal derfor begrænse mig til at bemærke,  

 at rapporten umiddelbart synes at vise, at kun et begrænset antal personer  

 tager del i arrangementer med lånefinansierede obligationskøb.
Det fremhæves  

 således på side 8, at mindre end 100 skatteydere tegner sig for mere end 2/3  

 af den samlede stigning i fradragsberettigede renteudgifter til  

 pengeinstitutter m.v., som ifølge rapporten bl.a. kan henføres til  

 arrangementer med lånefinansierede obligationskøb.
 Rapporten oversendes vedlagt til udvalget.
SkatteministerenDen 23. april 1992 Folketingets Skatteudvalg Christiansborg 1240 København K Ved lov nr. 394 af 6. juni 1991 blev der foretaget gennemgribende  

 ændringer i kursgevinstloven.
Cirkulæret om kursgevinstloven med de vedtagne  

 ændringer kan udsendes i løbet af maj måned 1992. I L 231 er der imidlertid  

 foreslået en række væsentlige korrektioner til 1991-loven.
Jeg har forstået,  

 at L 231 formentlig kan vedtages inden Folketingets sidste mødedag før  

 folkeafstemningen.
I så fald vil cirkulæret allerede ved udsendelsen være  

 forældet på betydningsfulde punkter.
 En række vigtige erhvervsorganisationer, herunder Erhvervenes  

 Skattesekretariat, Finansrådet, Realkreditrådet og Foreningen af  

 Statsautoriserede Revisorer, har anbefalet, at de ændringer, der måtte blive  

 vedtaget i forbindelse med L 231, indarbejdes i cirkulæret inden udsendelsen.
 Jeg har på den baggrund besluttet, at cirkulæret skal afvente vedtagelsen  

 af L 231. Jeg skal samtidig understrege, at jeg lægger vægt på, at cirkulæret  

 udsendes ganske kort tid herefter.
Tillægsbetænkning Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i et møde.
 Der er af et mindretal stillet ændringsforslag, hvorom henvises til de  

 ledsagende bemærkninger.
 Herefter indstiller et flertal (Socialdemokratiets, Socialistisk  

 Folkepartis og Det Radikale Venstres medlemmer af udvalget) lovforslaget til  

vedtagelse med de stillede ændringsforslag.
 Et mindretal (Venstres og Det Konservative Folkepartis medlemmer af  

 udvalget) indstiller lovforslaget til vedtagelse i den affattelse,  

 hvori det foreligger efter 2. behandling.
 Et andet mindretal (Fremskridtspartiets medlem af udvalget)  

 indstiller lovforslaget til forkastelse . Mindretallet kan ikke stemme  

 for de stillede ændringsforslag.
 Et tredje mindretal (Centrum-Demokraternes medlem af udvalget)  

 indstiller lovforslaget til vedtagelse . Mindretallet vil ved 3.  

 behandling af lovforslaget redegøre for sin stilling til ændringsforslagene.
 Et fjerde mindretal (Kristeligt Folkepartis medlem af udvalget)  

 indstiller lovforslaget til vedtagelse . Mindretallet vil ved 3.  

 behandling af lovforslaget redegøre for sin stilling til ændringsforslagene.
Ændringsforslag Af et mindretal (S), tiltrådt af et mindretal (SF og RV):
Til § 1 1) Efter nr. 1 indsættes som nyt nummer:
 »01. I § 6, stk. 1, indsættes efter sidste pkt. som  

 nye punktummer:
»Uanset 1. pkt. kan skattepligtige efter kildeskattelovens §§ 1 og 2  

 ikke fradrage tab på regreskrav erhvervet ved kautionsbetaling, hvor  

 regreskravet ikke omfattes af § 3, stk. 1. Ved opgørelse af det  

 ikkefradragsberettigede tab finder § 6 B, stk. 1, 2. pkt., tilsvarende  

 anvendelse.«» Til § 11 2) Efter stk. 2 indsættes som nyt stykke:
»Stk. 01. § 1, nr. 01, har virkning for regreskrav, som  

 erhverves på grundlag af kautionsforpligtelser påtaget efter lovens  

 ikrafttræden.« Bemærkninger Til nr. 1 og 2 Ændringsforslagene indebærer, at der ikke vil være fradrag  

 for tab som følge af private kautionsforpligtelser, selv om de underliggende  

 gældsforhold er optaget i fremmed mønt eller reguleres efter kursudviklingen  

 for en fremmed mønt.
Herved skabes ligestilling i den skattemæssige  

 behandling af kautionstab, som opstår hos private, uanset om forpligtelsen er  

 påtaget i danske kroner eller i fremmed mønt.
 Ændringsforslagene er nødvendiggjort af den udformning, som loven fik ved  

 lov nr. 394 af 6. juni 1991. En urimelig følgevirkning af lovforslaget var,  

 at der blev fradragsret for »hovedstolstab« for private, uanset at  

 disse tab ikke har nogen sammenhæng med kursudsving eller rentesvingninger.
Opretholdes den eksisterende retstilstand, vil man med enkle greb kunne  

 skabe fradragsret for kautionstab i alle private forhold.
Eksempelvis vil en  

 kautionsforpligtelse, som et familiemedlem påtager sig, kunne gøres fuldt  

 fradragsberettiget i den skattepligtige indkomst, såfremt kautionen bliver  

 effektiv.
 Ændringsforslag nr. 1 har virkning for regreskrav, som erhverves på  

 grundlag af kautionsforpligtelser påtaget efter lovens ikrafttræden.
