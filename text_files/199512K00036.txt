Nr LSF 36 Forslag til Lov om erstatning for lægemiddelskader den 11. oktober 1995 Vedtaget ved tredjebehandling den 14. december 1995 Lov nr. 1120 af 20/12/1995 Kapitel 1 Lovens anvendelsesområde § 1. Til patienter, der påføres fysisk skade som følge af  

 egenskaber ved lægemidler, der er anvendt ved undersøgelse, behandling eller  

 lignende (lægemiddelskade), ydes erstatning efter reglerne i denne lov.
Det  

 samme gælder for efterladte til sådanne patienter.
Stk. 2. Med patienter sidestilles personer, der deltager i  

 kliniske afprøvninger af lægemidler (biomedicinske forsøg), der ikke indgår  

 som led i diagnostik eller behandling af personens sygdom.
Det samme gælder  

 for vævs-, organ- og vævsvæskedonorer.
Til forsøgspersoner og donorer, der er  

 omfattet af bestemmelsen, ydes også erstatning for psykisk skade.
Stk. 3. Med lægemiddelskade sidestilles skade forårsaget af et  

 lægemiddel på en person, der plejer eller behandler den, til hvem et  

 lægemiddel er ordineret.
Erstatning ydes kun i det omfang, skaden ikke dækkes  

 af lov om forsikring mod følger af arbejdsskade.
 Stk. 4. Sundhedsministeren kan fastsætte nærmere regler om, hvilke  

 skader efter stk. 1-3 der er omfattet af loven.
 § 2. Erstatning ydes kun, hvis lægemidlet erhvervsmæssigt er  

 udleveret i Danmark til forbrug eller kliniske afprøvninger af lægemidler  

 (biomedicinske forsøg). Udleveringen skal være sket gennem apotek, sygehus,  

 læge eller tandlæge.
 § 3. Ved et lægemiddel forstås i denne lov en vare, som er bestemt  

 til at tilføres mennesker for at forebygge, erkende, lindre, behandle eller  

 helbrede sygdom, sygdomssymptomer og smerter eller for at påvirke  

 legemsfunktioner.
Stk. 2. Lægemidlet skal være godkendt til markedsføring i Danmark  

 i henhold til gældende regler.
Dette gælder dog ikke for lægemidler, der  

 anvendes ved kliniske afprøvninger (biomedicinske forsøg), jf. § 1, stk. 2.
 Stk. 3. Magistrelt fremstillede lægemidler og lægemidler, der  

 efter forudgående tilladelse fra Sundhedsstyrelsen importeres til brug for  

 enkeltpersoner, er omfattet af loven.
Stk. 4. Naturlægemidler, homøopatiske lægemidler, vitamin- og  

 mineralpræparater er ikke omfattet af loven.
Dette gælder dog ikke, såfremt  

 disse produkter anvendes ved kliniske afprøvninger (biomedicinske forsøg) med  

 henblik på at opnå markedsføringstilladelse som lægemiddel, jf. stk. 2, 1.  

 pkt.
 Stk. 5. Sundhedsministeren kan fastsætte nærmere regler om, hvilke  

 lægemidler m.v. efter stk. 1-4 der er omfattet af loven.
 § 4. En lægemiddelskade forvoldt af et receptpligtigt lægemiddel  

 erstattes kun, hvis lægemidlet er ordineret til skadelidte.
§ 5. Som lægemiddelskade anses ikke sygdomme eller anden skade,  

 som 1) skyldes, at lægemidlet ikke har haft den tilsigtede effekt på den  

 pågældende patient, eller 2) skyldes fejl eller forsømmelse i forbindelse med ordination eller  

 udlevering af lægemidlet til patienten.
 § 6. En lægemiddelskade, der er opstået som følge af bivirkninger  

 af et lægemiddel, erstattes kun, hvis bivirkningerne efter deres karakter  

 eller omfang går ud over, hvad skadelidte med rimelighed bør acceptere.  

 Bestemmelsen omfatter både kendte og ukendte samt konkret påregnelige og  

 upåregnelige bivirkninger.
Stk. 2. Ved afgørelser i henhold til stk. 1 skal der særligt tages  

 hensyn til 1) arten og sværhedsgraden af den sygdom, som behandlingen rettede sig  

 imod, 2) den skadelidtes helbredstilstand, 3) skadens omfang og 4) mulighederne i øvrigt for at tage risikoen for skadens indtræden i  

 betragtning.
 Stk. 3. Sundhedsministeren kan fastsætte nærmere regler om, hvilke  

 lægemiddelskader efter §§ 4-6 der er omfattet af loven.
 § 7. Der ydes kun erstatning, hvis skaden med overvejende  

 sandsynlighed er forårsaget ved brug af lægemidler.
 § 8. Loven gælder ikke for skader, der er omfattet af lov om  

 erstatning for vaccinationsskader.
Kapitel 2 Erstatningsudmåling m.v.
 § 9. Erstatning og godtgørelse fastsættes efter reglerne i lov om  

 erstatningsansvar, jf. dog reglerne i dette kapitel.
 Stk. 2. Erstatning m.v. ydes kun, såfremt beløb fastsat efter stk.  

 1 overstiger 3.000 kr.
 Stk. 3. Sundhedsministeren kan fastsætte regler om, at erstatning  

 for tabt arbejdsfortjeneste og godtgørelse for svie og smerte kun ydes,  

 såfremt skaden har medført uarbejdsdygtighed eller sygdom ud over en nærmere  

 fastsat periode, der højst kan udgøre 3 måneder.
 Stk. 4. Stk. 2 og 3 finder ikke anvendelse på lægemiddelskader,  

 der er omfattet af § 1, stk. 2.
 § 10. Erstatning ydes ikke til dækning af afledte regreskrav, jf.  

 § 17 i lov om erstatningsansvar.
 § 11. Erstatningen til patienten eller dennes efterladte kan  

 nedsættes eller efter omstændighederne helt bortfalde, hvis patienten  

 forsætligt eller ved grov uagtsomhed har medvirket til skaden.
§ 12. Ved en serieskade forstås lægemiddelskader, som er påført  

 flere personer og forårsaget af samme egenskab hos samme substans i et eller  

 flere lægemidler, og 1) som beror på bivirkninger, der ikke på tidspunktet for lægemidlets  

 udlevering var angivet i det af Sundhedsstyrelsen godkendte resume af  

 lægemidlets egenskaber eller registreret i lægemiddelkataloget, og som  

 medfører skade af en sådan karakter, at denne ikke ved lægemidlets udlevering  

 burde være forudset af en fagmand, eller 2) som skyldes en defekt ved lægemidlet som følge af instruktions-,  

 fabrikations- eller distributionsfejl.
 Stk. 2. En serieskade henføres til det år, hvor det første  

 erstatningskrav rejses over for sundhedsministeren eller  

 Patientforsikringsforeningen, jf. § 18, uanset hvornår de senere skader  

 anmeldes.
 § 13. Erstatningssummen for skader i henhold til loven er  

 begrænset til 150 mio. kr. pr. kalenderår.
 Stk. 2. Erstatningssummen for hver enkelt serieskade, jf. § 12, er  

 dog begrænset til 100 mio. kr.
 Stk. 3. Erstatningssummen for lægemiddelskader ved kliniske  

 afprøvninger af lægemidler (biomedicinske forsøg) er begrænset til 25 mio.  

 kr. pr. forsøg.
 Stk. 4. Erstatningen kan ikke overstige 5 mio. kr. pr. skadelidte.
§ 14. Er de i § 13 angivne beløb ikke tilstrækkelige til at dække  

 alle de skadelidtes krav, foretages en forholdsmæssig nedsættelse af de  

 enkelte krav, dog kun i endnu ikke udbetalte erstatningsbeløb.
Viser det sig,  

 efter at en skade er indtruffet, at en sådan nedsættelse kan blive nødvendig,  

 kan det bestemmes, at erstatningen indtil videre alene ydes med en del af de  

 anerkendte krav.
 § 15. I det omfang patienten eller dennes efterladte har fået  

 eller har krav på at få erstatning i henhold til loven, kan erstatningskrav  

 ikke rejses mod nogen, der måtte have pådraget sig erstatningsansvar for  

 skaden.
 Stk. 2. Reglen i stk. 1 gælder ikke i de tilfælde, hvor der er  

 erstatningsansvar efter reglerne i lov om produktansvar.
 § 16. I det omfang staten yder erstatning efter denne lov,  

 indtræder Sundhedsministeriet i patientens krav mod lægemiddelproducenter og  

 mellemhandlere i henhold til lov om produktansvar.
 Stk. 2. Staten kan afholde udgifter til advokat, sagsanlæg m.v.  

 til inddrivelse af erstatning fra lægemiddelproducenter og mellemhandlere  

 efter lov om produktansvar, jf. stk. 1. Inddrevne erstatningsbeløb i  

 forbindelse hermed tilgår staten.
Kapitel 3 Erstatningsordningens finansiering § 17. Udgifter til erstatninger samt andre udgifter til  

 erstatningsordningen afholdes af staten.
Stk. 2. Sundhedsministeren foretager beregning og udbetaling af  

 erstatninger.
Sundhedsministeren kan bemyndige andre, herunder private, til  

 at foretage beregning og udbetaling af erstatninger m.v. efter denne  

 bestemmelse.
Kapitel 4 Sagernes behandling § 18. Sundhedsministeren behandler og træffer afgørelse i sager  

 efter denne lov.
 Stk. 2. Sundhedsministeren kan bemyndige  

 Patientforsikringsforeningen, jf. lov om patientforsikring, til at behandle  

 og træffe afgørelse i sager efter stk. 1. Patientforsikringsforeningens  

 udgifter i forbindelse hermed afholdes af staten, jf. § 17, stk. 1.
 Stk. 3. I tilfælde, hvor sundhedsministeren har bemyndiget andre  

 end offentlige myndigheder til at varetage opgaver efter denne lov, finder  

 forvaltningsloven tilsvarende anvendelse.
Lægemiddelskadeankenævnet § 19. Sundhedsministeren nedsætter et lægemiddelskadeankenævn, som  

 består af 1) en af sundhedsministeren udnævnt formand, som skal være dommer, 2) 2 medlemmer udpeget af sundhedsministeren, 3) 2 medlemmer udpeget af Sundhedsstyrelsen med henholdsvis medicinsk og  

 farmaceutisk sagkundskab, 4) 2 medlemmer udpeget i fællesskab af Amtsrådsforeningen i Danmark,  

 Hovedstadens Sygehusfællesskab og Københavns og Frederiksberg Kommuner, 5) 1 medlem udpeget af De Samvirkende Invalideorganisationer, 6) 1 medlem udpeget af Forbrugerrådet.
 Stk. 2. Lægemiddelskadeankenævnets medlemmer udpeges for 4 år.  

 Finder udpegningen sted i løbet af en periode, gælder den kun til periodens  

 udløb.
Stk. 3. Sundhedsministeren fastsætter efter forhandling med  

 Lægemiddelskadeankenævnet dettes forretningsorden.
Ministeren kan heri  

 fastsætte regler om honorar til nævnets formand og medlemmer.
 Stk. 4. Udgifter til drift af Lægemiddelskadeankenævnet afholdes  

 af staten, jf. § 17, stk. 1.
§ 20. De afgørelser, der træffes efter § 18, stk. 1 og 2, kan  

 indbringes for Lægemiddelskadeankenævnet, der har den endelige administrative  

 afgørelse.
Lægemiddelskadeankenævnet kan tillægge en klage opsættende  

 virkning.
 Stk. 2. Klage til Lægemiddelskadeankenævnet skal indgives inden 3  

 måneder efter, at klageren har fået meddelelse om afgørelsen.
 Stk. 3. Lægemiddelskadeankenævnet kan se bort fra overskridelse af  

 klagefristen, når der er særlige grunde hertil.
Stk. 4. Lægemiddelskadeankenævnets afgørelse kan indbringes for  

 landsretten.
Indbringelse skal ske inden 6 måneder efter, at afgørelsen er  

 meddelt.
 § 21. Sundhedsministeren eller den, ministeren bemyndiger til at  

 varetage opgaver efter denne lov, kan af kommuner, amtskommuner og andre  

 vedkommende, herunder sygehuse, apoteker, institutioner, behandlende læger  

 m.v. samt den skadelidte og vedkommende medicinalfirma, forlange meddelt  

 enhver oplysning, herunder sygehusjournaler, journaloptegnelser m.v., som  

 skønnes at være af betydning for behandling af sager efter loven.
 Stk. 2. Sundhedsministeren eller den, ministeren bemyndiger til at  

 varetage opgaver efter denne lov, skal afgive de oplysninger til  

 Lægemiddelskadeankenævnet, som er nødvendige for nævnets varetagelse af  

 opgaver efter loven.
Kapitel 5 Forældelsesbestemmelser § 22. Erstatningskrav efter denne lov skal være anmeldt til  

 sundhedsministeren eller den, ministeren bemyndiger til at varetage opgaver  

 efter denne lov, senest 3 år efter, at den erstatningsberettigede har fået  

 eller burde have fået kendskab til skaden.
 Stk. 2. Forældelse af erstatningskrav efter denne lov indtræder  

 dog senest 10 år efter den dag, lægemidlet er udleveret til skadelidte.
Kapitel 6 Ikrafttrædelses- og ændringsbestemmelser m.v.
 § 23. Loven træder i kraft den 1. januar 1996. Loven gælder ikke,  

 såfremt det lægemiddel, der har forvoldt skaden, er udleveret til skadelidte  

 inden lovens ikrafttræden.
 § 24. I lov om offentlig sygesikring, jf. lovbekendtgørelse nr. 77  

 af 31. januar 1994, som ændret ved lov nr. 1133 af 21. december 1994,  

 foretages følgende ændringer:
1. I § 7, stk. 1, ændres »75 pct.« 3 steder til:  

 »74,7 pct.« 2. I § 7, stk. 2, ændres »50 pct.« 3 steder til:  

 »49,8 pct.« 3. I § 7, stk. 3, ændres »50 pct.« til:  

 »49,8 pct.« og »75 pct.« til: »74,7 pct.« 4. I § 7, stk. 5, ændres »75 pct.« 2 steder til:  

 »74,7 pct.« og »50 pct.« 2 steder til: »49,8  

 pct.« 5. I § 7, stk. 6, ændres »75 pct.« til:  

 »74,7 pct.« og »50 pct.« til: »49,8 pct.« § 25. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Oprindeligt fremsat forslag Kapitel 1 Lovens anvendelsesområde § 1. Til patienter, der påføres fysisk skade som følge af  

 egenskaber ved lægemidler, der er anvendt ved undersøgelse, behandling eller  

 lignende (lægemiddelskade), ydes erstatning efter reglerne i denne lov.
Det  

 samme gælder for efterladte til sådanne patienter.
Stk. 2. Med patienter sidestilles personer, der deltager i  

 kliniske afprøvninger af lægemidler (biomedicinske forsøg), der ikke indgår  

 som led i diagnostik eller behandling af personens sygdom.
Det samme gælder  

 for vævs-, organ- og vævsvæskedonorer.
Til forsøgspersoner og donorer, der er  

 omfattet af bestemmelsen, ydes også erstatning for psykisk skade.
Stk. 3. Med lægemiddelskade sidestilles skade forårsaget af et  

 lægemiddel på en person, der plejer eller behandler den, til hvem et  

 lægemiddel er ordineret.
Erstatning ydes kun i det omfang, skaden ikke dækkes  

 af lov om forsikring mod følger af arbejdesskade.
 Stk. 4. Sundhedsministeren kan fastsætte nærmere regler om, hvilke  

 skader efter stk. 1-3, der er omfattet af loven.
 § 2. Erstatning ydes kun, hvis lægemidlet erhvervsmæssigt er  

 udleveret i Danmark til forbrug eller kliniske afprøvninger af lægemidler  

 (biomedicinske forsøg). Udleveringen skal være sket gennem apotek, sygehus,  

 læge eller tandlæge.
 § 3. Ved et lægemiddel forstås i denne lov en vare, som er bestemt  

 til at tilføres mennesker for at forebygge, erkende, lindre, behandle eller  

 helbrede sygdom, sygdomssymptomer og smerter eller for at påvirke  

 legemsfunktioner.
Stk. 2. Lægemidlet skal være godkendt til markedsføring i Danmark  

 i henhold til gældende regler.
Dette gælder dog ikke for lægemidler, der  

 anvendes ved kliniske afprøvninger (biomedicinske forsøg), jf. § 1, stk. 2.
 Stk. 3. Magistrelt fremstillede lægemidler og lægemidler, der  

 efter forudgående tilladelse fra Sundhedsstyrelsen importeres til brug for  

 enkeltpersoner, er omfattet af loven.
Stk. 4. Naturlægemidler, homøopatiske lægemidler, vitamin- og  

 mineralpræparater er ikke omfattet af loven.
Dette gælder dog ikke, såfremt  

 disse produkter anvendes ved kliniske afprøvninger (biomedicinske forsøg) med  

 henblik på at opnå markedsføringstilladelse som lægemiddel, jf. stk. 2, 1.  

 pkt.
 Stk. 5. Sundhedsministeren kan fastsætte nærmere regler om, hvilke  

 lægemidler m.v. efter stk. 1-4, der er omfattet af loven.
 § 4. En lægemiddelskade forvoldt af et receptpligtigt lægemiddel  

 erstattes kun, hvis lægemidlet er ordineret til skadelidte.
 § 5. Som lægemiddelskade anses ikke sygdomme eller anden skade  

 som:
1) skyldes, at lægemidlet ikke har haft den tilsigtede effekt på den  

 pågældende patient, eller 2) skyldes fejl eller forsømmelse i forbindelse med ordination eller  

 udlevering af lægemidlet til patienten.
 § 6. En lægemiddelskade, der er opstået som følge af bivirkninger  

 af et lægemiddel erstattes kun, hvis bivirkningerne efter deres karakter  

 eller omfang går ud over, hvad skadelidte med rimelighed bør acceptere.  

 Bestemmelsen omfatter både kendte og ukendte, samt konkret påregnelige og  

 upåregnelige bivirkninger.
 Stk. 2. Ved afgørelser i henhold til stk. 1 skal der særligt tages  

 hensyn til:
1) arten og sværhedsgraden af den sygdom, som behandlingen rettede sig  

 imod, 2) den skadelidtes helbredstilstand, 3) skadens omfang og 4) mulighederne i øvrigt for at tage risikoen for skadens indtræden i  

 betragtning.
 Stk. 3. Sundhedsministeren kan fastsætte nærmere regler om, hvilke  

 lægemiddelskader efter §§ 4-6, der er omfattet af loven.
 § 7. Der ydes kun erstatning, hvis skaden med overvejende  

 sandsynlighed er forårsaget ved brug af lægemidler.
 § 8. Loven gælder ikke for skader, der er omfattet af lov om  

 erstatning for vaccinationsskader.
Kapitel 2 Erstatningsudmåling m.v.
 § 9. Erstatning og godtgørelse fastsættes efter reglerne i lov om  

 erstatningsansvar, jf. dog reglerne i dette kapitel.
 Stk. 2. Erstatning m.v. ydes kun, såfremt beløb fastsat efter stk.  

 1 overstiger 3000 kr.
 Stk. 3. Sundhedsministeren kan fastsætte regler om, at erstatning  

 for tabt arbejdsfortjeneste og godtgørelse for svie og smerte kun ydes,  

 såfremt skaden har medført uarbejdsdygtighed eller sygdom ud over en nærmere  

 fastsat periode, der højst kan udgøre 3 måneder.
 Stk. 4. Stk. 2 og 3 finder ikke anvendelse på lægemiddelskader,  

 der er omfattet af § 1, stk. 2.
 § 10. Erstatning ydes ikke til dækning af afledte regreskrav, jf.  

 § 17 i lov om erstatningsansvar.
 § 11. Erstatningen til patienten eller dennes efterladte kan  

 nedsættes eller efter omstændighederne helt bortfalde, hvis patienten  

 forsætligt eller ved grov uagtsomhed har medvirket til skaden.
§ 12. Ved en serieskade forstås lægemiddelskader, som er påført  

 flere personer og forårsaget af samme egenskab hos samme substans i et eller  

 flere lægemidler, og 1) som beror på bivirkninger, der ikke på tidspunktet for lægemidlets  

 udlevering var angivet i det af Sundhedsstyrelsen godkendte resume af  

 lægemidlets egenskaber eller registreret i lægemiddelkataloget, og som  

 medfører skade af en sådan karakter, at denne ikke ved lægemidlets udlevering  

 burde være forudset af en fagmand, eller 2) som skyldes en defekt ved lægemidlet som følge af instruktions-,  

 fabrikations- eller distributionsfejl.
 Stk. 2. En serieskade henføres til det år, hvor det første  

 erstatningskrav rejses over for sundhedsministeren eller  

 Patientforsikringsforeningen, jf. § 18, uanset hvornår de senere skader  

 anmeldes.
 § 13. Erstatningssummen for skader i henhold til loven er  

 begrænset til 150 mio. kr. pr. kalenderår.
 Stk. 2. Erstatningssummen for hver enkelt serieskade, jf. § 12, er  

 dog begrænset til 100 mio. kr.
 Stk. 3. Erstatningssummen for lægemiddelskader ved kliniske  

 afprøvninger af lægemidler (biomedicinske forsøg) er begrænset til 25 mio.  

 kr. pr. forsøg.
 Stk. 4. Erstatningen kan ikke overstige 5 mio. kr. pr. skadelidte.
§ 14. Er de i § 13 angivne beløb ikke tilstrækkelige til at dække  

 alle de skadelidtes krav, foretages en forholdsmæssig nedsættelse af de  

 enkelte krav, dog kun i endnu ikke udbetalte erstatningsbeløb.
Viser det sig,  

 efter at en skade er indtruffet, at en sådan nedsættelse kan blive nødvendig,  

 kan det bestemmes, at erstatningen indtil videre alene ydes med en del af de  

 anerkendte krav.
 § 15. I det omfang patienten eller dennes efterladte har fået  

 eller har krav på at få erstatning i henhold til loven, kan erstatningskrav  

 ikke rejses mod nogen, der måtte have pådraget sig erstatningsansvar for  

 skaden.
 Stk. 2. Reglen i stk. 1 gælder ikke i de tilfælde, hvor der er  

 erstatningsansvar efter reglerne i lov om produktansvar.
 § 16. I det omfang staten yder erstatning efter denne lov,  

 indtræder Sundhedsministeriet i patientens krav mod lægemiddelproducenter og  

 mellemhandlere i henhold til lov om produktansvar.
 Stk. 2. Staten kan afholde udgifter til advokat, sagsanlæg m.v.  

 til inddrivelse af erstatning fra lægemiddelproducenter og mellemhandlere  

 efter lov om produktansvar, jf. stk. 1. Inddrevne erstatningsbeløb i  

 forbindelse hermed tilgår staten.
Kapitel 3 Erstatningsordningens finansiering § 17. Udgifter til erstatninger samt andre udgifter til  

 erstatningsordningen afholdes af staten.
Stk. 2. Sundhedsministeren foretager beregning og udbetaling af  

 erstatninger.
Sundhedsministeren kan bemyndige andre, herunder private, til  

 at foretage beregning og udbetaling af erstatninger m.v. efter denne  

 bestemmelse.
Kapitel 4 Sagernes behandling § 18. Sundhedsministeren behandler og træffer afgørelse i sager  

 efter denne lov.
 Stk. 2. Sundhedsministeren kan bemyndige  

 Patientforsikringsforeningen, jf. lov om patientforsikring, til at behandle  

 og træffe afgørelse i sager efter stk. 1. Patientforsikringsforeningens  

 udgifter i forbindelse hermed afholdes af staten, jf. § 17, stk. 1.
 Stk. 3. I tilfælde, hvor sundhedsministeren har bemyndiget andre  

 end offentlige myndigheder til at varetage opgaver efter denne lov, finder  

 forvaltningsloven tilsvarende anvendelse.
Lægemiddelskadeankenævnet § 19. Sundhedsministeren nedsætter et lægemiddelskadeankenævn, som  

 består af:
1) En af sundhedsministeren udnævnt formand, som skal være dommer, 2) 2 medlemmer udpeget af sundhedsministeren, 3) 2 medlemmer udpeget af Sundhedsstyrelsen med henholdsvis medicinsk og  

 farmaceutisk sagkundskab, 4) 2 medlemmer udpeget i fællesskab af Amtsrådsforeningen i Danmark,  

 Hovedstadens Sygehusfællesskab og Københavns og Frederiksberg Kommuner, 5) 1 medlem udpeget af De Samvirkende Invalideorganisationer, 6) 1 medlem udpeget af Forbrugerrådet.
 Stk. 2. Lægemiddelskadeankenævnets medlemmer udpeges for 4 år.  

 Finder udpegningen sted i løbet af en periode, gælder den kun til periodens  

 udløb.
Stk. 3. Sundhedsministeren fastsætter efter forhandling med  

 Lægemiddelskadeankenævnet dettes forretningsorden.
Ministeren kan heri  

 fastsætte regler om honorar til nævnets formand og medlemmer.
 Stk. 4. Udgifter til drift af Lægemiddelskadeankenævnet afholdes  

 af staten, jf. § 17, stk. 1.
§ 20. De afgørelser, der træffes efter § 18, stk. 1 og 2, kan  

 indbringes for Lægemiddelskadeankenævnet, der har den endelige administrative  

 afgørelse.
Lægemiddelskadeankenævnet kan tillægge en klage opsættende  

 virkning.
 Stk. 2. Klage til Lægemiddelskadeankenævnet skal indgives inden 3  

 måneder efter, at klageren har fået meddelelse om afgørelsen.
 Stk. 3. Lægemiddelskadeankenævnet kan se bort fra overskridelse af  

 klagefristen, når der er særlige grunde hertil.
Stk. 4. Lægemiddelskadeankenævnets afgørelse kan indbringes for  

 landsretten.
Indbringelse skal ske inden 6 måneder efter, at afgørelsen er  

 meddelt.
 § 21. Sundhedsministeren eller den, ministeren bemyndiger til at  

 varetage opgaver efter denne lov, kan af kommuner, amtskommuner og andre  

 vedkommende, herunder sygehuse, apoteker, institutioner, behandlende læger  

 m.v. samt den skadelidte og vedkommende medicinalfirma, forlange meddelt  

 enhver oplysning, herunder sygehusjournaler, journaloptegnelser m.v., som  

 skønnes er af betydning for behandling af sager efter loven.
 Stk. 2. Sundhedsministeren eller den, ministeren bemyndiger til at  

 varetage opgaver efter denne lov, skal afgive de oplysninger til  

 Lægemiddelskadeankenævnet, som er nødvendige for nævnets varetagelse af  

 opgaver efter loven.
Kapitel 5 Forældelsesbestemmelser § 22. Erstatningskrav efter denne lov skal være anmeldt til  

 sundhedsministeren eller den, ministeren bemyndiger til at varetage opgaver  

 efter denne lov, senest 3 år efter, at den erstatningsberettigede har fået  

 eller burde have fået kendskab til skaden.
 Stk. 2. Forældelse af erstatningskrav efter denne lov indtræder  

 dog senest 10 år efter den dag, lægemidlet er udleveret til skadelidte.
Kapitel 6 Ikrafttrædelses- og ændringsbestemmelser m.v.
 § 23. Loven træder i kraft den 1. januar 1996. Loven gælder ikke,  

 såfremt det lægemiddel, der har forvoldt skaden, er udleveret til skadelidte  

 inden lovens ikrafttræden.
 § 24. I lov om offentlig sygesikring, jf. lovbekendtgørelse nr. 77  

 af 31. januar 1994, som ændret ved lov nr. 1133 af 21. december 1994,  

 foretages følgende ændringer:
 1. I § 7, stk. 1, ændres »75 pct.« 3 steder til:  

 »74,7 pct.«.
 2. I § 7, stk. 2, ændres »50 pct.« 3 steder til:  

 »49,8 pct.«.
 3. I § 7, stk. 3, ændres »50 pct.« til:  

 »49,8 pct.« og »75 pct.« til: »74,7 pct.«.
 4. I § 7, stk. 5, ændres »75 pct.« 2 steder til:  

 »74,7 pct.« og »50 pct.« 2 steder til: »49,8  

 pct.«.
 5. I § 7, stk. 6, ændres »75 pct.« til:  

 »74,7 pct.« og »50 pct.« til: »49,8 pct.«.
 § 25. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Bemærkninger til lovforslaget Almindelige bemærkninger 1. Lovforslagets hovedindhold 1.1. Lovforslaget er - bortset fra en ændret lovhenvisning i § 1, stk. 3,  

 2. pkt. - en uændret genfremsættelse af det forslag til lov om erstatning for  

 lægemiddelskader, der blev fremsat for Folketinget den 17. maj 1995  

 (Lovforslag nr.
L 261 i folketingsåret 1994-95), og som ikke nåede at blive  

 færdigbehandlet inden udgangen af folketingsåret 1994-95. Sundhedsministerens  

 fremsættelsestale er optrykt i Folketingstidende 1994-95, Folketingets  

 Forhandlinger, side 5808. Førstebehandlingen af lovforslaget er optrykt smst.  

 side 6051 ff.
1.2. Ved lovforslaget indføres der en erstatningsordning, der forbedrer  

 patienters muligheder for at få erstatning for skader, der skyldes egenskaber  

 ved lægemidler, der er anvendt ved undersøgelse, behandling eller lignende.  

 Hidtil har skadelidte patienter kun haft mulighed for at opnå erstatning for  

 lægemiddelskader efter reglerne om produktansvar.
Lægemiddelskader er som  

 altovervejende hovedregel ikke omfattet af lov om patientforsikring.
 Efter lovforslaget kan sundhedsministeren bemyndige den eksisterende  

 patientforsikringsforening, der behandler sager efter lov om  

 patientforsikring, til at varetage undersøgelse og afgørelse af de anmeldte  

 erstatningssager.
 Sundhedsministeriet eller den, der bemyndiges hertil, varetager beregning  

 og udbetaling af erstatning i de sager, som godkendes hertil.
Staten afholder alle udgifter til erstatning og til erstatningsordningen i  

 øvrigt, der i alt anslås til ca. 12,4 mio. kr. årligt.
Bevillingen hertil er  

 tilvejebragt med en reduktion af de generelle tilskud til amterne i  

 forbindelse med en nedsættelse af sygesikringslovens medicintilskud til  

 forbrugerne på henholdsvis 75% til 74,7% og 50% til 49,8%.
 Der fastsættes endvidere i lovforslaget forskellige årlige maksimumsbeløb  

 for statens udbetaling af erstatning, f.eks. et samlet maksimum på 150 mio.  

 kr. årligt for alle skader.
 Endvidere nedsætter sundhedsministeren et lægemiddelskadeankenævn, der  

 efter sin funktion svarer til det ankenævn, der er nedsat efter lov om  

 patientforsikring.
 Lægemiddelerstatningsordningen træder i kraft 1. januar 1996. Loven gælder  

 ikke, såfremt det lægemiddel, der har forvoldt skaden, er udleveret inden  

 lovens ikrafttræden.
2. Lovforslagets baggrund 2.1. Umiddelbar baggrund Lovforslaget er i lighed med lov om Blødererstatningsfonden (lov nr. 440  

 af 14. juni 1995) et led i regeringens opfølgning af Østre Landsrets dom af  

 14. februar 1995 i blødererstatningssagen.
Sundhedsministeren udtalte således  

 i sin pressemeddelelse af 22. februar 1995 om blødererstatningssagens  

 politiske konsekvenser bl.a., at regeringen vil tage initiativ til, at der  

 snarest gennem særlig lovgivning søges etableret en  

 lægemiddelforsikringsordning, der dækker lægemiddelområdet bredt, og sikrer  

 patienterne en lettere adgang til at opnå erstatning end efter  

 produktansvarsloven.
Forud for lovforslagets fremsættelse har Sundhedsministeriet ført  

 forhandlinger med medicinalbranchen med henblik på etablering af en frivillig  

 lægemiddelerstatningsordning, finansieret af medicinalbranchen selv.
Da det  

 har vist sig, at der ikke inden for den nærmeste fremtid kan forventes en  

 tilstrækkelig bred tilslutning til en frivillig lægemiddelerstatningsordning,  

 har regeringen fundet det nødvendigt at etablere en erstatningsordning ved  

 lovgivning og med en anden finansieringsordning.
 Det bemærkes, at lovforslaget i betydelig grad bygger på principperne i  

 lov om patientforsikring og på det forslag til erstatningsordning for  

 lægemiddelskader, som Foreningen af danske Medicinfabrikker (MEFA) senest har  

 udsendt, dog således at der i lovforslaget er taget særligt højde for, at der  

 ikke er tale om en frivillig og forsikringsbaseret erstatningsordning.
2.2. Frivillige ordninger Som nærmere redegjort for nedenfor under afsnit 4 medfører et EF-direktiv  

 fra 1985 (85/374/EØF) om produktansvar, at det ikke er muligt ved dansk  

 lovgivning at forpligte medicinalbranchen til at betale til en  

 lægemiddelforsikringsordning, der rækker ud over EF-direktivets  

 produktansvar.
 Direktivet er derimod ikke til hinder for, at lægemiddelbranchen  

 frivilligt påtager sig et ansvar, der rækker ud over direktivets regler, og  

 dermed forbedrer patienternes muligheder for at få erstatning for  

 lægemiddelskader.
 Brancheorganisationerne på medicinalområdet har allerede i 1983 og flere  

 gange senere ført forhandlinger om etablering af en frivillig  

 lægemiddelforsikringsordning, men uden at der kunne opnås den ønskede brede  

 enighed inden for branchen, dvs. omfattende såvel Foreningen af danske  

 Medicinfabrikker (MEFA), som Medicinindustriforeningen (MEDIF), der  

 repræsenterer importører af lægemidler.
 Senest har MEFA i 1994 fremlagt et forslag til en  

 lægemiddelforsikringsordning, der efter en temadag den 1. februar 1995 om  

 ordningen blev udsendt som et tilbud til hele den danske lægemiddelbranche.
Denne ordning vil ifølge det seneste udkast af 28. december 1994 omfatte  

 både udviklingsskader og systemskader, og der stilles heller ikke krav om, at  

 skadelidte skal føre fuldt bevis for, at det anvendte lægemiddel var defekt.  

 Skadelidte skal alene godtgøre, at skaden med væsentlig overvejende  

 sandsynlighed skyldes det anvendte lægemiddel.
Erstatningerne udmåles efter  

 reglerne i erstatningsansvarsloven.
En frivillig erstatningsordning efter disse retningslinier vil medføre  

 forbedrede erstatningsmuligheder for de skadelidte.
Det har imidlertid vist  

 sig, at den foreslåede frivillige ordning ikke kan forventes at opnå  

 tilslutning fra hele medicinalbranchen, idet navnlig MEDIF ikke kunne  

 tilslutte sig ordningen, således at ordningen kun ville komme til at omfatte  

 knap 50 % af de lægemidler, der sælges i Danmark.
En erstatningsordning, der kun dækker ca. halvdelen af alle lægemidler,  

 vil betyde, at det i mange tilfælde vil bero på tilfældigheder, om en  

 indtrådt lægemiddelskade giver grundlag for erstatning.
Dette kan ikke være  

 tilfredsstillende set ud fra et forbrugersynspunkt.
 Sundhedsministeriet har under forhandlinger i marts måned 1995 med hele  

 branchen også fremlagt andre modeller for en frivillig af lægemiddelbranchen  

 finansieret lægemiddelerstatningsordning - f.eks. en ordning med aftalte  

 bidrag over en årrække til en lægemiddelerstatningsfond - men dette fandt  

 heller ikke tilslutning i branchen.
Selv om en udvidet lægemiddelerstatningsordning bedst og mest naturligt  

 bør betales af branchen selv, bl.a. på grund af den nære sammenhæng med det  

 eksisterende produktansvar, som branchen allerede har for lægemiddelskader,  

 så finder Sundhedsministeriet, at den manglende tilslutning fra hele  

 medicinalbranchen til en frivillig erstatningsordning for lægemiddelskader må  

 resultere i, at et udvidet ansvar for lægemiddelskader i stedet må baseres  

 på, at andre end producenter og importører finansierer erstatningerne.
Det er  

 dog som anført en forudsætning, at der gøres regres mod producenten i det  

 omfang, der er mulighed herfor efter produktansvarsloven.
3. Afgrænsning over for lov om patientforsikring Ved lov nr. 367 af 6. juni 1991 om patientforsikring, jf.  

 lovbekendtgørelse nr. 849 af 14. oktober 1992 med senere ændringer (herunder  

 lov nr. 217 af 29. marts 1995 om forsøg i den primære sundhedssektor), blev  

 der med virkning fra den 1. juli 1992 oprettet en offentligt styret  

 patientforsikringsordning, hvorefter der gives patienter erstatning for  

 skader opstået under behandling m.v. i sygehusvæsenet.
 Patientforsikringsloven har gjort det lettere og hurtigere for patienter  

 at få erstatning for behandlingsskader på offentlige sygehuse, idet der ydes  

 erstatning efter ordningen, også selv om der ikke er begået lægelige fejl.
 Loven har således udvidet patienters ret til erstatning i forhold til  

 dansk rets almindelige erstatningsregel (culpareglen), hvorefter skadelidte  

 skal kunne bevise, at der er begået fejl eller udvist forsømmelse.
Patientforsikringsordningen administreres af Patientforsikringsforeningen,  

 der er en forening af forsikringsselskaber m.fl.
Foreningen modtager, oplyser  

 og afgør alle erstatningssager efter denne lov.
 Det fremgår udtrykkeligt af lov om patientforsikring, § 3, stk. 3, at  

 erstatning efter denne lov ikke ydes for skader, der skyldes egenskaber ved  

 de lægemidler, der er anvendt ved undersøgelse, behandling eller lignende.
Baggrunden for, at lægemiddelskader ikke blev medtaget i  

 patientforsikringsloven var, at lægemiddelskader er omfattet af lov om  

 produktansvar, herunder EF-direktivet fra 1985 om produktansvar.
På  

 tidspunktet for patientforsikringslovens vedtagelse blev der lagt vægt på, at  

 en lægemiddelerstatningsordning skulle baseres på et udvidet produktansvar  

 for medicinalproducenter og -importører, og dette var kun muligt gennem en  

 frivillig erstatningsordning, etableret af medicinalbranchen selv.
 I denne forbindelse skal det fremhæves, at nærværende lovforslag om  

 erstatning for lægemiddelskader ikke er baseret på et udvidet produktansvar,  

 men på en udvidet erstatningsordning - finansieret gennem en reduktion af  

 sygesikringslovens medicintilskud.
Patientforsikringsloven omfatter således ikke lægemiddelskader, der er  

 opstået som følge af egenskaber - såvel kendte som ukendte - ved de anvendte  

 lægemidler.
Disse skader opfanges nu af lovforslaget.
Hvis skaden derimod skyldes, at der er begået fejl ved ordineringen af det  

 pågældende lægemiddel, eller hvis anvisninger vedrørende dets brug i øvrigt  

 ikke er blevet fulgt af vedkommende medicinalperson, falder skaden inden for  

 patientforsikringslovens § 2, stk. 1, nr. 1, og der ydes erstatning, hvis  

 lovens betingelser i øvrigt er opfyldt.
Patienten vil endvidere kunne have  

 ret til erstatning i henhold til patientforsikringslovens § 2, stk. 1, nr. 3,  

 hvis lægemiddelskaden kunne være undgået ved hjælp af en anden, ligeværdig  

 behandlingsteknik eller -metode, medmindre denne indebar en tilsvarende  

 risiko for en anden lægemiddelskade.
4. Forholdet til EU-retten Et lægemiddel er et produkt, og er dermed omfattet af de gældende regler  

 om produktansvar, herunder lov nr. 371 af 7. juni 1989 om produktansvar.
Ved  

 produktansvar i bred forstand forstås det erstatningskrav, der opstår, når et  

 produkt under brug volder skade på person eller ting.
Produktansvarsloven indeholder regler om objektivt ansvar (dvs. ansvar  

 uden »skyld«) for skader, der forvoldes af defekte produkter.  

 Ansvaret efter loven påhviler producenter og importører.
Mellemhandlere  

 hæfter direkte over for forbrugerne for producentens ansvar.
Produktansvarsloven bygger på et EF-direktiv fra 1985 (85/374/EØF) om  

 produktansvar for producenter og importører.
Direktivet er vedtaget på  

 grundlag af Rom-traktatens art. 100, som giver hjemmel til at harmonisere  

 regler i medlemsstaterne, der har direkte betydning for varernes frie  

 bevægelighed.
Direktivet er et såkaldt maksimum-direktiv.
Det betyder, at der ikke i  

 dansk lovgivning kan pålægges producenter og importører et strengere ansvar  

 for produktansvar end efter direktivet.
 Direktivet indeholder en række regler, der ofte i praksis begrænser  

 mulighederne for at gennemføre erstatningskrav for produktansvar i  

 forbindelse med lægemiddelskader.
En vigtig begrænsning følger af direktivets bevisbyrderegler, hvorefter  

 skadelidte skal føre bevis for, at skaden skyldes en defekt ved det  

 pågældende produkt.
Det er ofte vanskeligt for skadelidte at bevise, at der  

 består denne årsagssammenhæng mellem skaden og lægemidlet.
Dette gør sig  

 særligt gældende, når patienten har indtaget lægemidler fra flere forskellige  

 producenter mod samme lidelse.
Som følge af direktivets karakter af et maksimumdirektiv er det ikke  

 muligt ved national lov at lempe beviskravene.
På lægemiddelskadeområdet kan  

 det således ikke lade sig gøre at pålægge samme lempede beviskrav som i  

 patientforsikringsloven, hvor en overvejende sandsynlig årsagssammenhæng er  

 tilstrækkelig.
En anden vigtig begrænsning består i, at producenten kun er ansvarlig for  

 skader, der skyldes en defekt ved produktet.
Ved defekt forstås, at produktet  

 ikke frembyder den sikkerhed, som med rette kan forventes, under hensyn til  

 bl.a. markedsføringen, den anvendelse af produktet, som med rimelighed kan  

 forventes, og tidspunktet, da produktet blev bragt i omsætning.
Producenten er ikke ansvarlig for de såkaldte systemskader, dvs. skader,  

 der skyldes kendte, men uundgåelige bivirkninger ved produktet.
Forudsat at  

 der ved markedsføringen er givet tilstrækkelig information om risikoen for  

 sådanne bivirkninger, gør denne risiko ikke lægemidlet »defekt«.  

 Direktivet åbner ikke mulighed for at lade produktansvarsreglerne gælde for  

 systemskader.
 Efter direktivet er producenten endvidere ikke ansvarlig for de såkaldte  

 udviklingsskader, dvs. skader forårsaget af en defekt ved produktet, som det  

 på grundlag af den faglige viden, man havde, da produktet blev bragt i  

 omsætning, ikke var muligt at opdage.
På dette punkt indeholder direktivet en undtagelse fra maksimumprincippet,  

 idet der er givet medlemslandene mulighed for - efter en nærmere fastsat  

 procedure i direktivet - at lade de nationale produktansvarsregler gælde for  

 udviklingsskader.
I forbindelse med vedtagelsen af den danske  

 produktansvarslov i 1989 blev det overvejet, om udviklingsskader skulle være  

 omfattet af loven.
Man afstod imidlertid fra en endelig stillingtagen,  

 navnlig fordi der samtidig førtes forhandlinger om etablering af en frivillig  

 lægemiddelforsikringsordning.
Produktansvarsloven indeholder derfor en  

 bestemmelse om, at producenten ikke er ansvarlig for udviklingsskader, jf.  

 lovens § 7, stk. 1, nr. 4.
 En eventuel ændring af produktansvarsloven, således at udviklingsskader  

 inddrages under produktansvaret, vil kun medføre meget begrænsede  

 forbedringer for forbrugerne vedrørende lægemiddelskader.
Lovændringen skal nemlig være i overensstemmelse med direktivets  

 bevisbyrderegler, hvorefter skadelidte skal føre bevis for, at skaden skyldes  

 en defekt ved det pågældende produkt.
Der er således som nævnt ovenfor ikke  

 mulighed for at lempe beviskravene på samme måde som i  

 patientforsikringsloven.
Endvidere er det efter direktivet ikke muligt at  

 lade systemskader - som er langt de mest almindelige lægemiddelskader - være  

 omfattet af produktansvarsloven.
Det må antages, at direktivet udtømmende gør op med, i hvilket omfang  

 producenter kan drages til ansvar for skader, der forårsages af en defekt ved  

 produktet.
Dette skyldes dels, at direktivet er vedtaget på grundlag af  

 traktatens art. 100, dels at direktivets formål blandt andet er at skabe  

 ensartede konkurrencevilkår, dels at direktivet på enkelte punkter  

 udtrykkeligt åbner mulighed for, at medlemsstaterne kan vælge at fravige  

 direktivets hovedregler.
Direktivets bestemmelser er endvidere relativt klart  

 udformede.
Direktivet betyder, at der på den ene side ikke er mulighed for ved lov at  

 pålægge producenterne et videregående ansvar end efter direktivet, f.eks. i  

 form af betaling til en lovpligtig videregående lægemiddelforsikringsordning,  

 og på den anden side er der heller ikke mulighed for at fritage producenterne  

 for ansvar for skader, som er omfattet af direktivet.
Der skal således være  

 mulighed for regres (refusion) mod producenten i de tilfælde, hvor der kan  

 gøres ansvar gældende direkte efter produktansvarsloven.
Ved lovforslaget etableres en lægemiddelerstatningsordning, hvortil  

 udgifterne afholdes af staten gennem en nedsættelse af  

 medicintilskudssatserne i sygesikringsloven (50 og 75%-satserne).  

 Lovforslaget er således ikke er baseret på et udvidet produktansvar for  

 producenter og importører.
På den baggrund kan det konkluderes, at forslaget  

 ikke er i strid med EF-direktivet fra 1985 om produktansvar.
 5. Lovforslagets økonomiske og administrative konsekvenser m.v.
5.1. Erstatningsordningens finansiering Udgifterne til erstatningsordningen består dels af de egentlige  

 erstatningsudbetalinger, dels af driftsudgifter til undersøgelse og afgørelse  

 af alle erstatningssager (forudsættes overdraget til  

 Patientforsikringsforeningen), dels af driftsudgifter til administration af  

 erstatningsberegninger, udbetalinger, regressagsanlæg m.v. (der evt. kan  

 overdrages til en særlig administration), dels af Sundhedsministeriets  

 driftsudgifter i øvrigt til ordningen, herunder driften af det  

 lægemiddelskadeankenævn, der skal oprettes efter ordningen.
 Der kan endvidere blive tale om indtægter for staten vedrørende de regres  

 (refusions-) krav, der måtte blive gennemført i henhold til  

 produktansvarsloven over for lægemiddelproducenter, importører m.fl.
 Overordnet set vil der på Sundhedsministeriets finanslovskonto (§ 16) for  

 finansåret 1996 - jf. nærmere i afsnit 5.3. - blive optaget bevillingskonti,  

 hvorefter alle de ovenfor nævnte udgifter kan afholdes og indtægter  

 indtægtsføres.
 Som anført ovenfor giver de gældende EU-regler kun mulighed for, at  

 udgifterne til en udvidet erstatningsadgang for produktskader - her  

 lægemiddelskader - kan finansieres enten frivilligt af lægemiddelbranchen  

 selv eller af andre, f.eks. forbrugerne eller staten.
Efter de hidtidige overvejelser var det planen, at samtlige udgifter  

 vedrørende erstatningsordningen skulle afholdes af en afgift, der blev pålagt  

 de lægemidler, der blev solgt fra landets apoteker, således at det blev  

 forbrugerne, der kom til at finansiere den udvidede erstatningsadgang.
Denne  

 finansieringsordning har imidlertid vist sig alt for kompliceret.
Ordningen kunne gennemføres enten ved en procentuel afgift eller en  

 stykpris pr. lægemiddelpakning.
Disse modeller ville være lovlige, men uanset  

 hvilke af de to modeller der vælges, vil de være uhensigtmæssige på grund af  

 de store byrdefordelingsmæssige og administrative komplikationer, ordningen  

 vil medføre.
 Endvidere ville de samlede udgifter til erstatningsordningen stå i  

 skærende modsætningsforhold til de faktisk udbetalte erstatninger.
Regeringen har derfor valgt en anden forbrugerfinansieret løsning,  

 hvorefter udgiften til erstatningsordningen tilvejebringes ved, at man  

 reducerer sygesikringslovens medicintilskud på 75 % til 74,7 % og tilskuddet  

 på 50 % til 49,8 %. En reduktion af denne størrelse vil være næsten  

 umærkelig, da der i dag årligt udbetales 3,4 mia. kr. i tilskud, svarende til  

 ca. 50 % af apotekernes samlede omsætning af lægemidler i primærsektoren.  

 Amterne, Københavns og Frederiksberg Kommuner sparer herved årligt ca. 14  

 mio. kr. i sygesikringstilskud.
Af dette sparede beløb, som hjemtages over de  

 amtskommunale bloktilskud, forudsættes - via Finansministeriet - tilført  

 Sundhedsministeriet ca. 12,4 mio. kr. som et permanent rammeløft til  

 erstatningsordningen og ca. 1-2 mio. kr. tilført primærkommunernes  

 tilskudspulje, jf. nedenfor.
 Denne finansieringsordning vil ikke belaste apotekerne.
Fordelen ved denne løsning vil være, at der ikke er forbundet  

 administrationsudgifter med selve finansieringsordningen, ligesom der heller  

 ikke bliver spørgsmål om at pålægge moms.
Der vil kunne komme et mindre  

 kompensationskrav fra primærkommunerne, som vil få øgede sociale udgifter til  

 de personer, der kan få bistand til øgede medicinudgifter, men disse udgifter  

 skønnes kun at ville udgøre ca. 10-15 %, dvs. mellem 1 og 1,6 mio. kr.  

 Endvidere vil der være den fordel ved løsningen, at patienter, der i dag får  

 100 % refusion af deres medicinudgifter, ikke bliver berørt.
Som anført er det ikke alle patienter, der kommer til at finansiere  

 ordningen.
Da de patienter, der omfattes af finansieringen imidlertid  

 repræsenterer hovedparten af apotekernes samlede omsætning, og da de  

 patienter, der varigt eller ofte får receptpligtig medicin typisk har størst  

 risiko for at få en skade, findes det rimeligt at pålægge denne patientgruppe  

 at finansiere erstatningsordningen, bl.a. også fordi beløbet hertil for den  

 enkelte patient er meget lille.
5.2. Erstatningsudgifter Størrelsen af erstatningsudgifterne er vanskelige at opgøre, men kan mest  

 naturligt opgøres på grundlag at de aktuelle erfaringer fra den svenske  

 lægemiddelforsikringsordning.
Herefter forudsættes der i 1995 at blive  

 anmeldt ca. 380 skader til anslået i alt ca. 16,3 mio. svenske kroner i  

 udbetalte erstatningsbeløb.
Efter en reduktion for befolkningstal, en vis  

 kursforskel og det forhold, at der i Sverige er et relativt større forbrug af  

 lægemidler end i Danmark, anslås udgiften i Danmark at udgøre ca. 10 mio.  

 dkr., svarende til ca. 230 årligt anmeldte skader, når ordningen er fuldt  

 indkørt.
Tages der højde for, at antal anmeldte (antagne) skader i de første  

 år vil være mindre på grund af overgangsreglen om, at erstatningsordningen  

 kun omfatter skader fra lægemidler, der er udleveret til patienten efter  

 lovens ikrafttræden den 1. januar 1996, skønnes i det første år kun ca. 150  

 anmeldte skader, svarende til ca. 7 mio. dkr. i erstatning.
Udgiftsniveauet  

 forventes først at have nået sit endelige niveau to til tre år efter  

 ordningens ikrafttræden.
5.3. Erstatningsordningens samlede udgifter Idet der henvises til de udgiftsområder, der er nævnt ovenfor i afsnit  

 5.1., skal nedenfor nærmere redegøres for indhold og størrelse af disse  

 udgifter.
 De nævnte udgifter vil senere blive søgt optaget på ændringsforslag til  

 finanslov 1996.
 Udgiftsområderne anslås til følgende:
a.
Udgifter til erstatningsudbetalinger.
 Som anført ovenfor under afsnit 5.2. anslås disse udgifter at udgøre fra  

 7-10 mio. kr. årligt, men udsving kan meget vel komme på tale.
 Udgiften vil blive optaget som en lovbunden udgift på Sundhedsministeriets  

 finanslovskonto i 1996 og BO-årene med følgende beløb ..... 9,0 mio. kr.
Udgiften vil maksimalt kunne udgøre de nævnte 100/150 mio. kr. årligt, som  

 er anført i lovens maksimeringsbestemmelser.
Merudgifter vil blive reguleret  

 på de årlige tillægsbevillingslove, om nødvendigt i efterfølgende år for  

 erstatningsafvigelse i slutningen af året, da erstatningsudbetaling skal ske,  

 når beslutning er truffet.
 På samme finanslovskonto vil der skulle optages indtægter i forbindelse  

 med de regreskrav (refusion), der måtte blive gennemført over for de efter  

 produktansvarsloven direkte ansvarlige lægemiddelproducenter, importører m.v.  

 Indtægterne er yderst vanskelige at opgøre, men forventes at blive væsentlig  

 mindre beløb end de tilsvarende erstatningsudgifter, idet det netop er  

 vanskeligt at gennemføre refusionskrav p.g.a. bevisbyrdereglerne i  

 produktansvarsloven.
 Da der i øvrigt næppe kan forventes gennemført refusionskrav i 1996, vil  

 der ikke blive optaget et indtægtsbeløb for dette år .......... 0,0 mio.kr.
b.
Driftsudgifter.
 1.
 Udgifter til undersøgelse og afgørelse af alle erstatningssager, der som  

 anført forudsættes overdra-get til Patientforsikringsforeningen mod betaling  

 af heraf følgende udgifter (aflønning af sagsbehandlere og faglige  

 konsulenter samt til husleje, brug af teknisk apparatur, indkøring m.v.), der  

 foreløbigt for 1996 kan sættes til .................. 1,2 mio.kr.
 2.
 Udgifter til informationsmateriale om erstatningsordningen anslås til  

 årligt ca. ................... 0,2 mio.kr.
 3.
Udgifter bl.a. til personale m.v., til beregning og udbetaling af  

 erstatninger efter indstilling fra Patientforsikringsforeningen samt til  

 omkostninger til advokat m.v. ved gennemførelse af regreskrav mod  

 lægemiddelproducenter m.v.
Udgiften sættes til i alt ca. .............. 1,0  

 mio.kr.
 4.
 Sundhedsministeriets almindelige driftsudgifter til personale m.v. vedr.  

 varetagelse og tilsyn med lægemiddelerstatningsordningen forudsættes i 1996  

 og følgende år at udgøre i alt ca. ............0,5 mio.kr.
 5.
Driftsudgifter til personale, honorar m.v. til Lægemiddelskadeankenævnets  

 medlemmer.
Nævnets funktion svarer til det tilsvarende patientskadeankenævn,  

 som Sundhedsministeriet har oprettet i relation til den almindelige  

 patientforsikringsordning bortset fra, at Sundhedsministeriet direkte skal  

 afholde driftsudgiften til lægemiddelskadeankenævnet uden refusion fra  

 forsikringssystemet.
Udgiften sættes til ............. 0,5 mio.kr.
De samlede  

 driftsudgifter til lægemiddelerstatningsordningen vil derfor årligt udgøre  

 ca. ......................3,4 mio.kr.
 Med de ovenfor nævnte 9 mio. kr. til erstatninger vil den samlede udgift  

 for 1996 udgøre ca. 12,4 mio.kr.
Udgifterne i de følgende år anslås for erstatninger, der er meget  

 vanskelige at vurdere, at udgøre ca. samme beløb, idet der her er optaget et  

 beløb, der svarer til et vejet gennemsnit i de første 3 år.
Udgifterne i de  

 følgende år vedrørende de øvrige driftsudgifter kan forventes at stige lidt,  

 navnlig vedrørende driftsudgifterne til Patientforsikringsforeningen og  

 erstatningsberegningerne, nemlig med i alt ca. 0,5 mio. kr.
Det bemærkes, at erstatningsudgifterne, der som anført er optaget som  

 lovbundne udgifter, kan stige udover det skønnede niveau.
Såfremt det med  

 årene viser sig, at udgiftsniveauet grundlæggende er skønnet for lavt,  

 forudsættes der optaget forhandlinger omkring en evt. yderligere reduktion af  

 sygesikringstilskuddene til en dækning af statens merudgifter ved ordningen.
Da ordningen efter loven træder i kraft 1. januar 1996, kan det blive  

 nødvendigt allerede i 1995 at afholde udgifter til forberedelse af ordningens  

 ikrafttræden.
Det vil bl.a. dreje sig om ansættelse af personale og  

 anskaffelse af faciliteter i øvrigt for Patientforsikringsforeningen samt til  

 forudgående information om ordningen og dens ikrafttræden.
Disse udgifter vil  

 blive søgt særskilt på aktstykke til finansudvalget.
Udgiften hertil anslås  

 til indtil ca. 0,5 mio.kr., som vil blive afholdt inden for  

 Sundhedsministeriets driftsramme.
 5.4. De administrative konsekvenser for myndighederne ved  

 lægemiddelerstatningsordningens indførelse vil være overførsel af selve  

 erstatningsordningens administration til Patientforsikringsforeningen, og  

 evt. overladelse til andre af beregning og udbetaling af de erstatninger, som  

 Patientforsikringsforeningen beslutter, samt oprettelsen af et  

 lægemiddelskadeankenævn.
5.5. Andre konsekvenser af lovforslaget Lovforslaget har ikke miljømæssige eller erhvervsøkonomiske konsekvenser.  

 Vedrørende sidstnævnte henvises dog til, at lægemiddelbranchen i Danmark med  

 den nye erstatningsordning gives en særlig begunstigelse - igennem  

 forbrugernes indirekte betaling af en lettere og videregående adgang til  

 erstatning for personer, der benytter branchens produkter - som imidlertid  

 anses for at være ikke-diskriminerende, jf. art. 6 og art. 30 i EF-traktaten,  

 idet alle produkter, uanset oprindelse, der sælges i Danmark, er omfattet af  

 ordningen.
6. Lægemiddelerstatningsordninger i andre lande Sverige har siden 1978 haft en lægemiddelforsikringsordning baseret på en  

 frivillig aftalt forsikring ydet af et konsortium af forsikringsselskaber,  

 der dog fra 1994 primært består af Tryg/Hansa forsikringsselskabet.
Praktisk  

 taget alle lægemiddelproducenter og importører er omfattet af den frivillige  

 svenske ordning.
Den i nærværende lovforslag foreslåede ordning bygger i  

 betydelig grad på indhold og erfaringer med den svenske ordning.
 Norge har som et led i den i 1988 oprettede (midlertidige)  

 patientskadeerstatningsordning medtaget skader forårsaget af lægemidler.  

 Lægemiddelskader bedømmes herefter dog udelukkende efter den norske  

 produktansvarslov (L nr. 104 af 23. december 1988).
Finland har siden 1984 haft en frivillig  

 lægemiddelforsikringsordning, der i princippet svarer til den svenske  

 lægemiddelforsikringsordning.
Ordningen er opretholdt som en frivillig af  

 branchen finansieret forsikringsordning, selv om Finland fra 1987 fik indført  

 en lovreguleret patientforsikringsordning, i princippet svarende til den  

 danske ordning.
 7. Hørte myndigheder, organisationer m.fl.
Forslaget har forud for fremsættelsen for Folketinget den 17. maj 1995  

 været til udtalelse hos Justitsministeriet, Finansministeriet  

 (Budgetdepartementet), Erhvervsministeriet, Finanstilsynet,  

 Skatteministeriet, Statsministeriet, Sundhedsstyrelsen, Amtsrådsforeningen,  

 Sygesikringens Forhandlingsudvalg, Amternes Lægemiddelregistreringskontor,  

 Hovedstadens Sygehusfællesskab, Assurandørsocietetet,  

 Patientforsikringsforeningen, Danmarks Apotekerforening, Brancheforeningen af  

 Farmaceutiske Industrivirksomheder i Danmark (BFID), Foreningen af  

 Parallelimportører, Dansk Medicinindustri SMC, Foreningen af Danske  

 Medicinfabrikker (MEFA), Medicinindustriforeningen (MEDIF), Lægeforeningen,  

 Danmarks Tandlægeforening, Københavns Kommune og Forbrugerrådet.
Det skal  

 bemærkes, at det fremsatte forslag - på baggrund af høringssvarene - på visse  

 punkter, herunder erstatsningsordningens finansiering, er ændret i forhold  

 til det forslag, der har været til høring.
Bemærkninger til lovforslagets enkelte bestemmelser Til § 1 Bestemmelsen angiver lovens centrale dækningsområde.
Efter stk. 1  

 ydes der erstatning til patienter, der påføres fysisk skade som følge af  

 egenskaber ved lægemidler, der er anvendt ved undersøgelse, behandling eller  

 lignende.
En sådan skade kaldes i loven en lægemiddelskade.
Lovens  

 dækningsområde er således udvidet i forhold til patientforsikringslovens  

 dækningsområde, idet der ydes erstatning uanset om lægemiddelskaden f.eks. er  

 sket som følge af helbredsforanstaltninger på et sygehus, hos en  

 privatpraktiserende medicinalperson eller ved indtagelse af håndkøbsmedicin,  

 købt på et apotek.
Det afgørende er, at skaden er forvoldt af et lægemiddel.  

 Patientforsikringsloven dækker kun skader på offentlige sygehuse og sygehuse,  

 det offentlige har driftsoverenskomst med.
Udtrykket »undersøgelse, behandling eller lignende« skal i  

 lighed med det tilsvarende udtryk i patientforsikringsloven forstås bredest  

 muligt.
Rent forebyggende foranstaltninger er således også omfattet.
Både danske og udenlandske patienter er omfattet af loven, og det er uden  

 betydning, om det skadeforvoldende lægemiddel er indtaget i Danmark eller i  

 udlandet.
Det bemærkes dog, at det i henhold til lovens § 2 er en betingelse  

 for erstatning, at lægemidlet erhvervsmæssigt er udleveret i Danmark.
Kun fysiske skader falder inden for lovens område.
Det indebærer, at rent  

 psykisk skade ikke berettiger til erstatning efter loven.  

 Patientforsikringsloven indeholder en tilsvarende begrænsning i  

 dækningsområdet.
Baggrunden herfor er, at det i mange tilfælde vil være  

 vanskeligt at fastslå, om skader af rent psykisk karakter er forårsaget af  

 anvendelsen af lægemidler eller følger af grundsygdommen.
Behandling af  

 psykiske sygdomme er ikke som sådan undtaget.
Hvis der ved sådan behandling  

 indtræder fysisk skade som følge af de anvendte lægemidler, er skaden  

 omfattet af loven.
Psykiske følger af en fysisk skade er ligeledes omfattet,  

 derimod ikke fysiske følger af en rent psykisk skade.
 Det bemærkes, at der i henhold til § 1, stk. 2, 3. pkt., ydes erstatning  

 for psykisk skade til forsøgspersoner og donorer.
Det er kun skader, der er opstået som følge af selve lægemidlets  

 egenskaber, der omfattes af loven.
Skyldes skaden derimod den måde,  

 lægemidlet er anvendt på, falder den uden for loven.
I dette tilfælde vil  

 skaden ofte være omfattet af patientforsikringsloven.
Der henvises i øvrigt  

 til afsnit 3 i de almindelige bemærkninger.
 De såkaldte interaktionsskader, dvs. skader, der opstår som følge af, at  

 patienten indtager flere lægemidler samtidig, er omfattet af loven.
 I overensstemmelse med almindelige erstatningsretlige principper er det  

 fastsat i bestemmelsen, at efterladte kan få krav på erstatning, hvis  

 lægemiddelskaden medfører patientens død.
Reglen i stk. 2 fastslår, at sunde forsøgspersoner, der deltager i  

 kliniske afprøvninger af lægemidler, er omfattet af loven, selv om disse ikke  

 er patienter.
Tilfælde, hvor forsøget indgår som led i undersøgelse eller  

 behandling af personer, er omfattet af stk. 1. Sunde forsøgspersoner kan  

 enten være raske personer, eller personer, der lider af en sygdom, som er  

 irrelevant i forhold til forsøget, dvs. tilfælde, hvor forsøget ikke har  

 nogen diagnostisk eller terapeutisk værdi for personen.
 Bestemmelsen omfatter dels forsøg i private firmaer, f.eks.  

 lægemiddelproducentfirmaer, dels forsøg i sygehusvæsenet/universiteter og i  

 den primære sundhedssektor.
Ved klinisk afprøvning af lægemidler eller biomedicinsk forsøg forstås et  

 projekt med forskningsmæssigt sigte, jf. lov om et videnskabsetisk  

 komitesystem m.v.
Lægemiddelskader opstået i forbindelse med forsøg dækkes,  

 uanset om reglerne om anmeldelse m.v. er overholdt.
Det samme gælder for  

 kliniske afprøvninger, jf. lægemiddellovens kapitel 5. Det medfører, at der  

 kan gives erstatning for skader til personer, der i god tro deltager i  

 kliniske afprøvninger af lægemidler, som Sundhedsstyrelsen ikke har godkendt,  

 men hvor lægemidlet som sådant er godkendt, f.eks. til andre lidelser.
Der  

 kan endvidere gives erstatning for skader til personer, der deltager i  

 kliniske afprøvninger, der er godkendt af Sundhedsstyrelsen, men har til  

 formål at afprøve et lægemiddel, der ikke er godkendt.
Endelig kan der gives  

 erstatning for skader til personer, der i god tro deltager i kliniske  

 afprøvninger af lægemidler i tilfælde, hvor Sundhedsstyrelsen hverken har  

 godkendt lægemidlet eller forsøget.
 Biomedicinske forsøg og kliniske afprøvninger foretaget i udlandet er ikke  

 omfattet af loven.
 I lighed med patientforsikringsloven dækkes skader, der rammer donorer.
Til forsøgspersoner og donorer, der er omfattet af bestemmelsen, ydes der  

 også erstatning for psykiske skader.
En sådan regel findes også i  

 patientforsikringsloven.
Formålet med stk. 3 er at dække skader, der rammer læger eller  

 plejepersonale i forbindelse med indgivelse m.v. af et lægemiddel til  

 patienten.
Det er naturligvis en betingelse for erstatning, at det er  

 lægemidlet, der har forårsaget skaden.
 Erstatning ydes kun i det omfang, skaden ikke dækkes af lov om forsikring  

 mod følger af arbejdsskade, der omfatter skader, der rammer ansatte.
Efter stk. 4 kan sundhedsministeren fastsætte regler om den nærmere  

 afgrænsning, jf. ovenfor, af lovens dækningsområde.
Bestemmelsen tager sigte  

 på at præcisere dækningsområdet.
Til § 2 Bestemmelsen fastslår, at det er en betingelse for erstatning efter loven,  

 at det skadeforvoldende lægemiddel erhvervsmæssigt er udleveret i Danmark.  

 Såvel danske som udenlandske lægemidler er omfattet.
 Lægemidler anskaffet i udlandet er ikke omfattet af loven, uanset om  

 lægemidlet er fremstillet af en dansk virksomhed.
 Hvis det skadevoldende lægemiddel ikke er udleveret i Danmark, ydes der  

 ikke erstatning, uanset om den udenlandske virksomhed i øvrigt distribuerer  

 lægemidlet i Danmark.
Udleveringen skal være sket til forbrug, hvilket skal ses i sammenhæng med  

 lovens § 1, stk. 1, om lægemidlets anvendelse ved undersøgelse, behandling  

 eller lignende.
For så vidt angår biomedicinske forsøg og kliniske  

 afprøvninger henvises til § 1, stk. 2.
Det er en betingelse for erstatning, at lægemidlet er udleveret gennem  

 apotek, sygehus, læge eller tandlæge.
Herved undtages lægemidler, der  

 hidrører direkte fra fabrikant eller importør.
Til § 3 Bestemmelsen definerer i stk. 1 et lægemiddel.
Kun varer bestemt  

 til mennesker (humane lægemidler) er omfattet, hvilket medfører, at  

 lægemidler til dyr (veterinære lægemidler) er undtaget.
På dette punkt gøres  

 der således en afvigelse fra den definition af lægemiddelbegrebet, der er  

 fastsat i lægemiddellovens § 1, stk. 1. Både receptpligtig og håndkøbsmedicin  

 er omfattet.
Det er formålet med markedsføringen eller udleveringen af en vare  

 (»bestemt til at....«), som er afgørende for, om den anses for et  

 lægemiddel.
Varerne skal udbydes som virksomme overfor sygdom,  

 sygdomssymptomer eller smerter.
Slankemidler er f.eks. typisk omfattet, men  

 ikke kosmetik.
Halvfabrikater er omfattet, hvis det er klart, at de eventuelt  

 i omarbejdet form, skal anvendes som lægemidler.
 I det omfang svangerskabsforebyggende midler kan karakteriseres som  

 lægemidler, herunder P-piller og minipiller, er de omfattet af loven.
 I kravet om, at varerne skal »tilføres« ligger, at de skal  

 indføres i organismen eller virke på hud eller slimhinder.
 Varer som bruges i sygdomsbehandlingen uden at være lægemidler, f.eks.  

 termometre, injektionssprøjter m.v. (medicinske utensilier) er ikke omfattet  

 af loven.
Det bestemmes i stk. 2 , at lægemidlet skal være godkendt til  

 markedsføring i Danmark.
Der henvises herved til gældende regler i  

 lægemiddelloven om Sundhedsstyrelsens kontrol med lægemidlers kvalitet,  

 sikkerhed og effekt.
Det bemærkes, at Sundhedsstyrelsens godkendelse ikke  

 nødvendigvis er ensbetydende med, at lægemidlet frembyder tilstrækkelig  

 sikkerhed, idet styrelsen sædvanligvis er afhængig af de informationer, den  

 får fra virksomhederne.
 Godkendelseskravet gælder ikke for lægemidler, der anvendes ved kliniske  

 afprøvninger (biomedicinske forsøg), jf. § 1, stk. 2.
 Endvidere bemærkes, at samtlige lægemidler, der opfylder lovens krav,  

 således er omfattet af erstatningsordningen, uanset hvilken producent,  

 importør eller lignende, der lancerer lægemidlet.
 I stk. 3 præciseres det, at magistrelt fremstillede lægemidler og  

 lægemidler, der efter forudgående tilladelse fra Sundhedsstyrelsen importeres  

 til brug for enkeltpersoner, jf. lægemiddellovens § 25, stk. 2, er omfattet  

 af loven.
Ved magistrelt fremstillede lægemidler forstås lægemidler, som er  

 fremstillet på apotek til den enkelte patient, og som forhandles og udleveres  

 fra et apotek uden angivelse af deklaration og uden anden form for  

 navneangivelse.
Denne definition fremgår af lægemiddellovens § 11, stk. 3.
 Selv om magistrelt fremstillede lægemidler ikke betragtes som  

 farmaceutiske specialiteter i henhold til lægemiddellovens kapitel 4, findes  

 det urimeligt, hvis skader forvoldt af disse lægemidler ikke giver adgang til  

 erstatning.
Bestemmelsen i stk. 4 indebærer en begrænsning af de lægemidler,  

 der er omfattet af loven, idet det fastslås, at naturlægemidler, homøopatiske  

 lægemidler og vitamin- og mineralpræparater er undtaget fra loven.
Disse  

 lægemidler er i øvrigt ikke omfattet af apotektsforbeholdet, dvs. de kan  

 forhandles af andre end apotekere.
 De nævnte varegrupper skal forstås i overensstemmelse med lægemiddellovens  

 § 15, stk. 2. Det er uden betydning, om varerne er optaget i  

 Sundhedsstyrelsens specialitetsregister.
 I det omfang naturlægemidler, homøopatiske lægemidler og vitamin- og  

 mineralpræparater anvendes ved kliniske afprøvninger (biomedicinske forsøg)  

 med henblik på at opnå markedsføringstilladelse som lægemidler, jf. § 3, stk.  

 2, 1. pkt., er de omfattet af loven.
Til § 4 Bestemmelsen indeholder en særregel om receptpligtige lægemidler.
Såfremt  

 en lægemiddelskade er forvoldt af et receptpligtigt lægemiddel, er det en  

 betingelse for erstatning, at lægemidlet er ordineret til skadelidte.  

 Baggrunden herfor er, at der i forbindelse med receptpligtig medicin skal  

 være foretaget en lægelig vurdering af den pågældende patient.
Anvendes  

 receptpligtig medicin af andre end den, til hvem den er ordineret, ydes der  

 ikke erstatning.
Der henvises i øvrigt til lovens § 11, hvorefter  

 erstatningen kan nedsættes eller efter omstændighederne helt bortfalde, hvis  

 patienten forsætligt eller ved grov uagtsomhed har medvirket til skaden.  

 Herunder kan f.eks. henhøre tilfælde, hvor patienten ikke har fulgt lægelige  

 anvisninger i forbindelse med ordination af lægemidler.
Til § 5 Bestemmelsen opregner 2 tilfældegrupper, der ikke berettiger til  

 erstatning.
 Nr. 1 udelukker erstatning for sygdom og skade, der skyldes, at  

 lægemidlet ikke har haft den tilsigtede virkning på den pågældende patient.
Heraf følger, at der ikke ydes erstatning i tilfælde, hvor der lides  

 skade, fordi et lægemiddels forventede effekt udebliver.
I disse tilfælde er  

 skadesårsagen ikke egenskaber ved det anvendte lægemiddel, men derimod  

 grundsygdommen eller evt. den stillede diagnose.
Bestemmelsen omfatter ikke  

 det forhold, at den udeblevne effekt skyldes fejl ved lægemidlet.
Efter nr. 2 udelukkes erstatning for skader, der skyldes fejl eller  

 forsømmelse i forbindelse med ordination eller udlevering af lægemidlet til  

 patienten.
Udtrykket fejl eller forsømmelse skal forstås i overensstemmelse  

 med dansk rets almindelige erstatningsregel, dvs. culpareglen.
I det følgende  

 nævnes nogle typetilfælde på fejl eller forsømmelse, hvor der ifølge  

 bestemmelsen ikke ydes erstatning: Forkert ekspedition af et lægemiddel på  

 apotek eller hospital, en behandlende læges fejlskøn, forandringer af  

 lægemidlets stoffer på grund af senere tilførelse af andre stoffer eller på  

 grund af forkert opbevaring og forkerte anvisninger eller information givet  

 af lægen til patienten.
 Efter omstændighederne berettiger visse af disse typetilfælde til  

 erstatning efter patientforsikringsloven.
Til § 6 Bestemmelsen omfatter, jf. præciseringen i stk. 1, 2. pkt., både  

 systemskader og udviklingsskader.
Der henvises til de almindelige  

 bemærkninger afsnit 4, hvor disse begreber er beskrevet.
I forbindelse med godkendelse af et nyt lægemiddel sker der en prøvelse  

 af, om lægemidlet ved normal anvendelse medfører skadevirkninger, der står i  

 misforhold til den påtænkte nyttevirkning.
Denne prøvelse tager normalt sigte  

 på en generel bedømmelse af lægemidlet.
I hvert enkelt behandlingstilfælde forudsættes det, at den behandlende  

 læge foretager en risikovurdering - en afvejning af lægemidlets virkninger og  

 bivirkninger med sværhedsgraden af den sygdom, behandlingen vedrører.
Dette  

 skal sammenholdes med patientens almene tilstand og andre relevante  

 omstændigheder.
Jo alvorligere sygdommen er, desto større risiko må patienten acceptere  

 uden at kunne kræve erstatning.
Det må også tages i betragtning, at en  

 patient med nedsat almen tilstand lettere rammes af skader, og at skaden kan  

 være betydelig alvorligere end hos en i øvrigt rask person.
På den anden side  

 gælder, at jo mere bagatelagtig en sygdom er, desto mindre bivirkning bør  

 patienten tåle, før der kan blive tale om erstatning.
På baggrund heraf er det ikke anset for rimeligt at yde erstatning for  

 komplikationer, der er foranlediget af grundsygdommen eller den heraf  

 nødvendige behandling.
I overensstemmelse hermed omfatter loven ikke skader,  

 der indtræder som følge af behandlingskomplikationer, som man ved en  

 rimelighedsvurdering finder, at patienten selv må bære, f.eks. fordi det har  

 været nødvendigt at behandle en alvorlig sygdom med et lægemiddel, som er  

 kendt for at kunne give svære bivirkninger.
Stk. 1 omfatter på den ene side kendte og konkret påregnelige  

 bivirkninger (systemskader). Bestemmelsen omfatter således alle bivirkninger,  

 der i den konkrete situation burde være forudset af en fagmand.
Ved  

 vurderingen heraf indgår bl.a. de oplysninger, der fremgår af indlægssedlen,  

 der medfulgte lægemidlet.
Skader forårsaget af sådanne bivirkningstyper  

 erstattes kun, hvis de går ud over det almindeligt kendte niveau herfor.
Bestemmelsen omfatter på den anden side også skader forårsaget af ukendte  

 eller upåregnelige bivirkninger (udviklingsskader), og disse erstattes, hvis  

 skaden går ud over, hvad skadelidte med rimelighed bør acceptere.
Reglen er  

 en skønsregel, og afvejningen foretages på grundlag af de kriterier, der er  

 nævnt i stk. 2.
Til § 7 Her præciseres nærmere, at beviskravet er lempet til overvejende  

 sandsynlighed.
 Overvejende sandsynlighed foreligger, når det er mere sandsynligt, at  

 skaden skyldes lægemidlet, end den skyldes andre forhold.
Til § 8 I lighed med patientforsikringsloven gælder loven ikke for skader, der er  

 omfattet af vaccinationsloven.
Til § 9 I stk. 1 fastslås, at det er dansk rets almindelige  

 erstatningsudmålingsregler, der finder anvendelse.
Den i stk. 2 fastsatte bagatelgrænse på 3.000 kr. svarer til  

 niveauet for andre tilsvarende ordninger i Norden og f.eks. til den nye  

 private tandskadeforsikring.
Beløbet er dog væsentligt lavere end den  

 20.000-kroners regel, der er indeholdt i patientforsikringslovens § 5, stk.  

 2, som imidlertid på grund af sin størrelse har givet anledning til flere  

 problemer.
 Med den relativ lave bagatelgrænse på 3.000 kr. i stk. 2 kan det blive  

 relevant at anvende den supplerende bagatelgrænseregel, der er optaget i  

stk. 3 , hvorefter en vis, ikke urimelig, forlængelse af  

 sygdomsperioden, som følge af en lægemiddelskade, ikke erstattes.
 Efter stk. 4 gælder de i stk. 2 og 3 nævnte  

 erstatningsbegrænsninger ikke for personer, der deltager i kliniske  

 afprøvninger af lægemidler (biomedicinske forsøg) samt donorer.
Skattemæssigt vil erstatningerne og godtgørelserne blive omfattet af de  

 almindelige skatteregler for erstatninger.
Efter disse regler afhænger den  

 skattemæssige behandling af erstatningens udspring.
Erstatning, der udbetales  

 til dækning af tabt arbejdsfortjeneste efter erstatningsansvarslovens § 2, er  

 skattepligtig, medens godtgørelse for svie og smerte samt varigt men, jf.  

 erstatningsansvarslovens §§ 3 og 4, eller erstatning for erhvervsevnetab, jf.  

 erstatningsansvarslovens § 5, eller tab af forsørger, jf.  

 erstatningsansvarslovens § 12 - 14, der udbetales som engangsbeløb, er  

 skattefri.
Erstatning til dækning af andre udgifter, f.eks.  

 helbredelsesudgifter, udgifter til hjælpemidler og transport, vil normalt  

 ligeledes være skattefri.
Til § 10 Det fastsættes heri, som i patientforsikringslovens § 5, stk. 4, at f.eks.  

 en arbejdsgiver ikke kan kræve erstatning efter loven for tab som følge af,  

 at en ansat har været fraværende på grund af en lægemiddelskade. (Det  

 såkaldte »afledte« regreskrav).
Til § 11 Bestemmelsen svarer til patientforsikringslovens § 6.
Til § 12 Bestemmelsen definerer begrebet serieskade, som lægges til grund for  

 beregning af de årlige erstatningsmaksimeringer efter §§ 13-14.
Til §§ 13-14 Bestemmelserne fastsætter en række maksimeringer for de erstatningsbeløb,  

 staten skal afholde.
Beløbene svarer til de maksimeringer, der er fastsat for MEFA's  

 forsikringstilbud og for de forsikringsbaserede  

 lægemiddelforsikringsordninger i Sverige og Finland.
Teoretisk set kan  

 maksimeringen blive aktuelt i enkelte tilfælde, således at en forholdsmæssig  

 nedbringelse af erstatningssummer kan komme på tale.
 Som anført kan der foretages foreløbig delvis udbetaling af erstatninger.  

 Endvidere vil erstatningssagsforberedelsen ofte foregå over længere tid,  

 således at man kan nå at vurdere, om maksimeringsgrænserne kan tænkes at  

 blive aktuelle.
 Da der er tale om en ekstraordinær forbrugerbeskyttelse, og da patienterne  

 i øvrigt ikke er afskåret fra at anlægge sag direkte mod  

 lægemiddelproducenterne for resterende erstatningsbeløb, findes maksimeringen  

 velbegrundet.
Til § 15 Formålet med stk. 1 er at koordinere forholdet mellem erstatning  

 efter loven og adgangen til at rejse erstatningskrav efter almindelige  

 erstatningsregler.
Bestemmelsen svarer til patientforsikringslovens § 7.
 Reglen i stk. 2 , der svarer til patientforsikringslovens § 8 a,  

 indebærer, at patienten kan vælge mellem at påberåbe sig  

 produktansvarsreglerne (dvs. produktansvarsloven eller det i retspraksis  

 udviklede produktansvar) eller lov om erstatning for lægemiddelskader.
Til § 16 Bestemmelsen i stk. 1 skal sikre, at Sundhedsministeriet efter  

 foretagen udbetaling af erstatninger, kan overtage retten til at føre  

 regressag mod den efter produktansvarsloven ansvarlige producent eller  

 mellemhandler.
I de tilfælde, hvor Sundhedsministeriet skønner, at der er  

 rimelig udsigt til opnå erstatning igennem sagsanlæg, vil Sundhedsministeriet  

 rejse sag ved domstolene.
Til § 17 Vedrørende § 17, stk. 1 henvises til afsnit 5 i de almindelige  

 bemærkninger om lovforslagets økonomiske og administrative konsekvenser.
 Den bemyndigelse, der er i stk. 2 er givet sundhedsministeren til  

 at overgive erstatningsberegninger og udbetalinger til andre, tager sigte på  

 at indgå aftale med f.eks. et forsikringsselskab om, at det med den særlige  

 ekspertise disse beregninger forudsætter, herunder eventuelt undersøgelse af  

 patienters mengrad osv., kan foretage disse beregninger m.v.
Til § 18 Det vil være naturligt, at Patientforsikringsforeningen, der i forvejen  

 administrerer den almindelige patientforsikringsordning, også administrerer  

 lægemiddelerstatningsordningen, jf. den bemyndigelse, der i stk. 2 er  

 givet sundhedsministeren til at bestemme dette.
 Patientforsikringsforeningen vil bl.a. hermed også kunne sikre, at sager,  

 der fejlagtigt måtte være rejst efter den ene ordning, kan overgå til den  

 anden erstatningsordning.
 Derimod vil det ikke være naturligt også at overdrage selve  

 erstatningsudbetalingen, jf. lovens § 17, stk. 2, til  

 Patientforsikringsforeningen, da foreningen heller ikke varetager denne  

 opgave på det almindelige patientforsikringsområde.
Til §§ 19-20 Bestemmelserne svarer nøje til reglerne i patientforsikringsloven om  

 Patientskadeankenævnet.
Dog er Lægemiddelskadeankenævnet sammensat lidt  

 bredere, idet Forbrugerrådet er taget med.
En afgørelse kan påklages til Lægemiddelskadeankenævnet af den, som  

 afgørelsen vedrører, og i øvrigt af enhver, der har retlig interesse i sagen.  

 Selv om lægemiddelproducenterne ikke bidrager direkte til  

 erstatningsordningen vil de senere kunne få forelagt et regreskrav.
De vil  

 derfor efter en konkret vurdering været berettiget til at indbringe klager  

 for ankenævnet.
Til § 21 Formålet med bestemmelsen er dels at sikre, at de pågældende myndigheder  

 m.v. kan videregive oplysninger uden at overtræde regler om tavshedspligt,  

 dels at udpege de institutioner m.v., der vil være forpligtet til at udlevere  

 oplysninger.
Reglen svarer til patientforsikringslovens § 17, stk. 1, men er dog  

 udvidet med apoteker og medicinalfirmaer.
Det understreges, at oplysninger  

 kun kan kræves udleveret, når de er af betydning for behandling af  

 erstatningssager efter loven.
Til § 22 Den 3-årige forældelsesfrist - suppleret med den 10-årige absolutte  

 forældelsesfrist - svarer til produktansvarslovens regler, idet 10-årsfristen  

 i produktansvarsloven dog regnes allerede fra det tidspunkt, hvor produktet  

 blev bragt i omsætning.
 Der vil således være mulighed for, at Sundhedsministeriet kan nå at  

 anlægge sag om regreskrav efter produktansvarsloven inden for den heri  

 fastsatte 3-årsfrist.
Til § 23 Loven gælder kun, såfremt det skadeforvoldende lægemiddel er udleveret til  

 patienten efter den 1. januar 1996.
Til § 24 Gennem nedsættelse af medicintilskudssatserne i sygesikringsloven fra  

 henholdsvis 75 pct. og 50 pct. til 74,7 pct. og 49,8 pct. opnås årligt en  

 offentlig besparelse på ca. 14 mio. kr., som gennem en reduktion af de  

 generelle tilskud til amterne anvendes dels til statens udbetaling af  

 erstatninger for lægemiddelskader og til administration heraf (ca. 12 mio.  

 kr.), dels til kompensation til primærkommunerne (ca. 1-2 mio. kr) for øget  

 social bistand til klienters lægemiddeludgifter.
Der henvises i øvrigt til  

 lovforslagets almindelige bemærkninger.
Til § 25 Bestemmelsen fastslår, at loven ikke gælder for Færøerne og Grønland.
Det  

 beror på de respektive direkte ansvarlige for de to dele af riget, om  

 erstatningsordningen også skal gælde her.
Ændringsforslag Af Bruno Jerup (EL):
 Til § 24 2) Paragraffen udgår.
Bemærkninger Til nr. 2 I lovforslagets § 24 forudsættes det, at en nedsættelse af  

 medicintilskuddet skal finansiere erstatningsordningen.
Denne betingelse  

 mener Enhedslisten ikke er acceptabel, og Enhedslisten foreslår på denne  

 baggrund, at paragraffen udgår.
Hvis dette ikke sker, vil Enhedslisten stemme  

 imod lovforslaget ved 3. behandling.
