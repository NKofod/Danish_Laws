Vejledning om afholdelse af kommunale valg  

 tirsdag den 20. november 2001 (Til alle kommunalbestyrelser, amtsråd og  

 valgbestyrelser) 1. Indledning Tirsdag den 20. november 2001 skal der afholdes  

 valg til kommunalbestyrelser og amtsråd, jf. § 6, stk. 2, i  

 lov om kommunale valg.
 Valgene afholdes efter reglerne i lov om kommunale valg,  

 jf. lovbekendtgørelse nr. 263 af 18. april 2001, samt de  

 bekendtgørelser og cirkulærer, som Indenrigsministeriet har  

 udstedt i henhold til loven, jf. oversigten i bilag 1.
 Siden de kommunale valg den 18. november 1997 er der  

 gennemført forskellige ændringer af reglerne om kommunale valg,  

 jf. oversigten i bilag 2. De vigtigste lovændringer  

 vedrører ændringer vedrørende brevstemmeafgivning som  

 følge af lov om social service (lov nr. 255 af 4. maj 1998) samt  

 ændringer vedrørende valgret og valglister, kandidatlister,  

 brevstemmeafgivning m.v. (lov nr. 214 af 28. marts 2001).
Der er udarbejdet nye formularer til kandidatlister og  

 anmeldelse af liste- og/eller valgforbund.
Afstemningsbogen og valgbogen vil  

 blive ændret.
Brevstemmematerialet er ved Indenrigsministeriets  

 foranstaltning fremstillet i et nyt oplag.
 I denne vejledning redegøres for de opgaver, der i  

 henhold til lovgivningen påhviler henholdsvis kommunalbestyrelser,  

 amtsråd og valgbestyrelser (både valgbestyrelsen i kommunen og  

 amtsvalgbestyrelsen) i forbindelse med forberedelse, afholdelse og  

 opgørelse af kommunale valg.
2. Oversigt over opgavefordelingen ved kommunale  

 valg Dette afsnit indeholder en oversigt over de opgaver, der  

 påhviler henholdsvis kommunalbestyrelserne, amtsrådene og  

 valgbestyrelserne (både valgbestyrelsen i kommunen og  

 amtsvalgbestyrelsen). Det nærmere indhold af de enkelte opgaver er  

 beskrevet i de følgende afsnit i vejledningen.
2.1.  

 Kommunalbestyrelsens opgaver Ved kommunale valg varetager kommunalbestyrelsen  

 følgende opgaver:
 1)	Bekendtgør kommunalbestyrelsesvalget,  

 jf. afsnit 4.
 2)	Udarbejder valglister og udsender valgkort samt bekendtgør  

 udsendelsen af valgkort til såvel kommunalbestyrelsesvalget som  

 amtsrådsvalget, jf. afsnit 4.
 3)	Vælger medlemmer til kommunens valgbestyrelse, jf. afsnit  

 5.
 4)	Vælger valgstyrere til at forestå afstemningen og den  

 efterfølgende stemmeoptælling på de enkelte  

 afstemningssteder vedrørende såvel kommunalbestyrelsesvalget som  

 amtsrådsvalget, jf. afsnit 5.
 5)	Vælger tilforordnede vælgere dels til at bistå  

 valgstyrerne, dels til at fungere som stemmemodtagere ved  

 brevstemmeafgivningen ved såvel kommunalbestyrelsesvalget som  

 amtsrådsvalget på plejehjem m.v. og i ældreboliger samt i  

 vælgerens hjem, jf. afsnit 5.
 6)	Bekendtgør de godkendte kandidatlister med samtlige  

 kandidaters navne og de anmeldte listeforbund og valgforbund til såvel  

 kommunalbestyrelsesvalget som amtsrådsvalget ved opslag i  

 folkeregistret, jf. afsnit 6.
 7)	Tilrettelægger brevstemmeafgivningen ved såvel  

 kommunalbestyrelsesvalget som amtsrådsvalget på folkeregistret,  

 på plejehjem m.v. og i ældreboliger samt i vælgerens hjem  

 og udpeger stemmemodtagere på mindre øer, jf. afsnit 8.
 8)	Forbereder afstemningen på valgdagen vedrørende  

 såvel kommunalbestyrelsesvalget som amtsrådsvalget (bortset fra  

 tilvejebringelse af stemmesedler og opslag), jf. afsnit 7.
 9)	Sørger for, at valgmaterialet til såvel  

 kommunalbestyrelsesvalget som amtsrådsvalget er til stede ved  

 fintællingen, jf. afsnit 9.
 10)	Træffer afgørelse i sager om fritagelse for at modtage  

 valg til kommunalbestyrelsen og ved klager over kommunalbestyrelsesvalget,  

 jf. afsnit 11.
 11)	Opbevarer valgmaterialet til såvel kommunalbestyrelsesvalget  

 som amtsrådsvalget (bortset fra valgbogen til amtsrådsvalget og  

 øvrigt valgmateriale, amtsrådet eller amtsvalgbestyrelsen har  

 modtaget, samt stemmesedlerne til en eventuel fornyet fintælling ved  

 amtsrådsvalget) henholdsvis tilintetgør nærmere angivne  

 dele af dette, når eventuelle klager over valget er endeligt afgjort,  

 jf. afsnit 12.
2.2. Amtsrådets  

 opgaver Ved kommunale valg varetager amtsrådet  

 følgende opgaver:
 1)	Bekendtgør amtsrådsvalget, jf. afsnit 4.
 2)	Vælger medlemmer til amtsvalgbestyrelsen, jf. afsnit 5.
 3)	Sørger for, at amtskommunens sygehuse til brug for  

 brevstemmeafgivningen får tilsendt kandidatlister til alle  

 kommunalbestyrelsesvalg i amtskommunen samt til amtsrådsvalget, jf.  

 afsnit 6.
 4)	Træffer afgørelse i sager om fritagelse for at modtage  

 valg til amtsrådet og ved klager over amtsrådsvalget, jf. afsnit  

 11.
 5)	Opbevarer valgbogen til amtsrådsvalget og øvrigt  

 valgmateriale, amtsrådet eller amtsvalgbestyrelsen har modtaget, samt  

 stemmesedlerne til en eventuel fornyet fintælling ved  

 amtsrådsvalget henholdsvis tilintetgør nærmere angivne  

 dele af dette, når eventuelle klager over valget er endeligt afgjort,  

 jf. afsnit 12.
2.3.  

 Kommunevalgbestyrelsens opgaver Ved kommunale valg varetager valgbestyrelsen i kommunen  

 følgende opgaver:
 1)	Modtager og godkender anmeldelser af kandidatlister til  

 kommunalbestyrelsesvalget, modtager anmeldelser af listeforbund og  

 valgforbund til kommunalbestyrelsesvalget samt tildeler de godkendte  

 kandidatlister en bogstavbetegnelse, jf. afsnit 6.
 2)	Tilvejebringer stemmesedler og opslag til kommunalbestyrelsesvalget  

 og sørger for aflevering heraf til kommunalbestyrelsen, jf. afsnit  

 6.
 3)	Modtager på valgaftenen indberetning fra de enkelte  

 afstemningssteder i kommunen om resultatet af stemmeafgivningen til  

 såvel kommunalbestyrelsesvalget som amtsrådsvalget og indberetter  

 resultatet af stemmeafgivningen til amtsrådsvalget til formanden for  

 amtsvalgsbestyrelsen, jf. afsnit 9.
 4)	Foretager fintælling dagen efter valgdagen af såvel  

 kommunalbestyrelsesvalget som amtsrådsvalget, udarbejder valgbog for  

 såvel kommunalbestyrelsesvalget som amtsrådsvalget og sender  

 valgbogen for amtsrådsvalget til formanden for amtsvalgbestyrelsen, jf.  

 afsnit 9.
 5)	Foretager opgørelsen af kommunalbestyrelsesvalget,  

 indfører resultatet i valgbogen for kommunalbestyrelsesvalget og  

 sender en kopi af denne valgbog til Indenrigsministeriet, jf. afsnit 10.
 6)	Underretter kandidaterne om kommunalbestyrelsesvalgets udfald, jf.  

 afsnit 10.
2.4.  

 Amtsvalgbestyrelsens opgaver Ved kommunale valg varetager amtsvalgbestyrelsen  

 følgende opgaver:
 1)	Modtager og godkender anmeldelser af kandidatlister til  

 amtsrådsvalget, modtager og godkender anmeldelser af listeforbund og  

 valgforbund til amtsrådsvalget samt tildeler de godkendte  

 kandidatlister en bogstavbetegnelse, jf. afsnit 6.
 2)	Tilvejebringer stemmesedler og opslag til amtsrådsvalget og  

 sørger for aflevering heraf til kommunalbestyrelsen i de enkelte  

 kommuner i amtskommunen, jf. afsnit 6.
 3)	Foretager eventuel fornyet fintælling af stemmematerialet til  

 amtsrådsvalget, jf. afsnit 9.
 4)	Foretager opgørelsen af amtsrådsvalget, indfører  

 resultatet i valgbogen for amtsrådsvalget og sender en kopi af denne  

 valgbog til Indenrigsministeriet, jf. afsnit 10.
 5)	Underretter kandidaterne om amtsrådsvalgets udfald, jf. afsnit  

 10.
3. Oversigt over  

 tidsfristerne ved de kommunale valg den 20. november 2001 Forberedelse, gennemførelse og opgørelse af  

 de kommunale valg skal afvikles inden for de tidsfrister, der er fastsat i  

 loven eller i henhold til denne.
I det følgende gives en oversigt over  

 disse tidsfrister.
15. maj 2001 (3. tirsdag i maj måned i valgåret) Brevstemmemateriale skal senest fra denne dag findes  

 på folkeregistrene. (Indenrigsministeriet er opmærksomt på,  

 at kommunalbestyrelserne ikke har haft mulighed for allerede fra dette  

 tidspunkt at have brevstemmemateriale på folkeregistrene).
1. juni 2001 Sidste frist for kommunalbestyrelsens og amtsrådets  

 beslutninger om forhøjelse af stillerantallet i de større  

 kommuner henholdsvis amtskommunerne.
Sidste frist for ændring af  

 tidligere beslutninger om forhøjelse af stillerantallet.
1. august 2001 eller snarest derefter.
 Indenrigsministeriet bekendtgør i Statstidende,  

 hvilke bogstavbetegnelser der skal tildeles kandidatlister for partier, der  

 den 1. august 2001 er opstillingsberettiget til folketingsvalg, eller for det  

 tyske mindretals parti.
21. august 2001 (3. tirsdag i august måned i valgåret) Brevstemmeafgivning kan begynde her i landet på  

 folkeregistrene, i udlandet, på Færøerne, i  

 Grønland, på danske skibe i udenrigsfart og på danske  

 havanlæg uden for dansk område.
Brevstemmematerialet skal senest  

 fra denne dag findes på de danske repræsentationer i udlandet  

 samt om bord på danske skibe i udenrigsfart og på danske  

 havanlæg uden for dansk område.
25. september 2001 (Tirsdagen 8 uger før valgdagen) 1)	Sidste frist for kommunalbestyrelsens og amtsrådets  

 bekendtgørelse i stedlige dagblade eller lokalaviser af antal  

 medlemmer, der skal vælges, antal stillere, fristen for indlevering af  

 kandidatlister, dag og tid for afstemningen samt betingelserne for at  

 udøve valgret og stille op som kandidat til kommunalbestyrelsesvalget  

 henholdsvis amtsrådsvalget.
 2)	Sidste frist for kommunalbestyrelsens og amtsrådets valg af  

 kommunevalgbestyrelse henholdsvis amtsvalgbestyrelse.
3)	Kommunalbestyrelsen vælger i passende tid inden valgdagen  

 valgstyrere og tilforordnede vælgere.
Amtsrådet kan vælge  

 tilforordnede vælgere til at bistå ved fornyet fintælling  

 af amtsrådsvalget.
9. oktober 2001 (Tirsdagen 6 uger før valgdagen) Kandidatlister til kommunalbestyrelsesvalg og  

 amtsrådsvalg kan fra og med denne dag indleveres til formanden for  

 vedkommende valgbestyrelse.
23. oktober 2001 (Tirsdagen 4 uger før valgdagen) 1)	- kl. 12. Sidste frist for indlevering af kandidatlister til  

 kommunalbestyrelsesvalg og amtsrådsvalg til formanden for vedkommende  

 valgbestyrelse.
 2)	Anmodning om at brevstemme i hjemmet kan fra og med denne dag  

 indgives til folkeregistret.
26. oktober 2001 (Fredagen 25 dage før valgdagen) kl. 12. Kandidater, der er fyldt 60 år eller har  

 været medlem af en kommunalbestyrelse eller et amtsråd i 2 hele  

 sammenhængende valgperioder eller ikke har dansk indfødsret, og  

 som ønsker at blive slettet af kandidatlisten, skal senest på  

 dette tidspunkt indgive anmodning til valgbestyrelsens formand om at blive  

 slettet af kandidatlisten.
27. oktober 2001 (Lørdagen 24 dage før valgdagen) Sidste frist for valgbestyrelsens underretning til  

 kontaktpersonen om mangler ved en kandidatliste.
29. oktober 2001 (Mandagen 22 dage før valgdagen) 1)	  kl. 12. Sidste frist for afhjælpning over for  

 valgbestyrelsen af mangler ved en kandidatliste eller indlevering af en ny  

 kandidatliste til valgbestyrelsen.
 2)	  kl. 12. Sidste frist for over for valgbestyrelsens formand at  

 tilbagekalde kandidatlister.
 3)	  kl. 12. Sidste frist for over for valgbestyrelsens formand at  

 anmelde listeforbund eller valgforbund.
 4)	  kl. 12. Sidste frist for over for valgbestyrelsens formand at  

 tilbagetrække anmeldelser om listeforbund eller valgforbund.
 5)	Kandidater og stillere skal opfylde valgretsbetingelserne bortset  

 fra aldersbetingelsen og betingelsen vedrørende varigheden af  

 forudgående fast bopæl i riget senest denne dato.
29. oktober 2001 (Mandagen 22 dage før valgdagen) eller snarest derefter Kommunalbestyrelsen bekendtgør ved opslag i  

 folkeregistret de godkendte kandidatlister, herunder kandidaternes navne,  

 samt anmeldte listeforbund og valgforbund vedrørende såvel  

 kommunalbestyrelsesvalget som amtsrådsvalget.
30. oktober 2001 (Tirsdagen 3 uger før valgdagen) Brevstemmeafgivning på sygehuse, plejehjem m.v. og i  

 ældreboliger, i kriminalforsorgens anstalter og arresthusene, i  

 vælgerens hjem, på afsides beliggende øer, der ikke  

 udgør et selvstændigt afstemningsområde, samt på  

 danske havanlæg på dansk område kan begynde.
5. november 2001 (Mandagen 15 dage før valgdagen) 1)	Skæringsdato for optagelse på valglistens  

 hovedliste.
 2)	Skæringsdato for kommunalbestyrelsens indberetninger af  

 anmeldelser om flytning, iværksættelse eller ophævelse af  

 værgemål med fratagelse af den retlige handleevne, jf.  

 værgemålslovens § 6, erhvervelse eller fortabelse af dansk  

 indfødsret samt dødsfald til CPR til brug for den maskinelt  

 udskrevne hovedliste.
 3)	Sidste frist for kommunalbestyrelsens indberetning af  

 ændringer vedrørende afstemningsområder (valgdistrikter)  

 til CPR s vejregister.
 4)	Sidste frist for kommunalbestyrelsens indberetning af  

 ændringer vedrørende afstemningssteder til Kommunedata  

 A/S.
8. november 2001 (Torsdagen 12 dage før valgdagen) kl. 18. Sidste frist for indgivelse af anmodning til  

 folkeregistret om at brevstemme i hjemmet.
10. november 2001 (Lørdagen 10 dage før valgdagen) Kommunalbestyrelsen bekendtgør senest denne dag i  

 de stedlige dagblade eller lokalaviser, at udsendelse af valgkort vil finde  

 sted med oplysning om, at indsigelser vedrørende manglende modtagelse  

 af valgkort eller modtagelse af valgkort med fejlagtigt indhold skal  

 fremsættes over for kommunalbestyrelsen.
12. november 2001 (Mandagen 8 dage før valgdagen) Maskinelt udskrevne valglister (hovedlisten) skal  

 være kommunalbestyrelsen i hænde.
Maskinelt udskrevne valgkort  

 (hovedlisten) skal ligeledes være kommunalbestyrelsen i hænde,  

 såfremt kommunalbestyrelsen og ikke Kommunedata A/S afleverer disse til  

 postbesørgelse.
13. november 2001 (Tirsdagen 7 dage før valgdagen) Skæringsdato for optagelse på valglistens  

 tilflytterliste.
 Skæringsdato for kommunalbestyrelsens indberetninger  

 af anmeldelser om flytning, iværksættelse eller ophævelse  

 af værgemål med fratagelse af den retlige handleevne, jf.  

 værgemålslovens § 6, erhvervelse eller fortabelse af dansk  

 indfødsret samt dødsfald til CPR til brug for den maskinelt  

 udskrevne tilflytterliste.
 Maskinelt udskrevne valgkort (hovedlisten) skal være afleveret til  

 postbesørgelse enten af kommunalbestyrelsen eller af Kommunedata  

 A/S.
14. november 2001 (Onsdagen 6 dage før valgdagen) Maskinelt udskrevne valgkort (tilflytterlisten) afleveres til  

 postbesørgelse af Kommunedata A/S.
15. november 2001 (Torsdagen 5 dage før valgdagen) Maskinelt udskrevne valgkort (hovedlisten og så vidt  

 muligt også tilflytterlisten) skal være vælgerne i  

 hænde.
 Maskinelt udskrevne valglister (tilflytterlisten) skal  

 være kommunalbestyrelsen i hænde.
17. november 2001 (Lørdagen før valgdagen) Sidste dag for brevstemmeafgivning i Danmark, herunder  

 på danske havanlæg på dansk område.
18. november 2001 (Søndagen 2 dage før valgdagen) Amtsvalgbestyrelsen skal sørge for, at det  

 nødvendige antal stemmesedler og opslag til amtsrådsvalget er  

 afleveret til vedkommende kommunalbestyrelser senest denne dag.
19. november 2001 (Dagen før valgdagen) Valgstyrernes undersøgelse af, om brevstemmer kan  

 komme i betragtning, kan begynde og skal senest være foretaget inden  

 afstemningens begyndelse på valgdagen.
 Brevstemmer skal, for at kunne komme i betragtning,  

 være modtaget af valgstyrerne inden afstemningens begyndelse.
 Kommunevalgbestyrelsen skal sørge for, at det  

 nødvendige antal stemmesedler og opslag til kommunalbestyrelsesvalget  

 foreligger senest dagen før valgdagen.
20. november 2001 (Valgdagen) Afstemning kl. 9 - 20. Stemmeoptælling på  

 afstemningsstederne.
Indberetning af resultatet til valgbestyrelsen.
21. - 23. november 2001 Kommunevalgbestyrelsens fintælling af såvel  

 kommunalbestyrelsesvalget som amtsrådsvalget skal ske senest dagen  

 efter valgdagen.
Kommunalbestyrelsen sørger for, at stemmematerialet  

 er til stede ved fintællingen.
Valgbogen for amtsrådsvalget  

 sendes til formanden for amtsvalgbestyrelsen.
Kommune- henholdsvis amtsvalgbestyrelsens opgørelse  

 af valget skal ske senest dagen efter fintællingen.
Har  

 amtsvalgbestyrelsen foretaget fornyet fintælling, skal  

 opgørelsen af valget ske senest dagen efter, at amtsvalgbestyrelsen  

 har modtaget stemmesedlerne fra kommunerne.
 Senest dagen efter valgets opgørelse sender  

 kommune- henholdsvis amtsvalgbestyrelsen en kopi af valgbogen til  

 Indenrigsministeriet.
27. november 2001 (Ugedagen efter valgdagen) Sidste frist for at indgive klager over valget til  

 kommunalbestyrelsen henholdsvis amtsrådet.
30. november 2001 (Fredagen 10 dage efter valgdagen) Sidste frist for at indgive anmodning til  

 kommunalbestyrelsen henholdsvis amtsrådet om fritagelse for at modtage  

 valg.
1. januar 2002 De nyvalgte kommunalbestyrelser og de nyvalgte  

 amtsråd tiltræder (medmindre der inden den 31. december 2001 er  

 truffet endelig afgørelse om, at der afholdes omvalg).
 Når klagefristen er udløbet og eventuelle  

 klager over valget er endeligt afgjort, tilintetgøres valglister og  

 valgkort samt stemmesedler og brevstemmemateriale.
4. Bekendtgørelse om de kommunale valg, valgret,  

 valglister og valgkort 4.1.  

 Bekendtgørelse om de kommunale valg Senest tirsdag den 25. september 2001 (tirsdagen 8 uger  

 før valgdagen) skal kommunalbestyrelsen henholdsvis amtsrådet  

 bekendtgøre i de stedlige dagblade eller lokalaviser, jf. lovens  

 § 22, stk. 1, 1)	antallet af dem, der skal vælges, 2)	antallet af stillere for en kandidatliste, 3)	fristen for indlevering af kandidatlister og 4)	dag og tid for afstemningen.
 Eventuelle beslutninger om ændring af  

 kommunalbestyrelsens henholdsvis amtsrådets medlemstal skal  

 således være truffet senest den 25. september 2001.
 Bekendtgørelsen skal endvidere indeholde en kort  

 redegørelse for, hvilke personer der har ret til at udøve  

 valgret og stille op som kandidat til valget, herunder om betingelserne for,  

 at disse rettigheder tilkommer herboende udlændinge, jf. lovens  

 § 22, stk. 2.
4.2.  

 Valgret Valgret til kommunalbestyrelsen og amtsrådet har  

 efter lovens § 1, stk. 1, enhver, som på valgdagen er fyldt  

 18 år og har fast bopæl i kommunen henholdsvis amtskommunen, og  

 som herudover enten 1)	har dansk indfødsret eller 2)	er statsborger i en af de øvrige medlemsstater i Den  

 Europæiske Union eller 3)	er statsborger i Island eller Norge eller 4)	uden afbrydelse har haft fast bopæl i riget i de sidste 3  

 år forud for valgdagen.
 Personer, der er under værgemål med fratagelse  

 af den retlige handleevne, jf. værgemålslovens § 6, har dog  

 ikke valgret, jf. lovens § 1, stk. 2. (Personer, der er under  

 værgemål med fratagelse af den retlige handleevne, blev tidligere  

 benævnt umyndiggjorte).
 Personer, der er under andre former for  

 værgemål, jf. værgemålslovens §§ 5 og 7,  

 fortaber ikke deres valgret.
Om de udlændinge, der opnår valgret efter 3  

 års forudgående fast bopæl i riget, bemærkes, at  

 3-årsperioden regnes fra det tidspunkt, der i CPR er registreret som  

 indrejsedato.
En eventuel forudgående periode, hvor  

 pågældende uden at være folkeregistreret måtte have  

 opholdt sig i riget som asylsøgende eller lignende, medregnes ikke.  

 Opholdstid i medfør af en opholdstilladelse efter lov om midlertidig  

 opholdstilladelse til visse personer fra det tidligere Jugoslavien m.v. eller  

 efter Kosovo-nødloven medregnes heller ikke, da disse  

 opholdstilladelser ikke kan danne grundlag for folkeregistrering.
Ved lovændringen i 2001 er det nu præciseret i  

 lovens § 1, stk. 3, at personer, der efter reglerne i lov nr. 426  

 af 31. maj 2000 om Det Centrale Personregister (CPR-loven) opfylder  

 betingelserne for at være tilmeldt folkeregistret i kommunen, anses for  

 at have fast bopæl i kommunen henholdsvis den amtskommune, hvori  

 kommunen er beliggende, og dermed for at opfylde denne betingelse for valgret  

 til de kommunale valg.
Det gælder også personer, der er ansat i  

 den danske stat og beordret til tjeneste uden for riget, samt under visse  

 betingelser deres ægtefæller, registrerede partnere og samlevere,  

 såfremt de har taget ophold i udlandet i forbindelse med den beordrede  

 tjeneste fra og med den 1. juli 2000, hvor de efter de nye regler i CPR-loven  

 ikke registreres som udrejst, jf.
CPR-lovens § 24, stk. 5 og 6.  

 Denne persongruppe opfylder således nu bopælsbetingelsen for  

 valgret til kommunale valg.
 Personer, der efter kommunalbestyrelsens eller  

 Valgretsnævnets afgørelse herom optages på  

 folketingsvalglisten under henvisning til, at de efter folketingsvalglovens  

 § 2 anses for at have fast bopæl i riget, og som i forbindelse med  

 opholdet i udlandet er registreret i CPR som udrejst, har ikke valgret ved de  

 kommunale valg, idet de ikke opfylder bopælsbetingelsen for valgret til  

 kommunale valg.
4.3. Generelt om  

 optagelse på valglisten Ingen kan udøve valgret, dvs. have ret til at  

 afgive stemme, uden at være optaget på valglisten, jf. lovens  

 § 2, stk. 1.
Kommunalbestyrelsen skal i de år, hvor nyvalg finder  

 sted, udarbejde en valgliste over kommunens vælgere.
Valglisten skal  

 udarbejdes for hvert afstemningsområde i kommunen, jf. lovens § 8,  

 stk. 1. Det er den samme valgliste, der udarbejdes til såvel valg  

 til kommunalbestyrelsen som valg til amtsrådet.
 Valglisten består af en hovedliste og en  

 tilflytterliste.
 På hovedlisten skal optages de vælgere,  

 der senest 15 dage før valgdagen, dvs. senest mandag den 5. november  

 2001, er flyttet til kommunen, og som senest denne dag har anmeldt flytningen  

 til kommunens folkeregister, jf. lovens § 8, stk. 2.
 På tilflytterlisten skal optages de  

 vælgere, der ikke er optaget på hovedlisten, og som senest 7 dage  

 før valgdagen, dvs. senest tirsdag den 13. november 2001, er flyttet  

 til kommunen, og som senest denne dag har anmeldt flytningen til kommunens  

 folkeregister, jf. lovens § 8, stk. 3.
Vælgerne bliver således optaget på  

 valglisten i den kommune, hvor de senest tirsdag den 13. november 2001 har  

 tilmeldt sig folkeregistret med virkning fra senest denne dag.
Det  

 gælder også vælgere, der er ansat i den danske stat og  

 beordret til tjeneste uden for riget, samt under visse betingelser deres  

 ægtefæller, registrerede partnere og samlevere, såfremt de  

 har taget ophold i udlandet i forbindelse med den beordrede tjeneste fra og  

 med den 1. juli 2000, jf. afsnit 4.2. Det gælder endvidere  

 vælgere, der i øvrigt er registreret under vejkoder  

 større end 9900, jf. § 11 i cirkulære nr. 80 af 6. juni  

 2000 om folkeregistrering m.v. (se dog afsnit 4.11. nedenfor om udsendelse af  

 valgkort). Vælgere, der er registreret som forsvundet, jf. § 6,  

 stk. 5, i CPR-loven, optages ikke på valglisten.
Vælgere, der senest mandag den 5. november 2001 er  

 flyttet inden for kommunen, og som senest denne dag har anmeldt flytningen  

 til kommunens folkeregister, skal optages på hovedlisten under den nye  

 bopæl.
Vælgere, der senere end denne dag er flyttet inden for  

 kommunen, eller som senere end denne dag har anmeldt flytningen til kommunens  

 folkeregister, skal forblive optaget på valglisten under den hidtidige  

 bopæl, jf. lovens § 8, stk. 4.
 Vælgerne bliver således optaget på  

 valglisten i kommunen under den bopæl, som de senest mandag den 5.  

 november 2001 har anmeldt til kommunens folkeregister med virkning fra senest  

 denne dag, eller   hvis der er tale om flytning til kommunen   under den  

 bopæl, som de senest tirsdag den 13. november 2001 har anmeldt til  

 kommunens folkeregister med virkning fra senest den sidstnævnte  

 dag.
 Tilflytterlisten omfatter således de vælgere,  

 der ikke er optaget på hovedlisten, og som senest tirsdag den 13.  

 november 2001 har anmeldt flytning til en kommune fra en anden kommune med  

 virkning fra senest denne dag, og ikke vælgere, der i perioden efter  

 mandag den 5. november 2001 til og med tirsdag den 13. november 2001 har  

 anmeldt flytning inden for kommunen.
4.4. Indberetninger af  

 ændringer vedrørende afstemningsområder og  

 afstemningssteder Den valgliste, kommunalbestyrelsen skal udarbejde over  

 kommunens vælgere, skal udarbejdes for hvert afstemningsområde i  

 kommunen.
For hvert afstemningsområde er der ét afstemningssted,  

 hvorom oplysning skal påføres de valgkort, som  

 kommunalbestyrelsen udsender til vælgerne, jf. afsnit 4.11.  

 nedenfor.
 Ændringer i afstemningsområder  

 (valgdistrikter) skal løbende indberettes til CPR´s vejregister, og  

 ændringer i afstemningssteder skal løbende indberettes til  

 Kommunedata A/S. Ændringer vedrørende afstemningsområder  

 (valgdistrikter) og afstemningssteder skal være indberettet senest  

 mandag den 5. november 2001 (15 dage før valgdagen) til CPR´s  

 vejregister henholdsvis Kommunedata A/S.
4.5. Maskinel udarbejdelse  

 af valglister Hovedlisten   fortegnelsen over de vælgere, der  

 senest 15 dage før valgdagen er flyttet til kommunen, og som senest  

 denne dag har anmeldt flytningen til kommunens folkeregister - udarbejdes  

 maskinelt på grundlag af oplysningerne i Det Centrale Personregister  

 (CPR) med de ændringer, som kommunens folkeregister har modtaget til og  

 med mandag den 5. november 2001 (15 dage før valgdagen).
Med henblik på den maskinelle udarbejdelse af  

 hovedlisten skal kommunalbestyrelsen (folkeregistret) foretage indberetning  

 til CPR om 1)	alle flytninger, som folkeregistret har modtaget meddelelse om til  

 og med mandag den 5. november 2001, og hvor flyttedatoen ligger før  

 eller er lig med mandag den 5. november 2001, 2)	meddelelser om erhvervelse eller fortabelse af dansk  

 indfødsret, som folkeregistret har modtaget senest mandag den 5.  

 november 2001, 3)	meddelelser om iværksættelse eller ophævelse af  

 værgemål med fratagelse af den retlige handleevne, jf.  

 værgemålslovens § 6, som folkeregistret har modtaget senest  

 mandag den 5. november 2001, samt 4)	meddelelser om dødsfald, som folkeregistret har modtaget  

 senest mandag den 5. november 2001.
Indberetningerne skal foretages senest mandag den 5.  

 november 2001, dvs. for meddelelser modtaget denne dag på samme dag  

 som modtagelsen af meddelelsen.
Det forudsættes, at meddelelsers  

 rigtighed kontrolleres på sædvanlig måde, samt at de  

 almindelige betingelser fastsat i CPR-loven for indberetning, herunder af en  

 flytning, til CPR i øvrigt er opfyldt.
Om de særlige betingelser  

 for at registrere en tilflytning fra et andet nordisk land eller  

 Færøerne henholdsvis for at registrere en person som udrejst til  

 et andet nordisk land eller Færøerne henvises til CPR-lovens  

 § 19 henholdsvis § 25. En anmeldt tilflytning, der ikke opfylder  

 betingelserne for registrering i CPR, vil heller ikke kunne danne grundlag  

 for optagelse på valglisten, jf. dog nedenfor i afsnit 4.7.1. om manuel  

 optagelse på valglisten af bl.a. visse vælgere, der tilflytter  

 fra Færøerne eller et andet nordisk land uden at aflevere  

 internordiske flyttepapirer som fastsat i CPR-lovens § 19,  

 stk. 1.
 Ifølge den tidsplan, der gælder for  

 udtræk fra CPR til brug for fremstilling af valglister og valgkort,  

 udsendelse af materiale til kommunerne m.v., skal den maskinelt udskrevne  

 hovedliste være kommunalbestyrelsen i hænde senest mandag den 12.  

 november 2001 (8 dage før valgdagen).
 Tilflytterlisten   fortegnelsen over de  

 vælgere, der ikke er optaget på hovedlisten, og som senest 7 dage  

 før valgdagen er flyttet til kommunen, og som senest denne dag har  

 anmeldt flytningen til kommunens folkeregister - udarbejdes på grundlag  

 af de ændringer af CPR's dataindhold, som kommunens folkeregister har  

 modtaget i perioden efter mandag den 5. november 2001 og til og med tirsdag  

 den 13. november 2001 (7 dage før valgdagen).
 Med henblik på den maskinelle udarbejdelse af  

 tilflytterlisten skal kommunalbestyrelsen (folkeregistret) senest tirsdag  

 den 13. november 2001 foretage indberetning til CPR om de ovenfor under  

 1) - 4) nævnte meddelelser (bortset fra meddelelser om flytning inden  

 for kommunen), som folkeregistret modtager senest tirsdag den 13. november  

 2001.
 Indberetningerne skal foretages, uanset om kommunen vil  

 benytte den maskinelt udskrevne tilflytterliste eller i stedet vil anvende en  

 manuelt udarbejdet tilflytterliste.
 Det forudsættes, at meddelelsers rigtighed  

 kontrolleres på sædvanlig måde, samt at de almindelige  

 betingelser fastsat i CPR-loven for indberetning, herunder af en flytning,  

 til CPR i øvrigt er opfyldt, jf. ovenfor.
Sammen med tilflytterlisten (tilgangsliste) udarbejdes  

 maskinelt en sletteliste.
De vælgere, der indeholdes på  

 slettelisten, skal manuelt slettes af hovedlisten.
 Ifølge den tidsplan, der gælder for  

 udtræk fra CPR til brug for fremstilling af valglister og valgkort,  

 udsendelse af materiale til kommunerne m.v., skal den maskinelt udskrevne  

 tilflytterliste være kommunalbestyrelsen i hænde senest torsdag  

 den 15. november 2001.
 Opmærksomheden henledes på, at  

 kommunalbestyrelsen efter CPR-lovgivningen ikke har adgang til at udlevere  

 valglisten, herunder fortegnelser over førstegangsvælgere, til  

 politiske partier m.v.
4.6. Manuel  

 berigtigelse af valglisten som følge af mangler m.v. vedrørende  

 indberetning til CPR Konstateres det, at en indberetning til CPR, som  

 kommunalbestyrelsen (folkeregistret) med henblik på udarbejdelse af  

 hovedlisten eller tilflytterlisten burde have foretaget senest mandag den 5.  

 november 2001 (15 dage før valgdagen) henholdsvis tirsdag den 13.  

 november 2001 (7 dage før valgdagen), jf. ovenfor i afsnit 4.5., ikke  

 er foretaget, skal de pågældende vælgere manuelt optages  

 på eller slettes af vedkommende valgliste.
Ved flytning mellem to  

 kommuner må tilflytningskommunen rette henvendelse til  

 fraflytningskommunen herom, således at den pågældende  

 manuelt kan slettes af valglisten i fraflytningskommunen.
Dette gælder også, hvis der efter fristen for  

 indberetning til CPR, men dog senest på valgdagen, fremkommer  

 oplysninger, der gør, at en indberetning til CPR nu skal foretages.  

 Såfremt en flytning til en kommune ikke er indberettet til CPR senest  

 tirsdag den 13. november 2001 på grund af manglende  

 logiværterklæring eller lignende, skal den pågældende  

 vælger således optages manuelt på valglisten i  

 tilflytningskommunen, når logiværterklæring, som  

 bekræfter, at vælgeren er flyttet til adressen m.v., foreligger  

 efter tirsdag den 13. november 2001, dog senest på valgdagen.  

 Fraflytningskommunen skal i disse tilfælde - medmindre der er tale om  

 tilflytning fra udlandet - underrettes med henblik på slettelse af  

 valglisten dér.
Det forudsættes herved, at folkeregistret har  

 modtaget meddelelse om flytningen senest tirsdag den 13. november 2001, og at  

 flyttedatoen ligger før eller er lig med denne dag.
Endvidere gælder, at såfremt  

 kommunalbestyrelsens (folkeregistrets) afgørelse om, at en anmeldt  

 tilflytning til en kommune ikke opfylder betingelserne for registrering i CPR  

 - og den pågældende derfor ikke er optaget på den maskinelt  

 udskrevne valgliste over kommunens vælgere - ændres af  

 folkeregistret selv eller af Indenrigsministeriet efter tirsdag den 13.  

 november 2001, men dog senest på valgdagen, skal den  

 pågældende vælger optages manuelt på valglisten.  

 Fraflytningskommunen skal i disse tilfælde - medmindre der er tale om  

 tilflytning fra udlandet - underrettes med henblik på slettelse af  

 valglisten dér.
Det forudsættes herved, at folkeregistret har  

 modtaget meddelelse om flytningen senest tirsdag den 13. november 2001, og at  

 flyttedatoen ligger før eller er lig med denne dag.
 Har kommunalbestyrelsen (folkeregistret) senest tirsdag  

 den 13. november 2001 foretaget en indberetning til CPR med henblik på  

 udarbejdelse af tilflytterlisten, vil det ikke være nødvendigt  

 at foretage berigtigelse af hovedlisten, selv om kommunalbestyrelsen  

 (folkeregistret) med henblik på udarbejdelse af hovedlisten burde have  

 foretaget indberetningen allerede senest mandag den 5. november 2001.
4.7. Manuel optagelse  

 på valglisten i øvrigt 4.7.1. Manuel optagelse  

 på valglisten af visse vælgere, der tilflytter fra  

 Færøerne eller et andet nordisk land Vælgere, der er flyttet til kommunen fra et andet  

 nordisk land eller Færøerne senest tirsdag den 13. november 2001  

 (7 dage før valgdagen), og som senest denne dag har anmeldt flytningen  

 til kommunens folkeregister, men som ikke som fastsat i CPR-lovens § 19,  

 stk. 1, har afleveret internordiske flyttepapirer, skal optages manuelt  

 på valglisten.
Forinden optagelsen på valglisten kan de  

 pågældende om fornødent afkræves dokumentation for,  

 at de har dansk indfødsret eller statsborgerskab i et af de  

 øvrige EU-lande eller i Island eller Norge samt opfylder  

 aldersbetingelsen for valgret.
Vælgere, der tilflytter fra Grønland, skal  

 ikke aflevere internordiske flyttepapirer, jf.
CPR-lovens § 19,  

 stk. 1, og § 23, stk. 2, hvorfor der af den grund ikke kan  

 opstå spørgsmål om, hvorvidt tilflyttere fra  

 Grønland eventuelt skal optages manuelt på valglisten.
4.7.2. Manuel optagelse på valglisten af  

 visse vælgere, der ikke har dansk indfødsret og ej heller er  

 statsborgere i et af de øvrige EU-lande eller i Island eller i  

 Norge Personer, der ikke har dansk indfødsret og ej  

 heller er statsborgere i et af de øvrige EU-lande eller i Island eller  

 Norge, men som i øvrigt opfylder betingelserne for valgret ved  

 kommunale valg, optages på de maskinelt udskrevne valglister  

 (hovedliste eller tilflytterliste), såfremt de uden afbrydelse har haft  

 fast bopæl i Danmark eller Grønland i de sidste 3 år forud  

 for valgdagen.
 Personer, der ikke har dansk indfødsret og ej  

 heller er statsborger i et af de øvrige EU-lande eller i Island eller  

 Norge, og som er flyttet til Danmark fra Færøerne efter  

 den 20. november 1998, vil ikke blive optaget på de maskinelt udskrevne  

 valglister, uanset om varigheden af den faste bopæl i riget, dvs.  

 Danmark, Færøerne og Grønland, samlet overstiger 3  

 år.
Indenrigsministeriet, CPR-kontoret, foretager den 12.  

 oktober 2001 et særligt udtræk af CPR med henblik på at  

 fremfinde de udenlandske statsborgere fra andre lande end øvrige  

 EU-lande og Island og Norge, der er tilflyttet Danmark fra  

 Færøerne efter den 20. november 1998. Folkeregistrene i de  

 kommuner, hvor de pågældende nu er bosat, vil blive underrettet  

 særskilt fra CPR-kontoret, således at disse kommuner kan foretage  

 en undersøgelse af, hvorvidt de pågældende opfylder  

 valgretsbetingelserne, herunder opholdskravet, og derfor skal optages  

manuelt på valglisterne.
Det vil eventuelt være  

 nødvendigt, at folkeregistret kontakter de færøske  

 myndigheder med henblik på at fastlægge varigheden af det  

 tidsrum, hvori vedkommende har haft bopæl på  

 Færøerne.
 For udenlandske statsborgere fra andre lande end  

 øvrige EU-lande og Island og Norge, der fra Færøerne  

 flytter til Danmark efter den 12. oktober 2001, eller hvis tilflytning er  

 indberettet til CPR senere end den 12. oktober 2001, skal folkeregistrene  

 på eget initiativ undersøge, om de pågældende  

 opfylder valgretsbetingelserne og i bekræftende fald optage dem manuelt  

 på valglisten.
4.7.3. Manuel optagelse  

 på valglisten af vælgere, der erhverver dansk indfødsret,  

 eller hvis værgemål med fratagelse af den retlige handleevne  

 ophæves senere end 7 dage før valgdagen Personer, der erhverver dansk indfødsret senere end  

 tirsdag den 13. november 2001 (7 dage før valgdagen), skal optages  

 manuelt på valglisten, såfremt de opfylder de øvrige  

 betingelser for optagelse på valglisten.
Det gælder dog ikke,  

 såfremt de pågældende allerede er optaget på  

 valglisten i kraft af reglerne om udlændinges valgret ved kommunale  

 valg, jf. afsnit 4.2.
 Personer, der har været under værgemål  

 med fratagelse af den retlige handleevne, jf. værgemålslovens  

 § 6, men hvis værgemål med fratagelse af den retlige  

 handleevne ophæves senere end tirsdag den 13. november 2001, skal  

 optages manuelt på valglisten, såfremt de opfylder de  

 øvrige betingelser for optagelse på valglisten.
 Disse berigtigelser af valglisten i form af manuel  

 optagelse på valglisten skal foretages til og med valgdagen for de  

 meddelelser, der modtages i kommunens folkeregister til og med valgdagen.
4.8. Manuel slettelse af valglisten i  

 øvrigt Ved modtagelse af henvendelse fra tilflytningskommunen om  

 manuel optagelse af tilflyttende vælgere på valglisten, jf.  

 ovenfor i afsnit 4.6., skal fraflytningskommunen manuelt slette de  

 pågældende vælgere af valglisten.
Ved meddelelser om fraflytning til en anden  

 kommune, som modtages i kommunens folkeregister senere end tirsdag den  

 13. november 2001 (7 dage før valgdagen), skal den  

 pågældende vælger manuelt slettes af valglisten.
Hvis  

 flytningen er sket mellem to kommuner inden for samme amtskommune, bevares  

 dog retten til at stemme til amtsrådsvalget, jf. afsnit 4.10. Det skal  

 i så fald noteres i valglisten, at den pågældende alene har  

 ret til at stemme til amtsrådsvalget.
Meddelelser om fraflytning til en anden kommune anses for  

 modtaget i folkeregistret på den dag, hvor oplysningen om fraflytningen  

 fremgår af CPR´s hændelseskatalog.
Folkeregistret skal derfor  

 dagligt ved gennemsyn af hændelseskataloget for flytninger gøre  

 sig bekendt med eventuelle fraflytninger i den nævnte periode.
Ved meddelelser om fraflytning til udlandet,  

 Færøerne eller Grønland, som modtages i kommunens  

 folkeregister senere end tirsdag den 13. november 2001, skal den  

 pågældende vælger manuelt slettes af valglisten.
En  

 vælger, som har anmeldt fraflytning til et andet nordisk land eller til  

 Færøerne, skal dog kun slettes, såfremt folkeregistret  

 modtager underretning om, at den pågældende senest på  

 valgdagen er registreret som bosat i tilflytningslandet, jf.
CPR-lovens  

 § 25, stk. 3.
 Ved meddelelser om fraflytning skal der dog kun ske  

 sletning af valglisten, såfremt flyttedatoen ligger før eller er  

 lig med valgdagen.
 Ved meddelelser om dødsfald eller  

 iværksættelse af værgemål med fratagelse af den  

 retlige handleevne, jf. værgemålslovens § 6, som  

 modtages i kommunens folkeregister senere end tirsdag den 13. november 2001,  

 skal den pågældende vælger manuelt slettes af valglisten.  

 Tilsvarende gælder ved meddelelser om fortabelse af dansk  

 indfødsret, medmindre vedkommende har valgret i kraft af reglerne  

 om udlændinges valgret ved kommunale valg, jf. afsnit 4.2.
 Disse berigtigelser af valglisten i form af slettelse af  

 valglisten skal foretages til og med valgdagen for de meddelelser, der  

 modtages i kommunens folkeregister til og med valgdagen.
 I øvrigt erindres om, at de vælgere, der  

 indeholdes på slettelisten, manuelt skal slettes af  

 hovedlisten.
4.9. Særligt om flytning inden for kommunen senere  

 end 15 dage før valgdagen Vælgere, hvis flyttedato ligger senere end mandag  

 den 5. november 2001 (15 dage før valgdagen), eller som anmelder  

 flytning senere end denne dato inden for kommunen, skal forblive optaget  

 på hovedlisten under den hidtidige bopæl, jf. lovens § 8,  

 stk. 4.
Det henstilles, at folkeregistret til disse vælgere  

 udleverer eller tilsender skriftlig oplysning om, at de kan afgive stemme til  

 såvel kommunalbestyrelsesvalget som amtsrådsvalget enten ved at  

 give fremmøde på valgdagen på afstemningsstedet for den  

 hidtidige bopæl eller ved at afgive brevstemme, der stiles til  

 kommunalbestyrelsen i kommunen.
I den forbindelse henstilles det, at der  

 gives oplysning om sidste frist for brevstemmeafgivning.
4.10. Særligt om tilflytning fra en anden kommune  

 eller fra udlandet m.v. senere end 7 dage før  

 valgdagen Vælgere, der anmelder flytning til kommunen fra en  

 anden kommune, udlandet, Færøerne eller Grønland senere  

 end tirsdag den 13. november 2001 (7 dage før valgdagen), eller hvor  

 flyttedatoen ligger senere end denne dato, kan ikke optages på  

 valglisten og har derfor ikke ret til at stemme ved valget.
Hvis flytningen er sket mellem to kommuner inden for samme  

 amtskommune, har den pågældende dog bevaret retten til at stemme  

 til amtsrådsvalget.
Det henstilles, at folkeregistret til disse  

 vælgere udleverer eller tilsender skriftlig oplysning om, at de alene  

 kan afgive stemme til amtsrådsvalget, men ikke til  

 kommunalbestyrelsesvalget, og at de kan afgive stemme til  

 amtsrådsvalget enten ved at give fremmøde på valgdagen  

 på afstemningsstedet i den hidtidige bopælskommune eller ved at  

 afgive brevstemme til amtsrådsvalget, der stiles til  

 kommunalbestyrelsen i den hidtidige bopælskommune.
I den forbindelse  

 henstilles det, at der gives oplysning om sidste frist for  

 brevstemmeafgivning.
4.11. Udsendelse af valgkort Så snart valglisten er udarbejdet, udsender  

 kommunalbestyrelsen valgkort til kommunens vælgere, der er  

 opført på valglisten, jf. lovens § 10. Til vælgere,  

 der er registreret under vejkoder højere end 9900, skal dog ikke  

 udsendes valgkort.
Til de sidstnævnte udleveres eller tilsendes  

 valgkort, såfremt de pågældende anmoder herom og i  

 tilfælde af, at valgkort ønskes tilsendt, angiver en adresse,  

 hvortil valgkortet kan sendes.
 Valgkortene udarbejdes maskinelt på grundlag af de  

 maskinelt udarbejdede valglister (hovedlisten og tilflytterlisten) og dermed  

 på grundlag af kommunernes indberetninger til CPR, jf. afsnit 4.5.  

 ovenfor.
 Valgkortet skal indeholde oplysning om vælgerens  

 navn og adresse, nummer på valglisten samt om afstemningsstedets  

 beliggenhed og dag og tid for afstemningen, jf. lovens § 10.  

 Såfremt de maskinelt udskrevne valgkort som følge af for sen  

 indberetning af ændringer i afstemningsområder eller  

 afstemningssteder, jf. afsnit 4.4. ovenfor, eller af anden årsag ikke  

 indeholder de nævnte oplysninger, må disse påføres  

 valgkortene manuelt.
 Valgkort, der udsendes til vælgere, der er optaget  

 på tilflytterlisten, skal endvidere indeholde oplysning om, at  

 valgkortet træder i stedet for et eventuelt tidligere udsendt valgkort,  

 jf. lovens § 10.
 Det skal endvidere fremgå af valgkortet, at der  

 samtidig afholdes valg til kommunalbestyrelsen og amtsrådet.
 Ifølge den tidsplan, der gælder for  

 udtræk fra CPR til brug for fremstilling af valglister og valgkort  

 m.v., skal valgkort, der udskrives maskinelt efter hovedlisten,  

 være kommunalbestyrelsen i hænde senest mandag den 12. november  

 2001 (8 dage før valgdagen).
 Kommunalbestyrelsen skal senest tirsdag den 13. november  

 2001 (7 dage før valgdagen) aflevere alle valgkort, der udskrives  

 efter hovedlisten, til postbesørgelse med henblik på, at disse  

 kan være vælgerne i hænde senest torsdag den 15. november  

 2001 (5 dage før valgdagen).
 Med henblik på at sikre hurtig udbringning skal man  

 opfordre kommunalbestyrelsen til at orientere postvæsenet om  

 udsendelsen i god tid forinden afleveringen til postbesørgelse.
 Det vil være hensigtsmæssigt, såfremt  

 folkeregistret inden aflevering af valgkortene til postvæsenet har  

 udtaget valgkort vedrørende personer, for hvem der senere end mandag  

 den 5. november 2001 (15 dage før valgdagen) er modtaget meddelelse  

 om, at de er afgået ved døden eller af andre grunde ikke  

 længere opfylder valgretsbetingelserne (fraflytning,  

 iværksættelse af værgemål med fratagelse af den  

 retlige handleevne, jf. værgemålslovens § 6, eller  

 fortabelse af dansk indfødsret, medmindre de pågældende  

 opfylder valgretsbetingelserne, uanset at de ikke har dansk  

 indfødsret).
Uanset foranstående er der ikke noget til hinder  

 for, at kommunalbestyrelsen kan indgå aftale med Kommunedata A/S om, at  

 valgkortene, der udskrives fra hovedlisten, afleveres til  

 postbesørgelse (som B-post) direkte fra Kommunedata A/S.
I så  

 fald vil det være hensigtsmæssigt, at kommunalbestyrelsen  

 indgår aftale med Kommunedata A/S om, at Kommunedata A/S orienterer  

 postvæsenet om udsendelsen i god tid før afleveringen til  

 postbesørgelse.
 Valgkort, der udskrives maskinelt efter  

tilflytterlisten, skal ifølge den tidsplan, der gælder  

 for udtræk fra CPR til brug for fremstilling af valglister og valgkort  

 m.v., afleveres til postbesørgelse direkte fra Kommunedata A/S onsdag  

 den 14. november 2001 (6 dage før valgdagen) med henblik på, at  

 de kan være vælgerne i hænde så vidt muligt torsdag  

 den 15. november 2001 (5 dage før valgdagen) og senest fredag den 16.  

 november 2001 (4 dage før valgdagen). Disse valgkort skal derfor  

 forsendes som A-post.
 Til vælgere, der ikke er omfattet af den  

 maskinelle udskrivning af valglister og valgkort, men som optages manuelt  

 på valglisten af folkeregistret, jf. afsnit 4.6. og 4.7., udsender  

 kommunalbestyrelsen valgkort, såfremt de oplysninger, der giver  

 grundlag for optagelse på valglisten, har foreligget i folkeregistret  

 senest dagen før valgdagen.
 Til vælgere, der er omfattet af den  

 maskinelle udskrivning af valglister og valgkort, men som skal optages  

 manuelt på valglisten i tilflytningskommunen, jf. afsnit 4.6. ovenfor,  

 skal der udsendes nyt valgkort fra tilflytningskommunen med meddelelse om, at  

 det nye valgkort træder i stedet for det tidligere tilsendte.
4.12. Bekendtgørelse om udsendelse af valgkort.  

 Indsigelser vedrørende valgkort og valglister Senest 10 dage før valgdagen, dvs. senest  

lørdag den 10. november 2001, skal kommunalbestyrelsen  

 bekendtgøre i de stedlige dagblade eller lokalaviser, at der vil blive  

 udsendt valgkort til vælgerne, og at indsigelser om manglende  

 modtagelse af valgkort eller modtagelse af valgkort med fejlagtigt indhold  

 skal fremsættes over for kommunalbestyrelsen, jf. lovens § 11.
 Kommunalbestyrelsen skal straks behandle de fremsatte  

 indsigelser vedrørende valgkort samt i givet fald berigtige fejlene  

 ved udfærdigelse af nye valgkort og ved rettelser i valglisten, jf.  

 lovens § 12, stk. 1.
 Rettelser i valglisten kan foretages til og med valgdagen.  

 Dette nødvendiggør, at der på folkeregistrene på  

 valgdagen er personale, der kan tage stilling til de indsigelser, der  

 måtte blive fremsat, i hele det tidsrum, hvor der kan afgives stemme  

 (kl. 9-20).
5. Valg m.v. af  

 valgbestyrelser, valgstyrere og tilforordnede vælgere 5.1.  

 Valgbestyrelser For hver kommune og amtskommune vælges en  

 valgbestyrelse senest tirsdagen 8 uger før valgdagen, jf. lovens  

 § 13, stk. 1, dvs. senest den 25. september 2001.  

 Valgbestyrelsen skal bestå af mindst 5 og højst 7 medlemmer, jf.  

 lovens § 14, stk. 1.
Medlemmerne af valgbestyrelsen vælges af  

 kommunalbestyrelsen henholdsvis amtsrådet blandt dens/dets medlemmer.  

 Borgmesteren henholdsvis amtsborgmesteren er formand for valgbestyrelsen.
I  

 kommuner med magistratsstyre eller en styreform med delt administrativ  

 ledelse, jf. §§ 64 og 64 a i lov om kommunernes styrelse, kan  

 kommunalbestyrelsen i kommunens styrelsesvedtægt bestemme, at et  

 magistratsmedlem henholdsvis en udvalgsformand er formand i stedet for  

 borgmesteren.
 Med hensyn til de nærmere regler om valg af  

 valgbestyrelsens medlemmer og stedfortrædere for disse samt om formand  

 og valg af næstformand henvises til lovens § 14.
 Der er intet til hinder for, at en person, der er kandidat  

 til valget, vælges som medlem eller stedfortræder til  

 valgbestyrelsen.
 Vedrørende kommunevalgbestyrelsens og  

 amtsvalgbestyrelsens opgaver henvises til lovens § 13, stk. 2 og 3.  

 Om kommunevalgbestyrelsens og amtsvalgbestyrelsens opgaver henvises i  

 øvrigt til oversigten i afsnit 2.3. henholdsvis afsnit 2.4.  

 Vedrørende de opgaver, der påhviler valgbestyrelsens formand,  

 henvises til lovens § 15, stk. 1 og 2, § 27, stk. 2 og  

 § 76, stk. 1. Vedrørende valgbestyrelsens valgbog henvises  

 til afsnit 9.6. nedenfor.
5.2.  

 Valgstyrere Kommunalbestyrelsen vælger for hvert  

 afstemningsområde mindst 5 og højst 9 valgstyrere til at  

 forestå afstemningen og den efterfølgende stemmeoptælling  

 på afstemningsstedet, jf. lovens § 16, stk. 1. Det er i  

 valglovgivningen forudsat, at valgstyrerne vælges i passende tid inden  

 valgdagen.
 Valgstyrerne vælges ved forholdstalsvalg under  

 ét blandt vælgerne i kommunen, jf. lovens § 16,  

 stk. 2. Valgstyrerne vælges således blandt vælgere med  

 bopæl i kommunen, herunder kommunalbestyrelsesmedlemmer.
Kommunalbestyrelsen vælger blandt valgstyrerne en  

 formand for valgstyrerne for hvert afstemningsområde.
Formændene  

 vælges ved forholdstalsvalg, jf. lovens § 16, stk. 3. Valget  

 af formænd sker ved forholdstalsvalg under ét.
 Enhver vælger har pligt til at påtage sig  

 hvervet som valgstyrer, jf. lovens § 18, stk. 1.
Der er intet til hinder for, at en person, der er kandidat  

 til valget, vælges til valgstyrer.
Der er heller intet til hinder for,  

 at et medlem af valgbestyrelsen samtidig vælges til valgstyrer.
 Forholdstalsvalgene foretages efter reglerne i den  

 kommunale styrelseslovs § 24, stk. 3. Det er dog ikke  

 nødvendigt at afholde valg, såfremt der i kommunalbestyrelsen er  

 enighed om, hvem der skal udpeges til valgstyrere henholdsvis formænd  

 for valgstyrerne.
 Vedrørende valgstyrernes opgaver henvises til  

 lovens §§ 52 - 58, §§ 71 og 72 og §§ 74 - 76.  

 Vedrørende valgstyrernes afstemningsbog henvises til afsnit 9.3.  

 nedenfor.
Valgstyrerne har pligt til at udføre de hverv, der  

 påhviler dem, medmindre de har forfald.
Har en valgstyrer forfald,  

 udpeger den gruppe i kommunalbestyrelsen, der har udpeget den  

 pågældende, en ny valgstyrer, jf. lovens § 18,  

 stk. 2.
Spørgsmålet om, hvor de enkelte valgstyrere  

 skal gøre tjeneste, afgøres i mangel af enighed af  

 kommunalbestyrelsen ved almindelig flertalsafgørelse.
Det  

 bemærkes, at det i valglovgivningen er forudsat, at der blandt  

 valgstyrerne på de enkelte afstemningssteder er repræsentation  

 for flere grupper i kommunalbestyrelsen.
5.3. Tilforordnede  

 vælgere Kommunalbestyrelsen vælger et antal tilforordnede  

 vælgere til at bistå ved valget, jf. lovens § 17,  

 stk. 1. Det er i valglovgivningen forudsat, at de tilforordnede  

 vælgere vælges i passende tid inden valgdagen.
 De tilforordnede vælgere vælges ved  

 forholdstalsvalg under ét blandt vælgerne i kommunen, jf. lovens  

 § 17, stk. 1. De tilforordnede vælgere vælges  

 således blandt vælgere med bopæl i kommunen, herunder  

 kommunalbestyrelsesmedlemmer.
 Enhver vælger har pligt til at påtage sig  

 hvervet som tilforordnet vælger, jf. lovens § 18, stk. 1.
Kandidater til valget kan vælges til hvervet som  

 tilforordnet vælger.
Kandidater til valget kan dog ikke udpeges til at  

 varetage hverv som stemmemodtager ved brevstemmeafgivningen, jf. afsnit  

 8.4.2. nedenfor.
De tilforordnede vælgere vælges ved  

 forholdstalsvalg under ét, medmindre de udpeges i enighed af  

 kommunalbestyrelsen, jf. ovenfor i afsnit 5.2. om valg af valgstyrere ved  

 forholdstalsvalg.
Vedrørende fastlæggelsen af de tilforordnedes  

 tjenestested samt repræsentation for flere grupper i  

 kommunalbestyrelsen på de enkelte afstemningssteder gælder  

 ligeledes tilsvarende regler som for valgstyrere.
 Indenrigsministeriet henstiller, at  

 kommunalbestyrelsen ved udpegning af tilforordnede vælgere tager  

 særligt hensyn til de mindre partier samt de partier, der ikke er  

 repræsenteret i kommunalbestyrelsen.
De tilforordnede vælgere har pligt til at  

 udføre de hverv, der påhviler dem, medmindre de har forfald.
Har  

 en tilforordnet vælger forfald, udpeger den gruppe i  

 kommunalbestyrelsen, der har udpeget den pågældende, en ny  

 tilforordnet vælger, jf. lovens § 18, stk. 2.
 De tilforordnede vælgere har til opgave at  

 bistå valgstyrerne med deres opgaver på valgdagen, herunder den  

 efterfølgende stemmeoptælling på afstemningsstedet.  

 Valgbestyrelsen kan beslutte, at tilforordnede vælgere ligeledes skal  

 medvirke ved fintællingen.
Tilforordnede vælgere varetager endvidere hvervet  

 som stemmemodtager i forbindelse med brevstemmeafgivning på plejehjem  

 m.v. og i ældreboliger samt i vælgerens hjem.
Efter lovens  

 § 55, stk. 2, afgives brevstemmer de nævnte steder til to  

 stemmemodtagere, der er udpeget blandt de tilforordnede vælgere.  

 Kommunalbestyrelsen kan dog bestemme, at en af stemmemodtagerne er en person  

 udpeget blandt personale ansat i kommunens forvaltning.
Der henvises  

 nærmere til afsnit 8.4.2. nedenfor.
 Der er ikke noget krav om, at de tilforordnede  

 vælgere, der fungerer som brevstemmemodtagere, tillige skal medvirke  

 ved afstemningen på valgdagen m.v.
Amtsrådet kan vælge et antal tilforordnede  

 vælgere til at bistå ved fornyet fintælling af  

 amtsrådsvalget.
Valget sker efter tilsvarende regler som  

 kommunalbestyrelsens valg af tilforordnede vælgere, jf. lovens  

 § 17, stk. 2.
5.4.  

 Diæter Til valgbestyrelsens medlemmer, valgstyrerne og de  

 tilforordnede vælgere ydes diæter - men ikke erstatning for tabt  

 arbejdsfortjeneste - for deres virksomhed i forbindelse med valget, jf.  

 lovens § 18, stk. 3.
Diæterne ydes efter reglerne i den kommunale  

 styrelseslov.
Dette indebærer, at der ikke ydes diæter til en  

 borgmester eller en amtsborgmester eller til medlemmer af magistraten i  

 kommuner med magistratsstyre, jf. § 64 i styrelsesloven, eller til  

 udvalgsformænd i kommuner, der har en styreform med delt administrativ  

 ledelse, jf. § 64 a i styrelsesloven.
Til øvrige  

 kommunalbestyrelsesmedlemmer ydes diæter, uanset at disse modtager fast  

 vederlag m.v. for varetagelse af hvervet som kommunalbestyrelsesmedlem.
Der  

 kan herved henvises til Indenrigsministeriets vejledning nr. 152 af 21.  

 november 1997 om vederlag, diæter, pension m.v. for varetagelsen af  

 kommunale hverv, afsnit 2. A. vedrørende styrelseslovens § 16,  

 stk. 1, litra b og e.
 Diæterne er af samme størrelse som de  

 diæter, der ydes efter den kommunale styrelseslov (for tiden 335 kr.  

 pr. dag, hvis varetagelsen af hvervet varer under 4 timer, og 670 kr. pr.  

 dag, hvis varetagelsen varer mere end 4 timer).
 Ifølge Skatteministeriets bekendtgørelse nr.  

 1154 af 14. december 2000 om opkrævning af indkomstskat samt kommunal  

 og amtskommunal ejendomsværdiskat for personer m.v., § 21, nr. 4,  

 anses diæter til valgstyrere og tilforordnede vælgere ikke for  

 A-indkomst, hvorfor der ikke skal tilbageholdes kildeskat.
 6. Kandidatlister, liste- og valgforbund, stemmesedler  

 og opslag m.v.
6.1. Frister I loven er der fastsat frister for indlevering og  

 tilbagekaldelse af kandidatlister, jf. afsnit 6.2., og for anmeldelse og  

 tilbagetrækning af listeforbund og valgforbund, jf. afsnit 6.7.2.  

 Fristen for indlevering af kandidatlister til formanden for vedkommende  

 kommune- eller amtsvalgbestyrelse er kl. 12 tirsdag den 23. oktober 2001 (4  

 uger før valgdagen), mens fristen for over for valgbestyrelsens  

 formand at tilbagekalde kandidatlister, at anmelde listeforbund eller  

 valgforbund og at tilbagetrække anmeldelser af listeforbund eller  

 valgforbund er kl. 12 mandag den 29. oktober 2001 (22 dage før  

 valgdagen). Sidstnævnte tidspunkt er også fristen for  

 afhjælpning over for valgbestyrelsen af mangler ved en kandidatliste  

 eller indlevering af ny kandidatliste til valgbestyrelsen, jf. afsnit 6.3.  

 Fredag den 26. oktober 2001 kl. 12 (25 dage før valgdagen) er sidste  

 frist for, at kandidater, der er fyldt 60 år eller har været  

 medlem af en kommunalbestyrelse eller et amtsråd i 2 hele  

 sammenhængende valgperioder eller ikke har dansk indfødsret, og  

 som ønsker at blive slettet af kandidatlisten, kan indgive anmodning  

 til valgbestyrelsens formand om at blive slettet af kandidatlisten.
 Der er ikke hjemmel til at dispensere fra disse frister, uanset hvor  

 undskyldelig en overskridelse af fristen måtte være.
For alle de nævnte frister gælder, at  

 kandidatlister, anmeldelser m.v., der modtages af formanden for vedkommende  

 valgbestyrelse pr. telefax inden fristens udløb, skal betragtes som  

 rettidigt indgivet.
Det forudsættes dog af ordensmæssige grunde,  

 at indlevering af kandidatlister, anmeldelser m.v. pr. telefax snarest  

 følges op af indlevering pr. post eller pr. bud eller eventuelt  

 telefonisk bekræftes af kontaktpersonen.
 6.2. Indlevering af  

 kandidatlister m.v.
 De, der opstilles til kommunale valg, skal være  

 opført på kandidatlister, jf. lovens § 19, stk. 1.
Kandidatlister til kommunalbestyrelses- og  

 amtsrådsvalget skal indleveres til formanden for vedkommende  

 kommunevalgbestyrelse henholdsvis amtsvalgbestyrelse senest kl. 12 tirsdag  

 den 23. oktober 2001 (4 uger før valgdagen), jf. lovens § 23,  

 stk. 1. Der er ikke hjemmel til at dispensere fra denne frist.  

 Kandidatlister, der indleveres for sent, skal derfor afvises.
Se  

 nærmere om fristen afsnit 6.1.
 Kandidatlister kan tidligst indleveres tirsdag den 9.  

 oktober 2001 (6 uger før valgdagen), jf. lovens § 23,  

 stk. 1.
 Kandidatlister skal indleveres på en formular, der  

 er godkendt af Indenrigsministeriet, jf. lovens § 23, stk. 1.  

 Indenrigsministeriet har som følge af de ændrede regler om  

 bemyndigelse til anmeldelse af listeforbund og valgforbund og om  

 kandidatlistens kontaktperson godkendt en ny formular til indlevering af  

 kandidatlister til anvendelse i stedet for den formular, der blev godkendt  

 til kommunalvalgene i 1997. Formularerne kan købes hos Lyreco Danmark  

 A/S, Fabriksparken 54-56, Postboks 1332, 2600 Glostrup, tlf. 43 45 15 16,  

 telefax 43 45 19 99.
 Den, der indleverer en kandidatliste, har ret til at  

 få kvittering for indleveringen med angivelse af tidspunktet, jf.  

 lovens § 23, stk. 2.
En kandidatliste til et kommunalt valg skal være  

 underskrevet af et i loven nærmere fastsat mindsteantal af stillere.  

 Kandidatlisten må for så vidt angår kommunalbestyrelsesvalg  

 højst være underskrevet af det dobbelte af mindsteantallet af  

 stillere i kommunen og må for så vidt angår  

 amtsrådsvalg højst være underskrevet af et antal stillere,  

 der svarer til halvdelen mere end mindsteantallet af stillere i amtskommunen.  

 Mindsteantallet af stillere udgør 25 for så vidt angår  

 kandidatlister til kommunalbestyrelsesvalg og 50 for så vidt  

 angår kandidatlister til amtsrådsvalg.
Mindsteantallet kan i  

 kommuner med over 25.000 kommunale vælgere ved de sidst afholdte  

 kommunale valg forhøjes af kommunalbestyrelsen til 50, for  

 Københavns Kommune dog 150, ligesom mindsteantallet i alle  

 amtskommuner på nær Bornholms Amtskommune kan forhøjes af  

 amtsrådet til 150, jf. lovens § 19.
 Følgende 8 af de 35 kommuner, der har adgang til at  

 forhøje mindsteantallet af stillere til mere end 25, har  

 forhøjet mindsteantallet af stillere til:
Københavns Kommune 150 Frederiksberg Kommune 50 Brøndby Kommune 50 Gentofte Kommune 50 Odense Kommune 50 Svendborg Kommune 50 Herning Kommune 50 Aalborg Kommune 50 Blandt amtskommunerne har følgende amtskommune  

 forhøjet mindsteantallet af stillere til mere end 50:
Fyns Amtskommune 150 Med hensyn til kandidatlistens indhold henvises til lovens  

 §§ 24 - 25, jf. afsnit 6.3.2.
 Oplysninger om stillernes navne og bopæl er  

 offentligt tilgængelige, jf. lovens § 25, stk. 2.  

 Kandidatlistens oplysninger om kandidater og stillere er i øvrigt  

 offentligt tilgængelige, i det omfang dette følger af reglerne i  

 offentlighedsloven.
En indleveret kandidatliste kan tilbagekaldes af alle  

 stillere i forening og ikke af andre.
Fristen herfor er kl. 12 mandag den 29.  

 oktober 2001 (22 dage før valgdagen). Tilbagekaldelsen skal indgives  

 til valgbestyrelsens formand.
En stiller kan ikke særskilt kalde sin  

 underskrift tilbage, når listen er indleveret til valgbestyrelsens  

 formand, jf. lovens § 26.
 Kandidaterne på en kandidatliste skal ikke godkende  

 deres opstilling, da medlemskab af en kommunalbestyrelse eller et  

 amtsråd betragtes som et borgerligt ombud, dvs. et hverv, man er  

 forpligtet til at udføre. (Et sådant samtykke kan dog indirekte  

 ligge i, at kandidaterne skal godkende listebetegnelsen, jf. afsnit 6.3.2.)  

 En kandidat på en kandidatliste, der anmoder om at blive slettet af  

 kandidatlisten, kan kun få sit ønske imødekommet i  

 særlige tilfælde, jf. afsnit 6.3.3.
6.3. Valgbestyrelsens godkendelse af  

 kandidatlisterne 6.3.1.  

 Fremgangsmåden ved valgbestyrelsens godkendelse Efter udløbet af fristen for indlevering af  

 kandidatlister, dvs. efter kl. 12 tirsdag den 23. oktober 2001 (4 uger  

 før valgdagen), skal valgbestyrelsen efter lovens § 27,  

 stk. 1, undersøge, om de rettidigt indleverede kandidatlister er  

 gyldige, jf. afsnit 6.3.2. Valgbestyrelsen skal endvidere undersøge,  

 om kandidaterne på hver enkelt kandidatliste kan godkendes, eller om  

 nogen af kandidaterne skal slettes af kandidatlisterne, jf. afsnit 6.3.3.
Hvis valgbestyrelsen finder, at en kandidatliste på  

 grund af væsentlige mangler må erklæres ugyldig, eller at  

 en eller flere kandidater skal slettes af kandidatlisten, skal  

 valgbestyrelsen senest lørdag den 27. oktober 2001 (24 dage før  

 valgdagen) underrette den kontaktperson, der er anført i  

 kandidatlisten, herom.
Senest kl. 12 mandag den 29. oktober 2001 (22 dage  

 før valgdagen) kan der over for valgbestyrelsen foretages en  

 afhjælpning af manglerne eller indleveres en ny kandidatliste til  

 valgbestyrelsen.
Valgbestyrelsens formand træffer derefter  

 afgørelse om kandidatlistens gyldighed og om godkendelse af  

 kandidaterne, jf. lovens § 27, stk. 2.
Valgbestyrelsen skal i forbindelse med  

 undersøgelsen af, om de rettidigt indleverede kandidatlister er  

 gyldige, også undersøge, om de indleverede kandidatlister  

 indeholder de i loven anførte oplysninger, og om de anførte  

 oplysninger er korrekte.
Valgbestyrelsen skal således undersøge,  

 om de anførte oplysninger om kandidaternes eller stillernes navn,  

 personnummer og bopæl er i overensstemmelse med de tilsvarende  

 oplysninger i Det Centrale Personregister (CPR). Endvidere skal  

 valgbestyrelsen undersøge, om kandidaternes ønsker  

 vedrørende angivelsen af navn på stemmesedlen kan  

 imødekommes, jf. afsnit 6.3.2. Herudover skal valgbestyrelsen  

 undersøge, om eventuelle bemyndigelser på kandidatlisten til at  

 anmelde listeforbund og/eller valgforbund kan godkendes, jf. afsnit  

 6.3.5.
Finder valgbestyrelsen, at de oplysninger, der er  

 anført i en indleveret kandidatliste, skal ændres med henblik  

 på, at kandidatlisten kan indeholde de i loven anførte korrekte  

 oplysninger, kan valgbestyrelsen følge den i lovens § 27 angivne  

 fremgangsmåde vedrørende afhjælpning af mangler, der kan  

 medføre ugyldighed.
Dette gælder, uanset om de nævnte  

 mangler ikke vil kunne medføre, at kandidatlisten erklæres  

 ugyldig.
Bestemmelsen i lovens § 27 om afhjælpning af  

 mangler ved en kandidatliste indeholder en udtømmende regulering af  

 mulighederne for at foretage ændringer af kandidatlister efter  

 udløbet af fristen for indlevering af kandidatlister.
Der er ikke  

 hjemmel til efter udløbet af fristen for indlevering af kandidatlister  

 at imødekomme ønsker om, at der foretages ændringer af  

 kandidatlisten.
6.3.2. Kandidatlisters gyldighed Spørgsmålet om en kandidatlistes gyldighed  

 beror på, om kandidatlisten formelt og indholdsmæssigt opfylder  

 de betingelser, der er fastsat i lovens §§ 23 - 25. Det er dog kun  

 væsentlige mangler, der bevirker, at en kandidatliste skal  

 erklæres ugyldig, hvis ikke manglen afhjælpes i tide.  

 Undersøgelsen af, om en kandidatliste er gyldig, skal således  

 omfatte følgende spørgsmål:
 1)	Anvendelse af en af Indenrigsministeriet godkendt formular, jf.  

 lovens § 23, stk. 1.
 Bemærkninger:
Ikke-anvendelse af den af Indenrigsministeriet godkendte  

 formular (eller en fotokopi af denne) vil som hovedregel medføre, at  

 kandidatlisten må erklæres ugyldig.
Hvis der er anvendt en  

 forældet formular, eller hvis kandidatlisten er udformet på en  

 måde, der i alt væsentligt svarer til den godkendte formular, vil  

 ikke-anvendelsen af godkendt formular dog efter omstændighederne kunne  

 betragtes som en uvæsentlig mangel.
 2)	Oplysning om hver enkelt kandidats fulde navn, personnummer,  

 statsborgerskab, stilling og bopæl, jf. lovens § 24, stk. 1,  

 1. pkt.
 Bemærkninger:
Valgbestyrelsen skal undersøge, om de  

 anførte oplysninger om kandidatens fulde navn, personnummer og  

 bopæl er i overensstemmelse med de tilsvarende oplysninger i Det  

 Centrale Personregister (CPR). Hvis der uanset eventuelle mangelfulde eller  

 forkerte oplysninger (f.eks. vedrørende personnummer, statsborgerskab  

 eller stavning af et navn) ikke er tvivl om en kandidats identitet, vil  

 mangler vedrørende oplysninger om en kandidat normalt ikke  

 medføre kandidatlistens ugyldighed.
Valgbestyrelsen skal dog  

 sørge for, at manglen bliver afhjulpet, om nødvendigt efter  

 drøftelse med kontaktpersonen eller eventuelt kandidaten.
Kandidaterne  

 skal ikke godkende deres opstilling, jf. afsnit 6.2., hvorfor det ikke skal  

 komme kandidatlisten, dvs. stillerne, til skade, at de muligvis ikke har  

 kunnet formå kandidaterne til at give korrekte og fyldestgørende  

 oplysninger.
 3)	Navn, som kandidaten ønsker anført på  

 stemmesedlen, jf. lovens § 24, stk. 1, 2. - 4. pkt.
 Bemærkninger:
Hvis rubrikken for angivelse af navn på stemmesedlen  

 er udfyldt, skal valgbestyrelsen undersøge, om kandidatens  

 ønske kan imødekommes, jf. afsnit 6.4. nedenfor.
Hvis det ikke  

 er tilfældet, skal valgbestyrelsen, efter drøftelse med  

 kontaktpersonen og/eller kandidaten, søge at finde frem til en  

 navneangivelse, der ligger så tæt på kandidatens  

 ønske som muligt. Ønsker om navneangivelse, der ikke kan  

 opfyldes, kan ikke medføre kandidatlistens ugyldighed.
Om  

 nødvendigt må valgbestyrelsen henholde sig til lovens  

 udgangspunkt, der er, at kandidaterne skal anføres på  

 stemmesedlerne med deres fulde navn.
 4)	Oplysning om, hvorvidt kandidaterne er opstillet i en bestemt  

 rækkefølge (partiliste), eller om de er sideordnet opstillet,  

 jf. lovens § 24, stk. 2, 2. pkt.
 Bemærkninger:
Manglende overstregning af det ikke ønskede  

 alternativ på kandidatlistens forside, eller overstregning af begge  

 alternativer er en væsentlig mangel, der må medføre  

 kandidatlistens ugyldighed, medmindre det drejer sig om en kandidatliste med  

 kun én kandidat.
Afhjælpning af mangler på dette punkt  

 må normalt ske ved indlevering af en ny kandidatliste eller en  

 erklæring underskrevet af alle godkendte stillere.
 5)	Oplysning om listebetegnelse, jf. lovens § 24, stk. 3, 1.  

 pkt.
 Bemærkninger:
Manglende angivelse af listebetegnelse eller angivelse af  

 en listebetegnelse, der ikke kan anvendes og godkendes, jf. afsnit 6.5.  

 nedenfor, er en væsentlig mangel, der må medføre  

 kandidatlistens ugyldighed.
Afhjælpning af mangler på dette punkt  

 må normalt ske ved indlevering af en ny kandidatliste eller en  

 erklæring underskrevet af alle godkendte stillere og kandidater.
 6)	Listebetegnelsen skal ved kandidaternes underskrift være  

 godkendt af disse, jf. lovens § 24, stk. 3, 2. pkt.
 Bemærkninger:
 Kandidaternes underskrift skal meddeles på  

 kandidatlistens side 10 (kommunalbestyrelsesvalg) henholdsvis 12  

 (amtsrådsvalg). Det er normalt ikke tilstrækkeligt, at  

 kandidaterne andet steds på listen måtte have underskrevet,  

 f.eks. i rubrikkerne for kandidaternes stemmeseddelnavn.
Mangler vedrørende kandidatunderskrifter kan  

 afhjælpes ved, at de pågældende kandidater  

 påfører deres underskrift eller på anden måde  

 skriftligt (eventuelt pr. telefax) tiltræder den pågældende  

 listebetegnelse.
Sker afhjælpningen på anden måde end ved  

 påførsel af underskrift på kandidatlisten, må  

 valgbestyrelsen være opmærksom på, at kandidatunderskrifter  

 tillige kan være nødvendige til godkendelse af fælles  

 bogstavbetegnelse for flere kandidatlister med samme listebetegnelse, jf.  

 afsnit 6.6. og til bemyndigelser vedrørende  

 anmeldelse/tilbagetrækning af listeforbund eller valgforbund, jf.  

 afsnit 6.3.5.
 Hvis den eller de pågældende kandidater ikke  

 ønsker at underskrive/tiltræde listebetegnelsen eller er  

 forhindret heri på grund af bortrejse eller lignende, skal  

 valgbestyrelsen slette den eller de pågældende kandidater af  

 listen.
 7)	Underskrift af det fornødne antal vælgere som stillere  

 og oplysning om hver enkelt stillers navn, personnummer og bopæl, jf.  

 lovens § 25, stk. 1 og 2.
 Bemærkninger:
 Valgbestyrelsen skal undersøge, om de  

 anførte oplysninger om stillerens navn, personnummer og bopæl er  

 i overensstemmelse med de tilsvarende oplysninger i Det Centrale  

 Personregister (CPR).
Det bemærkes, at der ikke er noget krav om, at  

 stilleren skal anføre sit fulde navn.
Kravet er, at stilleren skal  

 anføre sit navn.
Ved afgørelse af spørgsmålet, om  

 en stillers navn er anført, kan lægges vægt på, om  

 navneangivelsen i givet fald ville opfylde kravene til at blive godkendt som  

 »stemmeseddelnavn«, jf. lovens § 24, stk. 1, 2. - 4. pkt.
 Manglende stillerunderskrift eller mangelfulde eller  

 ukorrekte oplysninger vedrørende en stiller må som udgangspunkt  

 betragtes som en væsentlig mangel, der i første omgang  

 medfører, at den pågældende slettes som stiller for  

 kandidatlisten, medmindre det drejer sig om en helt uvæsentlig mangel  

 (forkert stavning af et navn eller lignende). Mangelfuld eller forkert  

 angivelse af personnummer må normalt betragtes som en væsentlig  

 mangel, når det drejer sig om stillere.
Stillere, der ikke opfylder valgretsbetingelserne, skal  

 slettes af stillerlisten.
Valgretsbetingelserne bortset fra aldersbetingelsen  

 og betingelsen vedrørende varigheden af forudgående fast  

 bopæl i riget skal være opfyldt senest den 29. oktober 2001 (22  

 dage før valgdagen), jf. lovens § 20, stk. 1.
 Stillere, der i strid med bestemmelserne i lovens  

 § 20, stk. 2, er stiller for flere kandidatlister, skal slettes af  

 stillerlisten for alle de berørte kandidatlister. (Der er naturligvis  

 intet til hinder for, at en stiller samtidig kan være stiller for en  

 kandidatliste til kommunalbestyrelsesvalget og en kandidatliste til  

 amtsrådsvalget). En stiller, der i strid med lovens § 20,  

 stk. 2, er kandidat på den kandidatliste, vedkommende er stiller  

 for, skal ligeledes slettes.
Hvis det efter gennemgangen af stillerfortegnelsen viser  

 sig, at der ikke er det fornødne antal godkendte stillere for  

 kandidatlisten, skal den kontaktperson, der er anført på  

 kandidatlisten, have adgang til at afhjælpe denne mangel inden for de i  

 loven fastsatte frister.
Hvis manglen ikke afhjælpes, må  

 kandidatlisten erklæres ugyldig.
 I tilfælde, hvor nogle af stillerunderskrifterne  

 m.v. er meddelt på en genpart af kandidatlisten, jf. lovens § 25,  

 stk. 1, 2. pkt., skal genparten indeholde de samme oplysninger om  

 kandidaterne og deres rækkefølge og om kandidatlistens  

 opstillingsform som selve kandidatlisten (den originale). Hvis det ikke er  

 tilfældet, kan stillerne på genparten ikke medregnes.
 8)	Oplysning om kontaktperson, jf. lovens § 25,  

 stk. 3.
 Bemærkninger:
 Ved en lovændring i 2001 er det fastslået, at  

 også en kandidat og ikke blot som hidtil en stiller kan anføres  

 på kandidatlisten som den kontaktperson, valgbestyrelsen med  

 frigørende virkning kan rette henvendelse til vedrørende  

 kandidatlisten.
 Manglende oplysning om kontaktperson kan ikke i sig selv  

 betragtes som en væsentlig mangel, der medfører kandidatlistens  

 ugyldighed.
 Valgbestyrelsen vil i tilfælde af manglende  

 angivelse af kontaktperson med frigørende virkning kunne give  

 meddelelser vedrørende kandidatlisten til enhver af de godkendte  

 stillere.
6.3.3. Godkendelse af  

 kandidaterne De kandidater, der ikke kan godkendes efter reglerne i  

 lovens §§ 28 - 31, skal slettes af kandidatlisten, jf. nedenfor.
 1)	Sletning af kandidater, der ikke kan godkendes, jf. lovens  

 §§ 28 - 30.
 Bemærkninger:
En kandidat skal slettes af kandidatlisten, hvis  

 kandidaten ikke har valgret til kommunalbestyrelsen henholdsvis  

 amtsrådet.
Valgretsbetingelserne bortset fra aldersbetingelsen og  

 betingelsen vedrørende varigheden af forudgående fast  

 bopæl i riget skal være opfyldt senest den 29. oktober 2001 (22  

 dage før valgdagen), jf. lovens § 3 og § 28.
 En kandidat skal endvidere slettes af kandidatlisten, hvis  

 vedkommende på valgdagen er fyldt 60 år eller har været  

 medlem af en kommunalbestyrelse eller et amtsråd i 2 hele  

 sammenhængende valgperioder eller ikke har dansk indfødsret, og  

 hvis vedkommende senest kl. 12 fredag den 26. oktober 2001 (25 dage  

 før valgdagen) har indgivet skriftlig anmodning til valgbestyrelsens  

 formand herom, jf. lovens § 5 og § 29.
Ingen kan være kandidat på mere end én  

 kandidatliste.
Er en kandidat opført som kandidat på mere end  

 én kandidatliste, skal valgbestyrelsen spørge kandidaten,  

 hvilken kandidatliste kandidaten ønsker sig opført på.  

 Kandidaten opføres da på den kandidatliste, kandidaten oplyser,  

 og slettes af de øvrige kandidatlister.
Oplyser kandidaten ikke straks  

 over for valgbestyrelsen, hvilken kandidatliste kandidaten ønsker sig  

 opført på, indeholder lovens § 30 regler for, hvilken  

 kandidatliste kandidaten skal opføres på.
 I tilfælde, hvor slettede kandidater ønskes  

 erstattet af nye, skal der indleveres en ny eller supplerende kandidatliste  

 underskrevet af alle godkendte stillere for den oprindelige kandidatliste  

 samt forsynet med de fornødne kandidatunderskrifter for så vidt  

 angår listebetegnelsen m.v.
 2)	Sletning af overskydende kandidater, jf. lovens § 31.
 Bemærkninger:
 En kandidatliste, der ikke har indgået listeforbund,  

 må højst indeholde fire navne mere end det antal medlemmer, der  

 skal vælges til kommunalbestyrelsen henholdsvis amtsrådet, jf.  

 lovens § 21, stk. 1. Overskydende antal godkendte kandidater på  

 kandidatlister, der ikke har indgået listeforbund, slettes efter  

 reglerne i lovens § 31, stk. 1.
 Det samlede antal godkendte kandidater på  

 kandidatlister, der indgår listeforbund, jf. afsnit 6.7., må  

 højst udgøre otte mere end det antal medlemmer, der skal  

 vælges, jf. lovens § 21, stk. 2. Overskydende antal godkendte  

 kandidater på kandidatlister, der har indgået listeforbund,  

 slettes efter reglerne i lovens § 31, stk. 2 og 3.
6.3.4. Underretning til  

 udenlandske kandidater Eventuelle kandidater, der ikke har dansk  

 indfødsret, skal have meddelelse om, hvorvidt den  

 pågældende kandidatliste, herunder den pågældendes  

 kandidatur, er godkendt, jf. lovens § 27, stk. 3.
6.3.5. Godkendelse af  

 bemyndigede stillere og kandidater Stillere og kandidater kan på kandidatlisten  

 bemyndige en eller flere stillere eller kandidater til at anmelde  

 listeforbund og valgforbund henholdsvis til at give meddelelse om  

 tilbagetrækning fra et anmeldt forbund, jf. lovens § 40,  

 stk. 2, og § 41, stk. 2.
 Bemærkninger:
 Ved en lovændring i 2001 er det fastslået, at  

 også kandidater og ikke blot som hidtil stillere kan bemyndiges til at  

 anmelde listeforbund og valgforbund henholdsvis til at give meddelelse om  

 tilbagetrækning fra et anmeldt forbund.
Valgbestyrelsen skal undersøge, om den eller de  

 bemyndigede stiller(e) og/eller kandidat(er) er godkendt som stiller(e)  

 henholdsvis som kandidat(er) for den pågældende kandidatliste.  

 Valgbestyrelsen skal endvidere undersøge, om bemyndigelsen er  

 underskrevet af alle godkendte stillere og alle godkendte kandidater, jf.  

 nærmere nedenfor.
Hvis den meddelte bemyndigelse ikke kan godkendes,  

 skal kontaktpersonen snarest have meddelelse herom og efter  

 omstændighederne have lejlighed til at udtale sig, før  

 valgbestyrelsen træffer afgørelse om, hvorvidt bemyndigelsen kan  

 godkendes.
Konsekvensen af manglende godkendelse er, at anmeldelser om  

 forbund og tilbagetrækning heraf eller en ny bemyndigelse skal  

 være underskrevet af alle godkendte stillere og alle godkendte  

 kandidater, jf. lovens § 40, stk. 1, og § 41, stk. 1.
 Tiltræder nogle af kandidaterne kandidatlistens  

 listebetegnelse på anden måde end ved påførsel af  

 underskrift, jf. afsnit 6.3.2., pkt. 6, må valgbestyrelsen være  

 opmærksom på, at kandidatunderskrifter tillige kan være  

 nødvendige til bemyndigelser vedrørende anmeldelse henholdsvis  

 tilbagetrækning af listeforbund eller valgforbund.
 I tilfælde, hvor nogle af kandidat- og/eller  

 stillerunderskrifterne er meddelt på en genpart af kandidatlisten, jf.  

 lovens § 25, stk. 1, 2. pkt., skal genparten indeholde de samme  

 oplysninger om bemyndigede stillere og kandidater som selve kandidatlisten  

 (den originale). Hvis det ikke er tilfældet, kan bemyndigelsen ikke  

 anses for meddelt - forudsat at genparten indeholder sådanne  

 oplysninger, at stillerne kan medregnes som underskrivere af kandidatlisten,  

 jf. afsnit 6.3.2., pkt. 7.
 Om valgbestyrelsens pligter i forbindelse med  

 undersøgelser af, om anmeldelser af listeforbund og valgforbund er  

 gyldige, henvises til afsnit 6.7.2. nedenfor.
6.4. Kandidaternes navne på  

 stemmesedlerne Lovens § 24, stk. 1, indeholder følgende  

 regler om kandidaternes navne på stemmesedlerne:
»Hvis kandidaten ikke ønsker sig anført  

 på stemmesedlen med sit fulde navn, skal det angives, hvordan navnet  

 ønskes anført.
Kandidatens efternavn eller mellemnavn samt  

 mindst ét fornavn eller forbogstav skal altid anføres.
Kun  

 mellem- og efternavne, som kandidaten er berettiget til at føre efter  

 navneloven, eller mellemnavne, som er anmeldt til folkeregistret, kan  

 anføres på stemmesedlen.
I stedet for fornavnet kan  

 anføres et kaldenavn, der er afledt af fornavnet.« Angivelsen af, hvordan navnet ønskes anført,  

 skal ske på kandidatanmeldelsen.
 Anvendelsen af reglerne kan illustreres med  

 følgende eksempler:
 Eksempel 1:
 Kandidatens fulde navn er:
 Anne Marie Vestergaard Andersen.
 Kandidaten kan anføres på stemmesedlen med  

 sit fulde navn eller med navnet:
Anne Andersen M.
Vestergaard Mie Vestergaard Andersen osv.
 Eksempel 2:
 Kandidatens fulde navn er:
 Anne Marie Andersen.
Anne Maries eget efternavn er Hansen, men hun har som  

 giftenavn antaget sin ægtefælles eget efternavn Andersen.  

 Ægtefællen har som mellemnavn Vestergaard, og Anne Marie har  

 anmeldt til folkeregistret, at hun ønsker at anvende sin  

 ægtefælles mellemnavn som mellemnavn.
Kandidatens  

adresseringsnavn er herefter:
 Anne Marie Vestergaard Andersen.
 Kandidaten i eksempel 2 har samme muligheder for  

 navneangivelse på stemmesedlen som kandidaten i eksempel 1. Herudover  

 har kandidaten i eksempel 2 mulighed for at benytte sit eget efternavn, dvs.  

 eksempelvis at blive opført på stemmesedlen som:
 Marie Hansen.
 Sidstnævnte regel fremgår ikke direkte af  

 lovteksten, men af bemærkningerne til lovforslaget til loven fra 1989.  

 Kandidatens adkomst til eget efternavn kan kontrolleres af  

 folkeregistret.
 Reglerne om anmeldelse af mellemnavn findes i § 5 i  

 Indenrigsministeriets bekendtgørelse nr. 499 af 6. juni 2000 om  

 folkeregistrering.
 På stemmesedlen skal som minimum anføres  

 fornavn eller forbogstav samt efternavn eller mellemnavn.
 De før 1. april 1989 gældende regler om  

 adgang til at få et kaldenavn anført i en parentes på  

 stemmesedlen er ophævet.
 I bemærkningerne til lovforslaget til loven fra 1989  

 er det anført, at det forudsættes, at spørgsmålet  

 om, hvorvidt et kaldenavn er afledt af fornavnet, bliver vurderet lempeligt,  

 samt at kandidater, der tidligere har været opført på  

 stemmesedlen med et bestemt kaldenavn, fortsat skal kunne opføres  

 på stemmesedlen med dette kaldenavn (uden parentes).
6.5. Listebetegnelser En kandidatliste skal for at kunne godkendes af  

 valgbestyrelsen have en listebetegnelse, jf. lovens § 24,  

 stk. 3.
Listebetegnelsen skal være i overensstemmelse med  

 reglerne herom i lovens § 24 a.
Bestemmelsen er indsat ved en  

 lovændring i 2001, hvor der er fastsat følgende regler om  

 listebetegnelsens indhold:
 1)	Kandidatlister for et parti, der den 1. august i det kommunale  

 valgår er opstillingsberettiget til folketingsvalg, eller for det tyske  

 mindretals parti skal som listebetegnelse anvende partiets navn til  

 folketingsvalg eller en betegnelse, hvori dette navn indgår, jf. lovens  

 § 24 a, stk. 1.
 Med hensyn til, hvilke partier der den 1. august 2001 er  

 opstillingsberettiget til folketingsvalg, henvises til afsnit 6.6. Det er  

 tilstrækkeligt, at kandidatlister for sådanne partier anvender en  

 betegnelse, hvori partiets navn indgår.
2)	Andre kandidatlister end kandidatlister for de i pkt. 1 nævnte  

 partier (i det følgende kaldt lokallister) kan som listebetegnelse  

 ikke anvende navnet for et parti, der den 1. august i det kommunale  

 valgår er opstillingsberettiget til folketingsvalg, eller for det tyske  

 mindretals parti.
Andre kandidatlister kan heller ikke anvende en betegnelse,  

 hvori navnet på et sådant parti indgår.
Andre  

 kandidatlister kan endvidere ikke anvende en betegnelse, der kan give  

 anledning til forveksling med kandidatlister for et af disse partier, jf.  

 lovens § 24 a, stk. 2.
Afgørelsen af, om en listebetegnelse kan give  

 anledning til forveksling med kandidatlister for et af de partier, der pr. 1.  

 august 2000 var opstillingsberettiget til folketingsvalg, eller for det tyske  

 mindretals parti, er en helhedsvurdering af, om listebetegnelsen - positivt  

 eller negativt - er forbundet med eller knytter sig til navnet på et  

 eller flere af de nævnte partier.
Ved afgørelsen heraf kan der  

 blandt andet lægges vægt på, om listebetegnelsen indeholder  

 et eller flere ord, der er identiske eller fælles med navnet på  

 et eller flere af de nævnte partier, og om de pågældende  

 ord har en fremtrædende plads eller kan anses for det bærende  

 element i såvel listebetegnelsen som partinavnet.
Der kan endvidere  

 lægges vægt på, om de øvrige elementer i  

 listebetegnelsen på tilstrækkelig tydelig måde angiver, at  

 der er tale om en anden kandidatliste end en kandidatliste for det  

 pågældende parti.
Der kan - ud over en rent sproglig  

 sammenligning - også lægges vægt på, om særlige  

 forhold ved stiftelsen af den nye kandidatliste, herunder kandidatlistens  

 formål, er udtrykt på en sådan måde i  

 listebetegnelsen, at der af den grund opstår en nærliggende  

 forvekslingsmulighed med kandidatlister for det pågældende  

 parti.
Opmærksomheden henledes på, at det for at  

 kunne skaffe de fornødne oplysninger til at afgøre dette  

 spørgsmål kan være nødvendigt at indhente en  

 udtalelse fra det parti, hvis navn kandidatlistens listebetegnelse eventuelt  

 kan forveksles med, og at det efter forvaltningslovens regler om  

 partshøring - medmindre listebetegnelsen uden videre kan nægtes  

 godkendt - må antages at være en pligt til at underrette det  

 pågældende parti om, at valgbestyrelsen har en sag om godkendelse  

 af en listebetegnelse for en kandidatliste under behandling.
Har det  

 pågældende parti afgivet en udtalelse, kan det efter  

 forvaltningslovens regler om partshøring - hvis udtalelsen agtes  

 imødekommet - være nødvendigt at bede om kandidatlistens  

 bemærkninger til denne udtalelse.
De ovennævnte oplysninger og  

 udtalelser kan indhentes telefonisk, jf. herved offentlighedslovens regler om  

 notatpligt.
 3)	Som listebetegnelse kan ikke anvendes enkelte bogstaver (A, B, C  

 osv.) eller en kombination af bogstaver, der ikke danner et ord (RV, CD, SF,  

 KRF osv.), jf. lovens § 24 a, stk. 3.
 Bestemmelsen får kun betydning for lokallister.
 Hertil kommer, at bestemmelsen i lovens § 32,  

 hvorefter valgbestyrelsen tildeler de godkendte kandidatlister en  

 bogstavbetegnelse, forudsætter, at der i en listebetegnelse ikke  

 indgår enkelte bogstaver, der ikke tillige udgør et  

 selvstændigt ord (f.eks. »Moderat T«). Enkelte bogstaver vil  

 således kunne give anledning til forveksling med de bogstavbetegnelser,  

 som valgbestyrelsen vil have mulighed for at tildele godkendte  

 kandidatlister.
 En kandidatliste kan heller ikke få en  

 listebetegnelse godkendt, der består af ordet »liste« og et bogstav  

 eller en kombination af bogstaver, der ikke danner et ord (»Liste  

 T«).
 4)	En listebetegnelse kan ikke anvendes, såfremt det ved endelig  

 dom er fastslået eller der i øvrigt er grund til at antage, at  

 en anden på andet grundlag end reglerne i lovens § 24 a,  

 stk. 2, jf. pkt. 2 ovenfor, har eneret til listebetegnelsen.  

 Listebetegnelsen kan dog anvendes, hvis indehaveren af eneretten har  

 samtykket i kandidatlistens brug af listebetegnelsen, jf. lovens § 24 a,  

 stk. 4.
 Bestemmelsen får kun betydning for lokallister og  

 vedrører den situation, hvor en anden end lokallisten - uden at  

 være et parti, der den 1. august i det kommunale valgår er  

 opstillingsberettiget til folketingsvalg, eller det tyske mindretals parti -  

 har materiel eneret til den listebetegnelse, der er anført på en  

 kandidatliste, der er indleveret til valgbestyrelsen, men endnu ikke er  

 godkendt af denne.
Godkendelse kan nægtes, hvis det ved endelig dom er  

 fastslået, at en anden har materiel eneret.
Godkendelse kan endvidere  

 nægtes, hvis der efter de for valgbestyrelsen foreliggende oplysninger  

 er grund til at antage, at en anden har opnået eneret til navnet.
Det  

 kræves altså ikke, at det med sikkerhed kan afgøres, om en  

 anden har opnået eneret til navnet.
Det, der kræves, er, at  

 valgbestyrelsen i det enkelte tilfælde har saglig grund til en  

 sådan antagelse.
 De situationer, hvor andre vil kunne have materiel eneret  

 til en listebetegnelse, en lokalliste anvender, vil bl.a. kunne være  

 følgende:
En erhvervsvirksomhed vil f.eks. i kraft af reglerne i  

 varemærkeloven, markedsføringsloven og aktieselskabsloven og  

 på ulovbestemt grundlag kunne erhverve eneret til en bestemt betegnelse  

 og til betegnelser, der vil kunne forveksles hermed.
En ikke-erhvervsdrivende  

 forening vil ligeledes på ulovbestemt grundlag kunne erhverve eneret  

 til et navn og til navne, hvor der er nærliggende forvekslingsrisiko,  

 alene ved ibrugtagning.
Dette forudsætter selvsagt, at foreningen  

 fortsat er aktiv og benytter foreningsnavnet, men der stilles i retspraksis  

 ikke store krav.
Et parti, der tidligere end pr. 1. august 2001 var  

 opstillingsberettiget til folketingsvalg, og dermed ikke længere efter  

 lovens § 24 a, stk. 2, har eneret til en listebetegnelse, hvori  

 navnet indgår, vil på ulovbestemt grundlag kunne have bevaret  

 eneretten til partinavnet ved ibrugtagning.
Dette forudsætter, at  

 partiet fortsat er aktivt.
Et parti, der med henblik på at indsamle det  

 fornødne antal vælgererklæringer til at blive  

 opstillingsberettiget til folketingsvalg har fået et partinavn godkendt  

 af Indenrigsministeriet, jf. folketingsvalglovens § 12, stk. 2, jf.  

 § 13, har ikke i kraft af Indenrigsministeriets godkendelse fået  

 materiel eneret til partinavnet.
Dette må afgøres efter de  

 almindelige regler om erhvervelse af eneret ved ibrugtagning.
 En lokalliste med en (næsten) enslydende betegnelse,  

 der opstiller til et andet kommunalt valg, kan ikke antages alene af den  

 grund at have fået materiel eneret over listebetegnelsen.
 En listebetegnelse, der indeholder et personnavn (f.eks.  

 »Borgerlisten Jens Hansen«), vil normalt ikke være i strid med andres  

 eneret, da indehaveren af et personnavn normalt ikke har eneret (men alene  

 ret) over navnet.
 Valgbestyrelsen har alene anledning til at overveje, om  

 listebetegnelsen på en indleveret lokalliste er i strid med andres  

 eneret, i de tilfælde, hvor valgbestyrelsen i forvejen - uden at  

 foretage selvstændige undersøgelser - har kendskab til, at  

 listebetegnelsen på en indleveret lokalliste kunne være identisk  

 eller forvekslelig med navnet på en erhvervsvirksomhed, et  

 varemærke eller en aktiv ikke-erhvervsdrivende forening, jf. ovenfor.  

 Valgbestyrelsen har ikke pligt til at foretage selvstændige  

 undersøgelser for at afklare, om der findes andre, som måtte  

 have materiel eneret til de indleverede lokallisters listebetegnelser.
 I de tilfælde, hvor valgbestyrelsen i forvejen har  

 kendskab til, at listebetegnelsen på en indleveret lokalliste kunne  

 være i strid med andres materielle eneret, vil det ofte være  

 nødvendigt at indhente yderligere oplysninger for at kunne tage  

 stilling til, om der er grund til at antage, at dette er tilfældet.
For at kunne skaffe de fornødne oplysninger til at  

 afgøre dette spørgsmål kan det være  

 nødvendigt at indhente en udtalelse fra indehaveren af eneretten og  

 efter forvaltningslovens regler om partshøring må der -  

 medmindre listebetegnelsen uden videre kan nægtes godkendt - antages at  

 være en pligt til at underrette indehaveren om, at valgbestyrelsen har  

 en sag om godkendelse af en listebetegnelse for en kandidatliste under  

 behandling.
Har indehaveren af eneretten afgivet en udtalelse, kan det efter  

 forvaltningslovens regler om partshøring - hvis udtalelsen agtes lagt  

 til grund til ugunst for kandidatlisten - være nødvendigt at  

 bede om kandidatlistens bemærkninger til denne udtalelse.
Til brug for afgørelsen af, om der er grund til at  

 antage, at listebetegnelsen er i strid med andres eneret, kan der indhentes  

 en vurdering fra andre, herunder kommunens advokat, med indsigt i de  

 særlige navne- og kendetegnsretlige regler.
Også denne udtalelse  

 kan det - hvis udtalelsen agtes lagt til grund til ugunst for kandidatlisten  

 - være nødvendigt at bede om kandidatlistens bemærkninger  

 til.
 De ovennævnte oplysninger og udtalelser kan  

 indhentes telefonisk, jf. herved offentlighedslovens regler om  

 notatpligt.
Når valgbestyrelsen frem til, at det ved endelig dom  

 er fastslået eller der i øvrigt er grund til at antage, at en  

 anden har materiel eneret til listebetegnelsen, skal kandidatlisten gives  

 mulighed for at afhjælpe manglen.
Dette kan f.eks. ske ved at  

 fremskaffe et samtykke fra indehaveren af eneretten.
Det er kandidatlisten og  

 ikke valgbestyrelsen, der i givet fald skal indhente et samtykke.
En anden mulighed for at afhjælpe manglen vil  

 være, at kandidatlisten gives mulighed for at ændre  

 kandidatlistens listebetegnelse, således at listebetegnelsen ikke  

 længere er i strid med eneretten.
Er der tale om en  

 ikke-erhvervsdrivende forening, er det efter retspraksis kun navne med en  

 nærliggende forvekslingsrisiko, der vil være i strid med  

 eneretten.
Ved mindre ændringer af en kandidatlistes listebetegnelse,  

 der ikke indebærer en egentlig ændring heraf, kan valgbestyrelsen  

 se bort fra kravet om, at den ny listebetegnelse skal være underskrevet  

 af alle godkendte stillere og alle godkendte kandidater.
5)	Har valgbestyrelsen godkendt listebetegnelsen for en lokalliste, kan  

 valgbestyrelsen tilbagekalde godkendelsen, hvis det viser sig, at det ved  

 endelig dom er fastslået eller der i øvrigt er grund til at  

 antage, at en anden har materiel eneret til listebetegnelsen, og hvis  

 indehaveren af eneretten ikke samtykker i kandidatlistens brug af  

 listebetegnelsen.
Tilbagekaldelsen medfører, at kandidatlistens ret  

 til at deltage i valget bortfalder, jf. lovens § 24 a,  

 stk. 5.
Bestemmelsen vedrører de situationer, hvor  

 valgbestyrelsen efter godkendelse af kandidatlisten bliver bekendt med nye  

 oplysninger, f.eks. en dom eller andre oplysninger, der indebærer, at  

 den meddelte godkendelse er sket på et urigtigt grundlag.
Dette  

 gælder, uanset om de faktiske kendsgerninger, f.eks. en dom,  

 oplysningen vedrører, har foreligget og eventuelt er blevet offentligt  

 tilgængelige før meddelelsen af godkendelse.
Det er i denne  

 situation valgbestyrelsen, der skal undersøge, om indehaveren af  

 eneretten samtykker i kandidatlistens brug af navnet.
Der er ikke nogen frist  

 for, hvor sent i forhold til valgets afholdelse tilbagekaldelse kan ske.
Bestemmelsen giver alene adgang til at tilbagekalde og  

 indeholder ikke nogen pligt hertil.
Hensynet til den kandidatliste, der som  

 følge af den meddelte godkendelse har fået tildelt en  

 bogstavbetegnelse, og hensynet til at sikre den praktiske  

 gennemførelse af valget vil ofte tilsige, at tilbagekaldelse  

 undlades.
 I øvrigt henvises til pkt. 4).
6.6. Bogstavbetegnelser Valgbestyrelsen skal tildele de godkendte kandidatlister  

 en bogstavbetegnelse, jf. lovens § 32.
 Ved Indenrigsministeriets bekendtgørelse af 20. august 2001  

 (bekendtgjort i Statstidende den 1. september 2001) er det i medfør af  

 lovens § 33, stk. 3, fastsat, at nedennævnte  

 bogstavbetegnelser er forbeholdt kandidatlister for de pågældende  

 partier, der pr. 1. august 2001 er opstillingsberettiget til folketingsvalg,  

 samt det tyske mindretals parti.
 Reserverede bogstavbetegnelser:
A. for Socialdemokratiet B. for Det Radikale Venstre C. for Det Konservative Folkeparti D. for Centrum-Demokraterne F. for Socialistisk Folkeparti O. for Dansk Folkeparti Q. for Kristeligt Folkeparti S. for Slesvigsk Parti V. for Venstre, Danmarks Liberale Parti Z. for Fremskridtspartiet Ø. for Enhedslisten - De Rød-Grønne Bogstavet X kan ikke tildeles nogen kandidatliste, jf. lovens § 34,  

 stk. 1.
 Alle nedenstående ureserverede bogstavbetegnelser  

 kan således anvendes ved tildeling af bogstavbetegnelser til andre  

 kandidatlister, hvis listebetegnelse ikke er navnet på et parti, der  

 den 1. august 2001 er opstillingsberettiget til folketingsvalg, eller navnet  

 på det tyske mindretals parti (lokallister), jf. lovens § 34,  

 stk. 1.
 Ureserverede bogstavbetegnelser:
E P G R H T I U J W K Y L Æ M Å N Alle de partier, der var opstillingsberettigede til  

 folketingsvalg pr. 1. august 2001, var opstillingsberettigede pr. 1. august  

 1997. Der er ikke siden godkendt yderligere partier som  

 opstillingsberettigede.
Fremskridtspartiet, der var opstillingsberettiget pr.  

 1. august 1997, men som siden har mistet sin repræsentation i  

 Folketinget og dermed sin ret til at stille op ved førstkommende  

 folketingsvalg i kraft af at være repræsenteret i Folketinget, er  

 den 20. august 2001 i kraft af indsamling af vælgererklæringer  

 blevet godkendt af Indenrigsministeriet som opstillingsberettiget til  

 folketingsvalg med virkning fra den 31. juli 2001. Partiet Demokratisk  

 Fornyelse, der var opstillingsberettiget pr. 1. august 1997, var ikke  

 opstillingsberettiget pr. 1. august 2001, og bogstavbetegnelsen U, der var  

 tildelt dette parti, er derfor flyttet fra listen over reserverede  

 bogstavbetegnelser til listen over ureserverede bogstavbetegnelser.
Om anvendelse af reserverede bogstavbetegnelser  

 bemærkes, at partiernes ungdomsorganisationer kan opstille under  

 vedkommende partis bogstavbetegnelse under forudsætning af, at  

 partibetegnelsen indgår i listebetegnelsen.
Partiernes  

 ungdomsorganisationer vil dog fortsat have mulighed for at opstille under en  

 særskilt (ureserveret) bogstavbetegnelse, medmindre partiets navn fuldt  

 ud indgår i listebetegnelsen for ungdomsorganisationens kandidatliste,  

 jf. lovens § 33, stk. 1.
 Om anvendelse af ureserverede bogstavbetegnelser  

 henstilles det, at bogstavet W - på grund af forvekslingsmuligheden med  

 V - ikke anvendes. Å skal angives som Å og ikke som Aa.
 Med hensyn til principperne for tildeling af  

 bogstavbetegnelser til kandidatlister, der er omfattet af lovens § 34  

 (lokallister) henstilles det til valgbestyrelserne, at lokallister,  

 der har deltaget i det sidste kommunalvalg, normalt får fortrinsret til  

 den bogstavbetegnelse, som lokallisten tidligere har anvendt, mens der i  

 andre tilfælde, hvor to eller flere lokallister med forskellig  

 listebetegnelse ønsker tildelt samme bogstavbetegnelse, kan  

 lægges vægt på blandt andet den rækkefølge,  

 hvori listerne indleveres.
Det henstilles endvidere, at bogstavbetegnelser for  

 de partier, der var opstillingsberettigede pr. 1. august i det  

 foregående kommunale valgår, dvs. pr. 1. august 1997, normalt kun  

 tildeles kandidatlister for de pågældende tidligere  

 opstillingsberettigede partier og ikke andre lokallister.
Denne henstilling  

 gælder for partiet Demokratisk Fornyelse (der nu har ændret navn  

 til Unionsmodstanderne Demokratisk Fornyelse), der var opstillingsberettiget  

 pr. 1. august 1997 med bogstavbetegnelsen U, men ikke er det pr. 1. august  

 2001.
Det henstilles endvidere, at der ved tildeling af  

 bogstavbetegnelser blandt andet lægges vægt på - hvis ikke  

 andre hensyn gør sig gældende - om der er tale om en lokalliste  

 for et parti, der tidligere end pr. 1. august 1997 var opstillingsberettiget  

 til folketingsvalg.
Som eksempler herpå kan nævnes lokallister  

 for følgende partier, der var opstillingsberettigede til  

 folketingsvalget den 12. december 1990, men som ikke senere har været  

 opstillingsberettigede: E.
Danmarks Retsforbund, G.
De Grønne, H.
Det  

 Humanistiske Parti og P.
Fælles Kurs.
 Alle de ovennævnte henstillinger gælder kun,  

 så vidt dette er muligt, dvs. at antallet af lokallister ikke  

 gør det nødvendigt, at også disse bogstavbetegnelser  

 tages i anvendelse til andre lokallister.
Om tidspunktet for tildeling af bogstavbetegnelser  

 bemærkes, at det i lovens § 32 er fastsat, at valgbestyrelsen skal  

 tildele de godkendte kandidatlister en bogstavbetegnelse.
Godkendelse af en  

 kandidatliste kan tidligst meddeles ved udløbet af fristen for  

 indlevering af kandidatlister tirsdag den 23. oktober 2001 (4 uger før  

 valgdagen) og skal senest meddeles mandag den 29. oktober 2001 eller snarest  

 derefter (22 dage før valgdagen).
Lokallisterne kan imidlertid have en berettiget interesse  

 i på et tidligere tidspunkt at få kendskab til, hvilken  

 bogstavbetegnelse de kan forvente at få tildelt.
Der er efter  

 Indenrigsministeriets opfattelse intet til hinder for, at valgbestyrelsen  

 allerede i forbindelse med kandidatlistens indlevering giver tilsagn om en  

 bestemt bogstavbetegnelse under hensyntagen til de ovenfor nævnte  

 principper for tildeling af bogstavbetegnelser.
Valgbestyrelsen skal efter  

 almindelige grundsætninger om saglighed og ligelighed i givet fald give  

 alle kandidatlister tilbud herom og ikke kun dem, der på eget initiativ  

 anmoder herom.
Ved et sådant forhåndstilsagn skal tages forbehold  

 for, at valgbestyrelsen som følge af bestemmelsen i lovens § 36,  

 jf. nedenfor, bliver forpligtet til at fravige forhåndstilsagnet.
 Forud for en kandidatlistes indlevering vil  

 valgbestyrelsen normalt alene kunne give oplysning om, hvilke  

 bogstavbetegnelser der er eller må forventes at være til  

 rådighed, og om de principper, valgbestyrelsen vil lægge til  

 grund i tilfælde, hvor flere kandidatlister (med forskellig  

 listebetegnelse) måtte fremsætte ønske om at få  

 tildelt samme bogstavbetegnelse.
Hvis flere kandidatlister har samme listebetegnelse, skal  

 de tildeles samme bogstavbetegnelse, såfremt alle stillere og  

 kandidater på hver af kandidatlisterne underskriver og indleverer en  

 skriftlig anmodning herom.
Tilsvarende gælder, hvis flere  

 kandidatlister har samme listebetegnelse, bortset fra en betegnelse, der  

 angiver et særligt lokalt eller andet tilhørsforhold.  

 Anmodningen skal indleveres til valgbestyrelsens formand samtidig med  

 indleveringen af kandidatlisten, jf. lovens § 34, stk. 2 og 3. Den  

 af Indenrigsministeriet godkendte formular til kandidatlister er indrettet  

 således, at anmodningen kan anføres på kandidatlisten.
 Skal flere kandidatlister tildeles samme  

 bogstavbetegnelse, hvad enten der er tale om et reserveret eller et  

 ureserveret bogstav, føjes et tal til bogstavbetegnelsen (A.1, A.2,  

 A.3 osv.) i den rækkefølge, hvori kandidatlisterne er  

 indleveret, jf. lovens § 35.
Hvis det ikke er muligt at tildele en bogstavbetegnelse  

 til alle de kandidatlister, der skal tildeles et ureserveret bogstav,  

 går en tidligere indleveret kandidatliste ved tildelingen af en  

 bogstavbetegnelse forud for en senere indleveret.
Kandidatlister, der ikke er  

 tildelt en bogstavbetegnelse, anføres nederst på stemmesedlen i  

 alfabetisk rækkefølge efter deres listebetegnelse, jf. lovens  

 § 36.
6.7. Listeforbund og valgforbund 6.7.1. Indgåelse af  

 listeforbund og valgforbund Reglerne om indgåelse af listeforbund og valgforbund  

 findes i lovens §§ 37, 38 og 42.
Kandidatlister, der har samme bogstavbetegnelser, (f.eks.  

 L.1, L.2 og L.3) kan indgå listeforbund, men ikke valgforbund med  

 hinanden, jf. lovens §§ 37 og 38. Indgår sådanne  

 kandidatlister alligevel valgforbund med hinanden, anses dette ikke for  

 indgået.
Listeforbundet behøver kun at omfatte nogle af  

 kandidatlisterne med samme bogstavbetegnelse (f.eks. kan L.1 og L.2  

 indgå listeforbund, selv om L.3 ikke deltager i listeforbundet).
 Mellem kandidatlister med samme bogstavbetegnelse kan der  

 kun indgås ét listeforbund, jf. lovens § 37, stk. 1.  

 Er der indgået flere listeforbund mellem kandidatlister, der har samme  

 bogstavbetegnelse (f.eks. ét listeforbund mellem L.1 og L.2 og et  

 andet listeforbund mellem L. 3 og L. 4), anses ingen af listeforbundene for  

 indgået, jf. lovens § 42, nr. 1.
Kandidatlister, der ikke har samme bogstavbetegnelser,  

 (f.eks.
K., L. og M.) kan indgå valgforbund, men ikke listeforbund med  

 hinanden, jf. lovens §§ 37 og 38. Indgår sådanne  

 kandidatlister alligevel listeforbund med hinanden, anses dette ikke for  

 indgået.
 Hver kandidatliste kan kun indgå ét  

 valgforbund, jf. lovens § 38, stk. 1.
 Kandidatlister, der har samme bogstavbetegnelser, kan  

 indgå ét og kun ét listeforbund med hinanden, og  

 listeforbundet kan indgå ét og kun ét valgforbund med  

 andre kandidatlister, der ikke har samme bogstavbetegnelser, jf. lovens  

 § 38, stk. 2. Der kan således godt indgås listeforbund  

 mellem to kandidatlister med bogstavbetegnelser L.1 og L.2, der herefter  

 indgår valgforbund med to kandidatlister med bogstavbetegnelser K. og  

 M.
Har en kandidatliste eller et listeforbund indgået  

 flere valgforbund, anses kandidatlisten henholdsvis listeforbundet ikke som  

 deltager i nogen af forbundene, jf. lovens § 42, nr. 2. Indgås  

 f.eks. listeforbund mellem to kandidatlister med bogstavbetegnelser L.1 og  

 L.2, der herefter indgår ét valgforbund med to kandidatlister  

 med bogstavbetegnelser K. og M., og ét andet valgforbund med to  

 kandidatlister med bogstavbetegnelserne R. og S., anses listeforbundet mellem  

 L.1 og L.2 ikke som deltager i nogen af valgforbundene.
Det ene valgforbund  

 vil herefter alene omfatte kandidatlisterne K. og M., og det andet  

 valgforbund vil alene omfatte kandidatlisterne R. og S.
 Indgår der i et valgforbund flere kandidatlister,  

 der er tildelt samme bogstavbetegnelse (f. eks. et valgforbund mellem K.,  

 L.1, L.2 og M.), anses ingen af disse kandidatlister som deltager i  

 valgforbundet, medmindre kandidatlisterne tillige indgår i ét  

 listeforbund (dvs. der i det ovennævnte valgforbund skal være  

 indgået et listeforbund mellem L.1 og L.2), jf. lovens § 42, nr.  

 3.
 Eksempel:
I en kommune er opstillet tre kandidatlister, der har  

 samme listebetegnelse, og som efter anmodning har fået tildelt  

 bogstavbetegnelsen L., dvs.
L.1, L.2 og L.3. L.1 og L.2 har indgået  

 listeforbund, L.3 deltager ikke i listeforbundet.
Der kan ikke  

 indgås valgforbund mellem listeforbundet L.1-L.2 og kandidatliste L.3,  

 heller ikke i tilfælde, hvor en kandidatliste med en anden  

 bogstavbetegnelse deltager i valgforbundet.
Eksempelvis kan der ikke   

 indgås valgforbund mellem listeforbundet L.1-L.2, kandidatliste L.3,  

 kandidatliste N. samt kandidatliste T.
Hvis et sådant forbund anmeldes,  

 anses hverken listeforbundet L.1-L.2 eller kandidatliste L.3 som deltager i  

 valgforbundet, der herefter alene vil omfatte kandidatliste N. og  

 kandidatliste T., jf. lovens § 42, nr. 3.
 Derimod er der intet til hinder for, at listeforbundet  

 L.1-L.2 eksempelvis indgår valgforbund med kandidatliste N., mens  

 kandidatliste L.3 indgår valgforbund med kandidatliste T.
6.7.2. Anmeldelse m.v.  

 af listeforbund og valgforbund Skriftlig anmeldelse af indgåede listeforbund og  

 valgforbund og skriftlig meddelelse om tilbagetrækning fra anmeldte  

 listeforbund eller valgforbund skal indleveres til valgbestyrelsens formand  

senest mandag den 29. oktober 2001 kl. 12 (22 dage før  

 valgdagen), jf. lovens § 40, stk. 1, og § 41, stk. 1. Der  

 er ikke hjemmel til at dispensere fra denne frist.
 Indenrigsministeriet har som følge af de  

 ændrede regler om bemyndigelse til anmeldelse af listeforbund og  

 valgforbund godkendt en ny formular til anmeldelse af indgåede  

 listeforbund og valgforbund i stedet for den formular, der blev godkendt til  

 kommunalvalgene i 1997. Formularen kan købes hos Lyreco Danmark A/S,  

 Fabriksparken 54-56, Postboks 1332, 2600 Glostrup, tlf. 43 45 15 16, telefax  

 43 45 19 99. Der er dog ikke noget krav om, at anmeldelse af indgåede  

 listeforbund og valgforbund skal indgives på den nævnte  

 formular.
 Der foreligger ingen formularer til meddelelser om  

 tilbagetrækning fra anmeldte listeforbund eller valgforbund.
 Anmeldelsen af forbund og meddelelsen om  

 tilbagetrækning fra forbund skal for hver kandidatliste være  

 underskrevet af alle godkendte stillere og godkendte kandidater på  

 kandidatlisten, jf. lovens § 40, stk. 1, og § 41,  

 stk. 1.
Stillere og kandidater kan dog på kandidatlisten  

 skriftligt bemyndige en eller flere stillere og/eller kandidater til ikke  

 blot at anmelde listeforbund og/eller valgforbund, men også til at  

 trække en anmeldelse af et forbund tilbage.
Bemyndigelser til at  

 anmelde eller tilbagetrække listeforbund og/eller valgforbund skal  

 være tiltrådt af såvel alle godkendte stillere som alle  

 godkendte kandidater, jf. lovens § 40, stk. 2, og § 41,  

 stk. 2, og jf. formularen til kandidatlister, side 1 og 10 henholdsvis  

 12. Der henvises herved til afsnit 6.3.5. ovenfor, hvor der bl.a. er  

 redegjort for valgbestyrelsens forpligtelse til at undersøge, om  

 meddelte bemyndigelser kan godkendes.
Ved en lovændring i 2001 er der indsat en  

 formodningsregel gående ud på, at en bemyndigelse til at anmelde  

 forbund henholdsvis tilbagetrækning fra forbund, uanset om  

 bemyndigelsen er givet til to eller flere stillere eller kandidater, anses  

 for givet til de pågældende hver for sig.
Denne formodningsregel  

 gælder dog ikke, hvis det på kandidatlisten er angivet, at  

 bemyndigelsen er givet til de pågældende i forening, jf. lovens  

 § 40, stk. 2, og § 41, stk. 2.
Der er ikke adgang til angive, at enkelte af de  

 bemyndigede er bemyndigede hver for sig, og at andre kun er bemyndigede i  

 forening.
Der er heller ikke adgang til at angive, at det er  

 tilstrækkeligt, at et vist antal af de bemyndigede handler i forening.  

 Enten er alle bemyndiget hver for sig, eller også er alle bemyndiget i  

 forening.
Foretager de hver for sig bemyndigede uoverensstemmende  

 anmeldelser, må anmeldelserne anses for ugyldige i det omfang, de ikke  

 er overensstemmende.
Det forudsættes dog, at valgbestyrelsen ved  

 henvendelse til de pågældende bemyndigede, så vidt dette  

 inden for de gældende frister er muligt, søger at bringe  

 overensstemmelse mellem anmeldelserne.
Loven indeholder ikke nogen bestemmelser om, at en  

 valgbestyrelse skal give de bemyndigede eller i mangel heraf den  

 kontaktperson, der er anført på kandidatlisten, meddelelse om  

 eventuelle mangler ved indleverede anmeldelser om liste- eller valgforbund  

 med henblik på, at der skal gives adgang til at afhjælpe mangler  

 inden udløbet af fristen for anmeldelse af listeforbund og  

 valgforbund.
Det må imidlertid antages, at en sådan forpligtelse  

 påhviler valgbestyrelsen i medfør af bestemmelserne i  

 forvaltningslovens § 7, stk. 1, om en forvaltningsmyndigheds pligt  

 til at yde vejledning og bistand.
I hvert fald med hensyn til anmeldelser om  

 forbund, der indleveres i god tid inden fristens udløb, må det  

 antages, at valgbestyrelsen er forpligtet til at give de  

 pågældende lejlighed til at afhjælpe manglerne inden  

 udløbet af fristen for anmeldelse af forbund.
 Valgbestyrelsen skal derfor snarest muligt efter  

 modtagelsen af en anmeldelse om listeforbund eller valgforbund  

 undersøge, om den er i orden, og hvis ikke give de bemyndigede eller i  

 mangel heraf kontaktpersonen underretning herom med henblik på, at  

 manglen om muligt kan afhjælpes inden udløbet af fristen for  

 anmeldelse af listeforbund og valgforbund.
6.8. Bekendtgørelse m.v. af de godkendte  

 kandidatlister og anmeldte forbund De godkendte kandidatlister til kommunalbestyrelsesvalget  

 og amtsrådsvalget, herunder samtlige kandidaters navne, samt oplysning  

 om anmeldte listeforbund og valgforbund skal af kommunalbestyrelsen  

 bekendtgøres ved opslag i kommunens folkeregister, jf. lovens  

 § 43.
 Bekendtgørelsen skal ske snarest efter  

 udløbet af fristen for anmeldelse af listeforbund og valgforbund  

 mandag den 29. oktober 2001 kl. 12.
Amtsvalgbestyrelsen skal til brug for  

 bekendtgørelsen underrette kommunalbestyrelsen om de godkendte  

 kandidatlister, herunder samtlige kandidaters navne, og anmeldte forbund til  

 amtsrådsvalget.
Det forudsættes, at underretningen sker i  

 så god tid og i en sådan form, at bekendtgørelsen -  

 tillige med den tilsvarende bekendtgørelse for  

 kommunalbestyrelsesvalget - er til rådighed ved den brevstemmeafgivning  

 på folkeregistret, der finder sted inden for de sidste tre uger  

 før valgdagen, dvs. fra og med tirsdag den 30. oktober 2001.
Det er fastsat i Indenrigsministeriets  

 bekendtgørelser nr. 170 og 171 af 22. marts 1999, at vælgerne i  

 forbindelse med brevstemmeafgivning på plejehjem m.v. og i  

 ældreboliger samt i vælgerens hjem skal have lejlighed til at  

 gøre sig bekendt med en fortegnelse over de godkendte kandidatlister,  

 herunder samtlige kandidaters navne, samt oplysning om anmeldte listeforbund  

 og valgforbund såvel til kommunalbestyrelsesvalget som til  

 amtsrådsvalget.
Kommunalbestyrelsen skal sørge for, at  

 stemmemodtagerne ved brevstemmeafgivning på plejehjem m.v. og i  

 ældreboliger samt i vælgerens hjem bliver forsynet med de  

 nævnte fortegnelser.
Der henvises til afsnit 8.4.3. nedenfor.
Det er fastsat i bekendtgørelse nr. 300 af 17. maj  

 1989, at vælgere, der afgiver brevstemme på et amtskommunalt  

 sygehus, skal have adgang til at gøre sig bekendt med en fortegnelse  

 over de opstillede kandidater og kandidatlister for alle kommuner i  

 amtskommunen foruden med fortegnelsen for amtsrådsvalget i vedkommende  

 amtskommune.
Tilsvarende skal vælgere, der afgiver brevstemme på  

 sygehuse, der hører under Hovedstadens Sygehusfællesskab, have  

 adgang til at gøre sig bekendt med de nævnte fortegnelser til  

 valget til henholdsvis Borgerrepræsentationen i København og  

 Frederiksberg Kommunalbestyrelse.
Amtsrådet skal sørge for, at amtskommunens  

 sygehuse bliver forsynet med de fortegnelser, som skal være til stede  

 ved brevstemmeafgivningen på sygehuse.
En tilsvarende forpligtelse  

 påhviler Københavns og Frederiksberg Kommuner for så vidt  

 angår sygehuse under Hovedstadens Sygehusfællesskab.
 Amtsrådet må derfor ved henvendelse til de  

 pågældende kommunalbestyrelser tage de fornødne  

 initiativer til at sikre, at de nævnte fortegnelser til brug ved  

 brevstemmeafgivning på sygehusene bliver tilvejebragt hurtigst muligt  

 og i en hensigtsmæssig form.
6.9. Stemmesedler og opslag Stemmesedler og opslag til ophængning i  

 stemmelokalerne til kommunalbestyrelsesvalget og til amtsrådsvalget  

 tilvejebringes ved kommunevalgbestyrelsens henholdsvis amtsvalgbestyrelsens  

 foranstaltning.
 Amtsvalgbestyrelsen skal sørge for, at det  

 nødvendige antal stemmesedler og opslag til amtsrådsvalget er  

 afleveret til vedkommende kommunalbestyrelser senest søndag den 18.  

 november 2001 (2 dage før valgdagen), jf. lovens § 50.
 Kommunevalgbestyrelsen skal sørge for, at det  

 nødvendige antal stemmesedler og opslag til kommunalbestyrelsesvalget  

 foreligger senest mandag den 19. november 2001.
6.9.1.  

 Stemmesedler Med hensyn til stemmesedlernes indhold og udformning  

 henvises til Indenrigsministeriets bekendtgørelse nr. 588 af 1.  

 september 1989 om stemmesedler til brug ved kommunale valg, som ændret  

 ved Indenrigsministeriets bekendtgørelse nr. 308 af 3. maj 2001.  

 Bekendtgørelserne er optaget som bilag 3 og bilag 4 til  

 vejledningen.
I bilag 5 er vist et udsnit af en fiktiv  

 stemmeseddel.
Ved ændringsbekendtgørelsen i 2001 er det  

 fastsat, at der på selve stemmesedlen og ikke blot ved opslag i  

 stemmerummet gives vælgeren vejledning om, hvordan stemmeafgivningen  

 foretages. Øverst på stemmesedlerne til kommunale valg  

 anføres nu følgende: »Sæt x til højre for en  

 listebetegnelse (et partinavn) eller et kandidatnavn.
Sæt kun ét  

 x på stemmesedlen«.
 Stemmesedlerne skal være af karton eller svært  

 papir med en gramvægt på mindst 125 g/m2.  

 Stemmesedlerne til kommunalbestyrelsesvalget skal være trykt på  

 hvidt materiale, mens stemmesedlerne til amtsrådsvalget skal være  

 trykt på gult materiale.
 Opmærksomheden skal særligt henledes på,  

 at kandidatlister, der har indgået listeforbund, skal anføres i  

 rubrikker ved siden af hinanden, også i tilfælde, hvor  

 kandidaternes navne på kandidatlister, der ikke har indgået  

 listeforbund, er anført i én kolonne - som vist i udsnit af  

 stemmeseddel i bilag 5.
 I tilfælde, hvor valgbestyrelsen beslutter, at  

 kandidaternes navne inden for hvert felt skal opføres i to eller flere  

 kolonner, skal navnene på samtlige kandidater fordeles ligeligt mellem  

 kolonnerne, jf. stemmeseddelbekendtgørelsens § 8,  

 stk. 2.
Hvad der skal forstås ved »ligeligt« i  

 tilfælde, hvor det ikke er muligt at foretage en matematisk ligelig  

 fordeling, beror i nogen grad på valgbestyrelsens skøn.
Ved  

 udøvelsen af skønnet må bl.a. lægges vægt  

 på hensynet til stemmesedlens overskuelighed, hvilket hensyn efter  

 omstændighederne vil kunne medføre, at en eller flere kolonner  

 (til højre) på stemmesedlen lades tomme.
I denne forbindelse  

 bemærkes, at et kryds, der er placeret i en tom kolonne, skal betragtes  

 som en listestemme for den pågældende kandidatliste.
6.9.2.  

 Opslag Foruden stemmesedler skal til brug for valget  

 tilvejebringes opslag til ophængning i stemmelokalerne, jf. lovens  

 § 51, stk. 3.
 Opslag om kommunalbestyrelsesvalget skal være  

 fremstillet af hvidt materiale, mens opslag om amtsrådsvalget skal  

 være fremstillet af gult materiale.
 6.10. Kandidatlisternes  

 plakatopsætning ved offentlig gade eller vej m.v.
Vedrørende kandidatlisternes plakatopsætning  

 ved offentlig gade eller vej m.v. gælder reglerne i lov om offentlige  

 veje (lovbekendtgørelse nr. 671 af 19. august 1999), hvorefter der  

 kræves vejbestyrelsens tilladelse til varig eller midlertidig  

 anbringelse af bl.a. skilte.
I Justitsministeriets bekendtgørelse nr.  

 645 af 12. oktober 1989 som ændret ved bekendtgørelse nr. 828 af  

 25. november 1998 om valgagitation er det tilsvarende fastsat, at opslag af  

 plakater o.lign. i valgagitatorisk øjemed på eller ud til  

 offentlig gade, vej eller plads kun må finde sted, hvis ejerens  

 skriftlige tilladelse foreligger.
 Kommunalbestyrelsens afgørelse af, hvorvidt og i  

 bekræftende fald på hvilke vilkår tilladelse til opslag af  

 plakater på kommunens veje skal gives i henhold til vejloven og  

 ovennævnte bekendtgørelse om valgagitation, skal træffes i  

 overensstemmelse med almindelige grundsætninger om saglighed og  

 ligelighed i forvaltningen.
En kommunalbestyrelse kan ikke fastsætte generelle  

 regler om, at der ikke kan opsættes valgplakater på kommunens  

 vejarealer.
Kommunalbestyrelsen kan heller ikke i øvrigt følge  

 en praksis, der medfører, at valgplakater ikke kan opsættes  

 på kommunevejene, eller at valgplakater kun kan opsættes på  

 sådanne veje, hvor det vil kunne påregnes, at opsætningen  

 ikke vil have nogen effekt.
Endvidere skal eventuelle regler eller  

 retningslinier for plakatopsætning administreres på samme  

 måde over for alle kandidatlister, der deltager i valget.
 Om forbudet mod valgagitation i stemmelokalerne og andre  

 steder i umiddelbar tilknytning hertil henvises til afsnit 7.5. nedenfor.
7. Afstemning på valgdagen I hvert afstemningsområde foregår afstemningen  

 på ét afstemningssted.
Overalt i landet begynder afstemningen kl. 9 og  

 fortsætter til kl. 20, og så længe der endnu derefter  

 indfinder sig vælgere for at stemme.
Afstemningen sluttes, når  

 ingen vælger tilkendegiver at ville stemme, uanset at der gives  

 opfordring hertil, jf. lovens § 52, stk. 1.
Ingen vælger må således nægtes  

 adgang til at stemme - heller ikke efter kl. 20 - såfremt  

 vælgeren har indfundet sig for at stemme, inden afstemningen rent  

 faktisk er sluttet.
Dette gælder også, såfremt  

 vælgeren har indfundet sig for at stemme efter kl. 20.
7.1. Kommunalbestyrelsens forberedelse af  

 afstemningen Kommunalbestyrelsen skal sørge for lokaler til  

 afstemningen samt for det fornødne antal stemmerum og stemmekasser,  

 jf. lovens § 51, stk. 2. Kommunalbestyrelsen skal i øvrigt  

 sørge for, at der på hvert afstemningssted er truffet de  

 fornødne forberedelser til afstemningen, jf. lovens § 51,  

 stk. 4. Det indebærer, at kommunalbestyrelsen skal sørge  

 for det fornødne antal valgborde m.v. med den fornødne  

 bemanding.
Loven indeholder ikke nærmere regler om, hvor mange  

 valgborde, stemmerum og stemmekasser, der skal være på de enkelte  

 afstemningssteder i forhold til antallet af vælgere ved de  

 pågældende afstemningssteder, idet dette spørgsmål  

 afgøres af kommunalbestyrelsen ud fra erfaringerne fra tidligere valg  

 med, hvad der på de enkelte afstemningssteder må anses for  

 fornødent, og hvad der under hensyn til de pladsmæssige forhold  

 og antallet af tilforordnede vælgere, der vil kunne udpeges, må  

 anses for muligt.
Det bemærkes imidlertid, at det vil være  

 hensigtsmæssigt at undgå et antal vælgere pr. bord  

 (valgliste) på over 1.500, da dette normalt kan medføre  

 kødannelse på visse tidspunkter under  

 afstemningsforløbet.
 Stemmerum og stemmekasser skal være indrettet som  

 foreskrevet i lovens § 51, stk. 2. Stemmerum skal være  

 forsynet med det fornødne udstyr til stemmeafgivning (skriveplade,  

 blyant eller andet egnet skriveredskab).
På hvert afstemningssted (i hvert stemmelokale) skal  

 være indrettet et stemmerum, hvor der er plads til, at tre personer kan  

 opholde sig samtidig.
Det følger af, at det er fastsat i loven, at  

 hjælp til stemmeafgivningen, herunder til afkrydsning af stemmesedlen,  

 som hovedregel skal ydes af to valgstyrere eller tilforordnede vælgere,  

 jf. nedenfor i afsnit 7.3. Det nævnte særlige stemmerum skal  

 tillige så vidt muligt have en sådan størrelse, at det kan  

 benyttes af en vælger i kørestol.
 Ved udpegning af bygninger/lokaler til brug ved  

 afstemningen skal kommunalbestyrelsen i øvrigt tage hensyn til, at  

 disse lokaliteter så vidt muligt skal være tilgængelige for  

 kørestolsbrugere og andre stærkt  

 bevægelseshæmmede.
 I stemmelokalerne skal der være opslag, der angiver  

 samtlige godkendte kandidatlister til kommunalbestyrelsesvalget og  

 amtsrådsvalget med angivelse af de oplysninger, der er nævnt i  

 lovens § 51, stk. 3.
 Det vil være hensigtsmæssigt, såfremt  

 der i stemmerummene er ophængt opslag med vejledning om  

 fremgangsmåden ved selve stemmeafgivningen.
 Kommunalbestyrelsen skal sørge for, at der på  

 hvert afstemningssted er truffet de fornødne forberedelser til  

 afstemningen, herunder at valgstyrerne og de tilforordnede vælgere er  

 gjort bekendt med deres opgaver på valgdagen, jf. lovens § 51,  

 stk. 4.
En række af den tidligere lovs detaljerede  

 bestemmelser om, hvorledes opgaverne på afstemningsstedet skal  

 varetages, herunder om opbevaring af nøglerne til stemmekasserne, er  

 ikke medtaget i den gældende lov.
Det forudsættes, at de  

 nærmere regler i stedet fastsættes af kommunalbestyrelsen.
Vedrørende rygning i stemmelokalerne henvises til  

 lov nr. 436 af 14. juni 1995 om røgfri miljøer i offentlige  

 lokaler, transportmidler og lignende.
Ifølge denne lovs § 2 skal  

 hver kommunalbestyrelse med virkning senest fra den 1. januar 1996  

 fastsætte bestemmelser om røgfri miljøer i kommunale  

 lokaler, hvortil offentligheden har adgang.
7.2. Den almindelige fremgangsmåde ved  

 stemmeafgivningen Den almindelige fremgangsmåde ved stemmeafgivningen  

 er i lovens §§ 53 og 54 beskrevet således:
»§ 53. Valgret udøves ved personligt fremmøde  

 på afstemningsstedet.
Vælgeren skal inden stemmeafgivningen  

 aflevere sit valgkort til valglisteføreren.
Har en vælger ikke  

 medbragt valgkort, udskrives et valgkort.
Vælgeren skal i øvrigt  

 på forespørgsel give oplysning om navn, bopæl og  

 fødselsdato.
Hvis der er tvivl om en vælgers identitet, skal  

 denne fastslås, om fornødent ved fremlæggelse af  

 dokumentation herfor.
Derefter, og når valglisteføreren har  

 afmærket vælgerens navn på valglisten, udleveres til  

 vælgeren én stemmeseddel til kommunalbestyrelsesvalget og  

 én stemmeseddel til amtsrådsvalget.
 Stk. 2. Såfremt en vælger kun ønsker at  

 benytte den ene af de udleverede stemmesedler, skal den stemmeseddel, der  

 ikke ønskes benyttet, tilbageleveres til den tilforordnede  

 vælger, der registrerer stemmesedlen som tilbageleveret.
§ 54. Stemmeafgivningen sker i stemmerummet, hvor  

 kun vælgeren må være til stede.
På stemmesedlen  

 sætter vælgeren et kryds ved en listebetegnelse eller et  

 kandidatnavn.
Stk. 2. En vælger kan få ombyttet sin  

 stemmeseddel, hvis den er fejlagtigt afkrydset eller ved uagtsomhed gjort  

 ubrugelig.
Ombytning kan ikke ske, efter at stemmesedlen er lagt i  

 stemmekassen.
Stk. 3. Når stemmeafgivningen er foretaget, sammenfolder  

 vælgeren stemmesedlen, således at ingen kan se, hvordan der er  

 stemt.
Derefter lægger vælgeren stemmesedlen i den stemmekasse,  

 der er beregnet dertil, i overværelse af en tilforordnet  

 vælger.« Ved afstemningen i Københavns og Frederiksberg  

 Kommuner skal kun udleveres en stemmeseddel til kommunalbestyrelsesvalget.  

 Det er ikke fundet nødvendigt at indsætte en udtrykkelig regel  

 herom i loven.
 Opmærksomheden henledes på, at vælgere,  

 der har afgivet en brevstemme, der er taget i betragtning, ikke kan stemme  

 til det eller de pågældende valg ved afstemningen på  

 valgdagen, jf. lovens § 73.
7.3. Reglerne om hjælp til  

 stemmeafgivningen Vælgere, der på grund af manglende  

 førlighed, svagelighed eller lignende ikke kan bevæge sig ind i  

 stemmelokalet eller stemmerummet eller i øvrigt foretage  

 stemmeafgivningen på den foreskrevne måde, kan forlange  

 fornøden hjælp til stemmeafgivningen.
Der kan i forbindelse  

 hermed ske de fornødne lempelser i den foreskrevne  

 fremgangsmåde, jf. lovens § 55, stk. 1.
Hjælp til stemmeafgivning skal ydes af to  

 valgstyrere eller tilforordnede vælgere.
Blinde eller svagsynede  

 vælgere kan dog i stedet for forlange hjælp af en person, der er  

 udpeget af vælgeren selv, jf. lovens § 55, stk. 2.
 Hjælp til afkrydsning af stemmesedlen kan kun ydes,  

 såfremt vælgeren umiddelbart over for dem, der yder hjælp,  

 utvetydigt kan tilkendegive, på hvilken kandidatliste eller hvilken  

 kandidat vælgeren ønsker at stemme, jf. lovens § 55,  

 stk. 3.
 En af vælgeren medbragt håndskrevet eller  

 maskinskrevet seddel om, hvilken kandidatliste eller hvilken kandidat  

 vælgeren ønsker at stemme på, kan ikke anses for en  

 umiddelbar tilkendegivelse.
En vælger skal om fornødent have adgang til  

 at afgive stemme umiddelbart uden for stemmelokalet, f.eks. i en bil parkeret  

 ved afstemningsstedet.
To valgstyrere eller tilforordnede vælgere skal  

 i så fald bringe stemmesedlerne ud til vælgeren og - efter at  

 vælgeren har stemt og sammenfoldet stemmesedlerne - bringe  

 stemmesedlerne tilbage til stemmelokalet.
Stemmesedlerne skal være  

 nedlagt i transportable stemmekasser.
 Det må nøje iagttages, at stemmeafgivningen  

 sker på betryggende måde, således at de  

 pågældende vælgere ikke udsættes for nogen  

 påvirkning med hensyn til, hvordan de skal stemme, og således at  

 ingen får lejlighed til at gøre sig bekendt med, hvordan der er  

 stemt.
 Hvis en vælger, der afgiver stemme umiddelbart uden  

 for stemmelokalet, skal have hjælp til afkrydsning af stemmesedlen,  

 må alene enten de to valgstyrere eller tilforordnede  

 vælgere, der yder hjælpen, eller for så vidt  

 angår blinde eller svagsynede vælgere, den af vælgeren selv  

 udpegede hjælper medvirke ved og gøre sig bekendt med  

 vælgerens stemmeafgivning.
I øvrigt henvises til bestemmelsen i lovens  

 § 57, hvoraf følger, at de, der forestår afstemningen, ikke  

 under afstemningen må give en vælger råd eller opfordring  

 med hensyn til, hvilken kandidatliste eller hvilken kandidat vælgeren  

 skal stemme på.
De, der medvirker ved afstemningen, har endvidere  

 tavshedspligt med hensyn til, hvad de måtte erfare om en vælgers  

 stemmeafgivning.
7.4. Opretholdelse af ro og orden i  

 stemmelokalerne Ifølge lovens § 56 kan valgstyrerne bestemme,  

 at der i stemmelokalet foruden de personer, der forestår afstemningen,  

 kun må opholde sig vælgere, der skal afgive stemme.
Endvidere kan  

 valgstyrerne begrænse antallet af tilstedeværende vælgere,  

 når ordensmæssige hensyn kræver det.
De  

 tilstedeværende skal rette sig efter valgstyrernes anvisninger.
Reglerne i den tidligere lov, hvorefter de opstillede  

 kandidater og to stillere for hver kandidatliste havde en særlig ret  

 til at opholde sig i stemmelokalet, er ophævet.
Det er dog ikke hermed  

 tilsigtet at ændre eventuelle lokale traditioner for kandidaters og  

 stilleres tilstedeværelse på afstemningsstederne, men  

 spørgsmålet om de pågældendes adgang til at  

 være til stede vil alene bero på valgstyrernes beslutning.
 Borgmesteren betragtes som hørende til den  

 persongruppe, der forestår afstemningen, og har dermed ret til at  

 opholde sig i stemmelokalerne.
 7.5. Valgagitation ikke tilladt i stemmelokalerne  

 m.v.
 Valgstyrerne skal påse, at vælgerne ikke  

 udsættes for valgagitation i stemmelokalerne eller andre steder i  

 umiddelbar tilknytning hertil, jf. lovens § 56.
 Det følger endvidere af almindelige valgretlige  

 grundsætninger om neutralitet med hensyn til de ydre  

 omstændigheder ved valghandlingens afvikling, at valgstyrerne skal  

 sikre, at vælgerne kan afgive deres stemme uden umiddelbart forinden at  

 blive udsat for nogen form for holdningsmæssig påvirkning.
 Der må således ikke uddeles  

 propagandamateriale eller ophænges valgplakater eller på anden  

 måde udøves egentlig valgagitation i de nævnte lokaliteter  

 eller de umiddelbare adgangsveje hertil, f. eks. gange, trapper samt efter  

 omstændighederne skolegårde og lignende, jf. nedenfor.
 Det er i loven forudsat, at valgstyrerne alene skrider ind  

 i tilfælde af manifestationer af en vis pågående karakter.  

 Således vil det forhold, at vælgere, der møder op for at  

 afgive stemme, bærer emblemer, mærkater eller lignende,  

 hvorpå der er trykt opfordring til at stemme på en bestemt  

 kandidatliste eller en bestemt kandidat, ikke i sig selv i almindelighed give  

 grundlag for indskriden fra valgstyrerne.
Derimod skal de personer, der deltager i afstemningens  

 afvikling, helt undlade at bære de nævnte emblemer,  

 mærkater eller lignende.
Disse personer må heller ikke bære  

 mærkater, emblemer eller lignende, der angiver stillingtagen til  

 aktuelle politiske spørgsmål eller i øvrigt giver udtryk  

 for en bestemt politisk holdning eller lignende.
 Det er ikke i strid med de nævnte  

 grundsætninger at bære dannebrogsemblemer eller lignende eller at  

 flage med dannebrogsflag.
 Valgstyrerne skal i øvrigt påse, at  

 vælgerne har uforstyrret adgang til og fra stemmelokalerne.
En placering af valgplakater m.v. på  

 afstemningsstedets matrikel (f.eks. i en skolegård) er ikke i sig selv  

 i strid med lovens § 56, idet det afgørende efter loven er, om  

 der er tale om valgagitation på »steder i umiddelbar tilknytning« til  

 stemmelokalerne.
Valgagitation skal imidlertid foregå i en så  

 passende afstand fra indgangsdøren til den bygning, hvori  

 stemmelokalerne er beliggende, at der ikke er tale om »steder i umiddelbar  

 tilknytning« til stemmelokalerne.
Er der tale om en større bygning med  

 flere indgangsdøre, er den eller de i denne sammenhæng relevante  

 indgangsdøre dem, der er beregnet til benyttelse af vælgerne,  

 når de møder frem for at afgive stemme på valgdagen.
 Det beror på en vurdering af de konkrete  

 adgangsforhold til bygningen med stemmelokalerne, hvad der må anses for  

 passende afstand.
 Det tilkommer imidlertid kommunalbestyrelsen som ejer,  

 evt. bruger, af den matrikel, hvor bygningen med stemmelokaler er beliggende,  

 at afgøre, om der i det hele taget skal gives tilladelse til  

 valgagitation på afstemningsstedets matrikel, uanset om en sådan  

 valgagitation ikke måtte være i strid med forbudet mod  

 valgagitation i stemmelokalerne og andre steder i umiddelbar tilknytning  

 hertil.
 Områder på eller ud til offentlig gade eller  

 vej anses ikke for at være omfattet af forbudet mod valgagitation i  

 stemmelokalerne og andre steder i umiddelbar tilknytning hertil uanset  

 nærheden til indgangsdøren til bygningen med stemmelokaler.
 Om kommunalbestyrelsens tilladelse til opsætning af  

 valgplakater på kommunens vejarealer henvises til afsnit 6.10.  

 ovenfor.
7.6. Indsamlinger på  

 afstemningsstederne Kommunalbestyrelsen afgør, hvorvidt anmodninger om  

 tilladelse til indsamlinger til velgørende formål (Røde  

 Kors, Folkekirkens Nødhjælp m.v.) på valgdagen i  

 forbindelse med de enkelte afstemningssteder skal imødekommes.  

 Kommunalbestyrelsen kan i forbindelse hermed stille betingelser  

 vedrørende indsamlingsbøssernes størrelse og placering  

 m.v.
Indsamlingsbøsserne skal selvsagt placeres uden for  

 stemmelokalerne.
 Det må i øvrigt forudsættes, at  

 eventuelle indsamlinger tilrettelægges således, at de ikke  

 på nogen måde kan forstyrre valghandlingen, herunder  

 besværliggøre adgangen til stemmelokalerne.
 Kommunalbestyrelsens afgørelse af, hvorvidt og i  

 bekræftende fald på hvilke vilkår sådanne tilladelser  

 skal gives, skal træffes i overensstemmelse med almindelige  

 grundsætninger om saglighed og ligelighed i forvaltningen med henblik  

 på at sikre afstemningens uforstyrrede varetagelse.
7.7. Andre afstemninger samtidig med  

 valg Kommunalbestyrelsen kan beslutte, at der i forbindelse med  

 valget skal afholdes en særlig lokal afstemning, herunder valg til  

 ældreråd.
En forudsætning herfor er, at afstemningen  

 tilrettelægges således, at den foregår tydeligt og klart  

 adskilt fra valget, herunder med særskilte valgborde, stemmerum og  

 stemmekasser og så vidt muligt i adskilte lokaler med særskilte  

 adgangsveje til de pågældende stemmelokaler.
Afstemningen skal  

 herudover tilrettelægges således, at den ikke kan virke  

 forstyrrende på vælgernes adgang til at afgive stemme ved valget  

 eller på gennemførelsen af valget i øvrigt, og  

 således, at valget har første prioritet i forhold til den lokale  

 afstemning.
7.8. Exit polls Loven indeholder ikke bestemmelser, der regulerer  

 spørgsmålet om, hvorvidt og under hvilke betingelser der kan  

 foretages meningsmålinger på afstemningsstederne på  

 valgdagen, efter at vælgerne har afgivet deres stemme (exit polls).
 Det følger af almindelige valgretlige  

 grundsætninger om neutralitet med hensyn til de ydre  

 omstændigheder ved valghandlingens afvikling, at vælgerne skal  

 kunne afgive deres stemme uden umiddelbart forinden at blive udsat for nogen  

 form for holdningsmæssig påvirkning.
Der må således ikke på valgdagen  

 foretages meningsmålinger i stemmelokalerne eller på steder i  

 umiddelbar tilknytning hertil.
Afholdes meningsmålingen uden for  

 stemmelokalerne og steder i umiddelbar tilknytning hertil, er der efter de  

 nævnte almindelige valgretlige grundsætninger om neutralitet ikke  

 noget i vejen herfor, såfremt det sikres, at der først rettes  

 henvendelse til vælgerne, efter at disse har afgivet deres stemme.
Afholdes meningsmålingen inden for  

 afstemningsstedets matrikel og ikke på områder på eller ud  

 til offentlig gade eller vej, kan meningsmålingen kun foretages med  

 kommunalbestyrelsens tilladelse.
Kommunalbestyrelsens afgørelse om,  

 hvorvidt og i bekræftende fald på hvilke vilkår sådan  

 tilladelse skal gives, skal træffes i overensstemmelse med almindelige  

 grundsætninger om saglighed og ligelighed i forvaltningen med henblik  

 på at sikre afstemningens uforstyrrede varetagelse.
Kommunalbestyrelsen  

 må således ikke ud fra et ønske om at forhindre  

 afholdelsen af sådanne meningsmålinger give afslag eller betinge  

 en tilladelse af, at resultatet først offentliggøres efter  

 afstemningens afslutning.
 Meningsmålinger på områder på  

 eller ud til offentlig gade eller vej kan derimod foretages uden tilladelse  

 fra kommunalbestyrelsen.
 Det tilføjes, at der efter Indenrigsministeriets  

 opfattelse ikke kan udledes et forbud mod offentliggørelse af  

 sådanne meningsmålinger, inden afstemningen på valgdagen er  

 afsluttet, af forbuddet i loven mod foretagelse af stemmeoptælling og  

 offentliggørelse af resultatet inden kl. 20 på valgdagen.
7.9. Pressens adgang til stemmelokalerne Det er valgstyrerne på vedkommende afstemningssted,  

 der som ansvarlige for gennemførelsen af afstemningen på  

 valgdagen afgør, hvorvidt og på hvilken måde pressen,  

 herunder et tv-reportagehold, skal have adgang til et stemmelokale.
Det påhviler valgstyrerne at sikre, at pressen ikke  

 får adgang til stemmelokalerne på en måde, der strider mod  

 stemmehemmeligheden.
Pressen må således under ingen  

 omstændigheder få adgang til at overvære en vælgers  

 stemmeafgivning i stemmerummet, hvor kun vælgeren og de, der må  

 yde fornøden hjælp til stemmeafgivningen, må være  

 tilstede, jf. lovens § 54, stk. 1 og § 55, eller   i de  

 tilfælde, hvor vælgeren gives adgang til at foretage  

 stemmeafgivning uden for stemmelokalet, jf. lovens § 55   få  

 adgang til at overvære en vælgers stemmeafgivning uden for  

 stemmelokalet på en sådan måde, at pressen kan se,  

 hvorledes vælgeren har stemt.
Pressen må heller ikke, når  

 stemmeafgivningen er foretaget, få adgang til at se, hvorledes  

 vælgeren har stemt, inden vælgeren lægger stemmesedlen i  

 stemmekassen, da vælgeren i disse tilfælde skal sammenfolde  

 stemmesedlen således, at ingen kan se, hvorledes der er stemt, jf.  

 lovens § 54, stk. 3. Dette gælder, uanset om vælgeren  

 udtrykkeligt ønsker, at andre kan se, hvorledes vælgeren har  

 stemt.
Det påhviler endvidere valgstyrerne at sikre, at  

 pressen ikke får adgang til stemmelokalerne på en måde, der  

 strider mod den valgretlige grundsætning om neutralitet med hensyn til  

 de ydre omstændigheder ved valghandlingens afvikling og mod forbudet  

 mod valgagitation, jf. afsnit 7.5. og 7.8. ovenfor.
Det må  

 således sikres, hvis der gives tilladelse hertil, at der først  

 rettes henvendelse til vælgerne, efter at disse har afgivet deres  

 stemme, at vælgerne kun afbildes/medvirker i reportagen efter eget  

 ønske, og at reportagen fra stemmelokalerne ikke får karakter af  

 valgagitation over for de tilstedeværende vælgere i lokalet.
 Valgstyrernes afgørelse af, hvorvidt og i  

 bekræftende fald på hvilke vilkår sådanne tilladelser  

 skal gives, skal træffes i overensstemmelse med almindelige  

 grundsætninger om saglighed og ligelighed i forvaltningen med henblik  

 på at sikre afstemningens uforstyrrede varetagelse.
8. Brevstemmeafgivning 8.1. De generelle regler om brevstemmeafgivning her i  

 landet Reglerne om brevstemmeafgivning her i landet findes i  

 lovens §§ 59-62 og §§ 66-68.
 Efter disse bestemmelser kan enhver vælger, der er  

 forhindret i at møde frem til afstemningen på valgdagen, afgive  

 brevstemme på ethvert folkeregister fra og med tirsdag den 21. august  

 2001 (den 3. tirsdag i august måned i valgåret), dog senest  

 lørdagen før valgdagen.
 De sidste 3 uger før valgdagen, dog senest  

 lørdagen før valgdagen, kan visse nærmere angivne grupper  

 af vælgere afgive brevstemme på sygehuse, på plejehjem m.v.  

 og i ældreboliger samt i kriminalforsorgens anstalter og  

 arresthusene.
 Endelig kan vælgere, der på grund af sygdom  

 eller manglende førlighed ikke vil kunne møde frem på  

 afstemningsstedet, brevstemme i deres eget hjem, medmindre de har mulighed  

 for at stemme på sygehuse, på plejehjem m.v. eller i  

 ældreboliger.
 Om stemmeafgivning på mindre øer, se nedenfor  

 i afsnit 8.5.
 Ved brevstemmeafgivningen må kun anvendes det  

 brevstemmemateriale, der er tilvejebragt ved Indenrigsministeriets  

 foranstaltning, jf. afsnit 8.7.2. og afsnit 9.2.2. nedenfor.
Brevstemmematerialet til brug ved brevstemmeafgivning til  

 kommunale valg, jf. dog afsnit 8.6.4., består af 1)	en grå stemmeseddel til kommunalbestyrelsesvalget med  

 tilhørende blå konvolut, 2)	en gul stemmeseddel til amtsrådsvalget med tilhørende  

 gul konvolut, 3)	et følgebrev samt 4)	en blå yderkuvert.
 Stemmesedlerne er forsynet med tre rubrikker til  

 angivelse af henholdsvis bogstavbetegnelse, listebetegnelse (partinavn) og  

 kandidatnavn, og påtrykt ordene »Stemmeseddel til  

 kommunalbestyrelsesvalg« henholdsvis »Stemmeseddel til amtsrådsvalg«.  

Konvolutterne er foruden en kortfattet vejledning påtrykt ordene  

 »Stemmeseddel til kommunalbestyrelsesvalg« henholdsvis »Stemmeseddel til  

 amtsrådsvalg«.
 Til brug for de kommunale valg den 20. november 2001 har  

 Indenrigsministeriet ladet fremstille et nyt oplag af brevstemmematerialet.  

 For så vidt angår det hidtidige oplag af brevstemmematerialet har  

 Indenrigsministeriet ladet den gule konvolut til stemmesedlen til  

 amtsrådsvalg i restbeholdningen hos Lyreco Danmark A/S udskifte med en  

 ny gul konvolut.
Til de kommunale valg den 20. november 2001 må kun  

 det nye oplag af brevstemmematerialet eller det hidtidige oplag, hvor den  

 gule konvolut er udskiftet, benyttes.
Eventuelle restbeholdninger af  

 brevstemmemateriale fra de kommunale valg i 1997 eller tidligere kommunale  

 valg, som kommunalbestyrelsen måtte ligge inde med, kan ikke benyttes  

 til de forestående kommunale valg, men skal kasseres.
 Brevstemmematerialet kan rekvireres hos Lyreco Danmark  

 A/S, Fabriksparken 54-56, Postboks 1332, 2600 Glostrup, tlf. 43 45 15 16,  

 telefax 43 45 19 99.
 Kommunalbestyrelsen skal sørge for, at den  

 fornødne beholdning af brevstemmemateriale er til stede, når  

 brevstemmeafgivningen på folkeregistret kan gå i gang fra og med  

 tirsdag den 21. august 2001.
 Indenrigsministeriet er opmærksomt på, at  

 kommunalbestyrelserne ikke har haft mulighed for at leve op til den nye  

 bestemmelse i lovens § 66, stk. 2, om, at brevstemmematerialet skal  

 findes på folkeregistrene senest fra den 3. tirsdag i maj måned i  

 valgåret.
Indenrigsministeriet har i medfør af lovens  

 § 66, stk. 3, bestemt, at det følgebrev, som  

 kommunalbestyrelsen kan udskrive fra Kommunedata A/S´s  

 valgudskrivningssystem, samt den yderkuvert, der er afpasset efter dette  

 følgebrev, skal sidestilles med følgebreve og yderkuverter  

 tilvejebragt af Indenrigsministeriet.
Disse følgebreve og yderkuverter  

 kan anvendes ved den brevstemmeafgivning, der forestås af  

 kommunalbestyrelserne, dvs. på folkeregistrene, på plejehjem m.v.  

 og i ældreboliger samt i vælgerens hjem.
8.2. Særligt om brevstemmeafgivning på  

 folkeregistrene Det er kommunalbestyrelsens ansvar at tilrettelægge  

 og gennemføre brevstemmeafgivning på folkeregistrene.
Enhver vælger, der er forhindret i at møde  

 frem til afstemningen på valgdagen, kan afgive brevstemme på  

 ethvert folkeregister fra den 3. tirsdag i august måned i  

 valgåret, dog senest lørdagen før valgdagen, jf. lovens  

 §§ 59 og 62. Ved en lovændring i 2001 er perioden, inden for  

 hvilken der kan afgives brevstemme på folkeregistrene, forlænget,  

 idet der nu fra den 3. tirsdag i august måned i valgåret mod  

 hidtil fra 3 uger før valgdagen kan brevstemmes på  

 folkeregistrene.
Brevstemmeafgivning kan således finde sted på  

 folkeregistrene fra og med tirsdag den 21. august 2001 til og med  

 lørdag den 17. november 2001.
 Bestemmelsen om, at der på folkeregistrene kan  

 afgives stemme fra og med den 3. tirsdag i august måned i  

 valgåret, indebærer, at der fra og med denne dag inden for  

 almindelig ekspeditionstid skal være personale til stede, der kan  

 fungere som brevstemmemodtagere for de vælgere, der måtte  

 henvende sig for at afgive brevstemme.
 Uanset normal lørdagslukning skal folkeregistrene  

 holdes åbne for brevstemmeafgivning i mindst nogle timer den sidste  

 lørdag før fristens udløb, dvs. lørdag den 17.  

 november 2001. Det vil i øvrigt kunne være  

 hensigtsmæssigt, såfremt folkeregistrene holdes åbne nogle  

 timer på andre lørdage i det tidsrum, hvor der kan afgives  

 brevstemme.
Indenrigsministeriet har ikke fastsat nærmere regler  

 om fremgangsmåden m.v. ved brevstemmeafgivning på  

 folkeregistrene.
Brevstemmeafgivningen skal derfor foregå direkte  

 på grundlag af lovens regler.
I lovens § 67 er  

 fremgangsmåden ved brevstemmeafgivning beskrevet således:
»§ 67. Vælgere, der ønsker at brevstemme, skal  

 vise fornøden legitimation til brevstemmemodtageren.
Herefter  

 udleveres brevstemmematerialet, jf. § 66.
 Stk. 2. På stemmesedlen anfører vælgeren  

 listebetegnelsen eller bogstavbetegnelsen for en kandidatliste, der er  

 opstillet i den kommune henholdsvis amtskommune, hvor vælgeren er  

 optaget på valglisten. Ønsker vælgeren at stemme på  

 en bestemt kandidat, der er opstillet i den pågældende kommune  

 henholdsvis amtskommune, anfører vælgeren navnet på  

 kandidaten, eventuelt med tilføjelse af listebetegnelsen eller  

 bogstavbetegnelsen for den kandidatliste, kandidaten er opstillet  

 på.
Stk. 3. Vælgeren udfylder stemmesedlen uden  

 overværelse af andre og lægger den i konvolutten.
Derefter  

 udfylder vælgeren følgebrevet og underskriver dette i  

 overværelse af stemmemodtageren, der attesterer stemmeafgivningen.
 Stk. 4. Hvis vælgeren ikke er i stand til at udfylde  

 stemmesedlen eller udfylde og underskrive følgebrevet, skal  

 stemmemodtageren yde den fornødne hjælp, jf. dog stk. 5. Er  

 der ydet hjælp, skal dette fremgå af følgebrevet.
 Stk. 5. Hjælp til udfyldning af stemmesedlen kan kun  

 ydes, såfremt vælgeren umiddelbart over for den, der yder  

 hjælp, utvetydigt kan tilkendegive, på hvilken kandidatliste  

 eller hvilken kandidat vælgeren ønsker at stemme.
Stk. 6. Konvolutten med stemmeseddel samt følgebrevet  

 lægges i yderkuverten, der sendes til kommunalbestyrelsen i den  

 kommune, hvor vælgeren er optaget på valglisten.
På  

 yderkuverten skal angives vælgerens navn, fødselsdato og  

 bopæl.« Den almindelige fremgangsmåde modificeres i  

 følgende tilfælde:
1)	En vælger, der bor i Københavns eller Frederiksberg  

 Kommuner (hvilket vil fremgå af den foreviste legitimation), skal  

 kun udfylde stemmesedlen til kommunalbestyrelsesvalget.
Forinden  

 brevstemmematerialet udleveres til disse vælgere, skal stemmesedlen til  

 amtsrådsvalget og den tilhørende konvolut udtages af  

 stemmematerialet og straks tilintetgøres.
 2)	Hvis en vælger, der ikke bor i Københavns eller  

 Frederiksberg Kommuner, alene ønsker at afgive stemme enten til  

 kommunalbestyrelsesvalget eller amtsrådsvalget, kan vælgeren  

enten undlade at udfylde den pågældende stemmeseddel og i  

 øvrigt følge den almindelige fremgangsmåde ved  

 brevstemmeafgivning, eller tilbagelevere den ubenyttede stemmeseddel  

 med tilhørende konvolut, der straks tilintetgøres som  

 nævnt ovenfor.
Det vil være hensigtsmæssigt, at der på  

 folkeregistrene så vidt muligt indrettes stemmerum, hvor vælgeren  

 kan foretage stemmeafgivningen.
Et bord eller en pult, der er  

 enligtstående, vil dog også kunne benyttes.
Der er ingen bestemmelse om valgagitation ved  

 brevstemmeafgivning svarende til lovens § 56, 3. pkt., vedrørende  

 valgagitation i stemmelokaler på valgdagen.
Det følger  

 imidlertid af almindelige valgretlige grundsætninger om neutralitet med  

 hensyn til de ydre omstændigheder ved valghandlingens afvikling, at en  

 kommunalbestyrelse som ansvarlig myndighed for afholdelse af  

 brevstemmeafgivning skal sikre, at vælgerne kan afgive deres stemme  

 uden umiddelbart forinden at blive udsat for nogen form for  

 holdningsmæssig påvirkning, herunder påvirkning, der ikke  

 kan karakteriseres som valgagitation.
Kommunalbestyrelsen skal derfor sikre,  

 at der i de lokaler, hvor brevstemmeafgivningen finder sted, ikke er fremlagt  

 materiale med nogen form for holdningsmæssig påvirkning i  

 forbindelse med valget, herunder påvirkning, der ikke kan  

 karakteriseres som valgagitation.
 Når den enkelte vælger har afsluttet sin  

 stemmeafgivning, vil det være hensigtsmæssigt, at brevstemmen  

 (yderkuvert med indhold) i vælgerens påsyn nedlægges i en  

 særlig brevstemmekasse, således at én stemmekasse er  

 beregnet til »indenbys« brevstemmer, dvs. brevstemmer, der ikke skal  

 forsendes med postvæsenet, mens en anden stemmekasse er beregnet til  

 »udenbys« brevstemmer, dvs. brevstemmer, der skal forsendes med  

 postvæsenet.
 Efter loven gælder der ikke nogen regel om, at der  

 ved brevstemmeafgivning på folkeregistrene skal være to  

 stemmemodtagere.
Det vil dog være hensigtsmæssigt, at der er  

 mindst to stemmemodtagere til stede for det tilfælde, at en  

 vælger skal have hjælp til at udfylde stemmesedlen.
I så  

 fald kan to stemmemodtagere medvirke ved brevstemmeafgivningen.
De  

 stemmemodtagere, der har ydet hjælp, påtegner følgebrevet  

 med »Hjælp ydet til udfyldelse af stemmesedlen«, eller lignende  

 efterfulgt af deres underskrifter eller initialer.
Den ene af  

 stemmemodtagerne attesterer følgebrevet.
I tilfælde, hvor vælgeren ikke er i stand til  

 egenhændigt at underskrive følgebrevet, kan ligeledes medvirke  

 to stemmemodtagere.
Den ene stemmemodtager underskriver i dette  

 tilfælde på det sted på følgebrevet, der er beregnet  

 til vælgerens underskrift, med sit eget navn efterfulgt af ordet »for«  

 og vælgerens navn, mens den anden stemmemodtager underskriver  

 attesten.
I loven er det forudsat, at vælgeren selv udfylder  

 følgebrevet og yderkuverten, herunder rubrikken på bagsiden.
Der  

 er dog intet til hinder for, at stemmemodtageren er vælgeren  

 behjælpelig med - på grundlag af den foreviste legitimation - at  

 udfylde følgebrevet og rubrikken på yderkuvertens bagside med  

 vælgerens fulde navn, fødselsdato og bopæl samt foretage  

 adressering på yderkuverten til kommunalbestyrelsen i den kommune, hvor  

 vælgeren er optaget på valglisten (er tilmeldt  

 folkeregistret).
 Brevstemmeafgivning på folkeregistret kan foretages  

 uden for folkeregistrets lokaler, f.eks. på parkeringspladsen ved  

 folkeregistret (»vognbrevstemme«). En vælger har dog ikke krav på  

 at kunne brevstemme uden for folkeregistrets lokaler.
De godkendte kandidatlister til kommunalbestyrelsesvalget  

 og amtsrådsvalget, herunder samtlige kandidaters navne, samt oplysning  

 om anmeldte listeforbund og valgforbund skal af kommunalbestyrelsen  

 bekendtgøres ved opslag i kommunens folkeregister snarest efter  

 udløbet af fristen for anmeldelse af listeforbund og valgforbund  

 mandag den 29. oktober 2001 kl. 12, jf. lovens § 43. Vælgerne har  

 fra dette tidspunkt, dvs. fra tirsdag den 30. oktober 2001, i forbindelse med  

 brevstemmeafgivningen lejlighed til at gøre sig bekendt med de  

 nævnte opslag.
Der henvises til afsnit 6.8. ovenfor.
 En vælger, der ønsker at afgive brevstemme  

 inden da eller at afgive brevstemme på et andet folkeregister end det,  

 der er beliggende i den kommune henholdsvis amtskommune, hvor vælgeren  

 har fast bopæl, dvs. er tilmeldt folkeregistret, forudsættes selv  

 at være bekendt med, hvilke kandidatlister og eventuelt kandidater der  

 forventes at blive eller er opstillet til valget i den kommune henholdsvis  

 amtskommune, hvor vælgeren har fast bopæl.
Indenrigsministeriet har med henblik på  

 fremlæggelse i folkeregistrene udsendt en vejledning om  

 brevstemmeafgivning på folkeregistrene til de kommunale valg.  

 Vejledningen er udsendt til brug for de vælgere, der ikke har lejlighed  

 til at gøre sig bekendt med opslagene over godkendte kandidatlister,  

 herunder samtlige kandidaters navne.
Vejledningen indeholder bl.a. en  

 fortegnelse over de bogstavbetegnelser, der skal tildeles kandidatlister for  

 partier, der pr. 1. august 2001 er opstillingsberettiget til folketingsvalg,  

 og for det tyske mindretals parti.
Fortegnelsen er gengivet i afsnit 6.6.  

 ovenfor.
Vejledningen indeholder endvidere en angivelse af, at fortegnelsen  

 ikke viser, om de nævnte partier opstiller til valget i den kommune  

 henholdsvis amtskommunen, hvor vælgeren har fast bopæl, og at  

 fortegnelsen ikke udelukker, at der i kommunen henholdsvis amtskommunen kan  

 være eller blive opstillet andre kandidatlister.
Opmærksomheden henledes på, at  

 stemmemodtagerne ikke i forbindelse med brevstemmeafgivningen må give  

 en vælger råd eller opfordring med hensyn til, hvilken  

 kandidatliste eller hvilken kandidat vælgeren skal stemme på.
De  

 må ikke over for uvedkommende oplyse, om en vælger har afgivet  

 brevstemme, eller i øvrigt oplyse forhold vedrørende en  

 vælgers stemmeafgivning.
Der henvises herved til lovens § 68.
Efter lovens § 67, stk. 3, 1. pkt., udfylder  

 vælgeren stemmesedlen uden overværelse af andre og dermed, uden  

 at andre kan se, hvorledes vælgeren har stemt.
Reglen gælder  

 også ved brevstemmeafgivning på folkeregistre.
Reglen  

 gælder også i tilfælde, hvor pårørende eller  

 andre, herunder repræsentanter for pressen, er til stede i  

 folkeregistret, mens brevstemmeafgivningen finder sted.
Reglen gælder,  

 uanset om det er vælgerens ønske, at andre kan se, hvorledes  

 vælgeren har stemt.
Kommunalbestyrelsen skal påse, at denne regel  

 overholdes ved brevstemmeafgivning på kommunens folkeregister.
 Der er endvidere kommunalbestyrelsen, der afgør,  

 hvorvidt og i bekræftende fald på hvilke vilkår pressen  

 skal have adgang til folkeregistret i forbindelse med stemmeafgivningen, jf.  

 afsnit 7.9. ovenfor.
8.3. Særligt om brevstemmeafgivning på  

 sygehuse og i kriminalforsorgens anstalter og arresthusene Brevstemmeafgivning på nævnte institutioner  

 gennemføres ved institutionens egen foranstaltning.
Nærmere  

 regler om afstemningens tilrettelæggelse og gennemførelse er  

 fastsat i Indenrigsministeriets bekendtgørelser nr. 300 og 302 af 17.  

 maj 1989 om brevstemmeafgivning på sygehuse henholdsvis i  

 kriminalforsorgens anstalter og arresthusene.
8.4. Særligt om brevstemmeafgivning på  

 plejehjem m.v. og i ældreboliger samt i vælgerens  

 hjem Det er kommunalbestyrelsens ansvar at tilrettelægge  

 og gennemføre brevstemmeafgivning på plejehjem m.v. og i  

 ældreboliger samt i vælgerens hjem.
Nærmere regler herom er fastsat i  

 Indenrigsministeriets bekendtgørelse nr. 170 af 22. marts 1999 som  

 ændret ved bekendtgørelse nr. 304 af 3. maj 2001 om  

 brevstemmeafgivning i vælgerens hjem og bekendtgørelse nr. 171  

 af 22. marts 1999 som ændret ved bekendtgørelse nr. 305 af 3.  

 maj 2001 om brevstemmeafgivning på plejehjem m.v. og i  

 ældreboliger, hvortil der henvises.
Opmærksomheden henledes  

 særligt på den fortegnelse over kommunalbestyrelsens opgaver, som  

 er opregnet i § 3 i de nævnte bekendtgørelser.
Om de  

 ændringer i forhold til hidtil gældende regler, der er  

 gennemført ved disse to bekendtgørelser og de to  

 ændringsbekendtgørelser, henvises til bilag 2 til  

 vejledningen.
8.4.1. Betingelserne for  

 brevstemmeafgivning For så vidt angår brevstemmeafgivning på  

 plejehjem m.v. og i ældreboliger gælder, at enhver vælger,  

 der er optaget i en af de institutioner m.v., der er nævnt i § 1,  

 stk. 2, i bekendtgørelse nr. 171 af 22. marts 1999, kan afgive  

 brevstemme i institutionen m.v.
Vælgere, der på grund af sygdom  

 eller manglende førlighed ikke vil kunne møde frem på  

 afstemningsstedet, kan brevstemme i hjemmet, medmindre de har mulighed for at  

 stemme på en af de institutioner m.v., der er nævnt i § 1,  

 stk. 2, i bekendtgørelse nr. 171 af 22. marts 1999.
 Sidste frist for at indgive anmodning om at brevstemme i  

 hjemmet er torsdag den 8. november 2001 kl. 18 (tolv dage før  

 valgdagen). Anmodningen kan tidligst indgives tirsdag den 23. oktober 2001 (4  

 uger før valgdagen). Anmodningen skal indgives til folkeregistret i  

 opholdskommunen på et særligt ansøgningsskema, der  

 udleveres af folkeregistret, og som folkeregistret kan rekvirere hos Lyreco  

 Danmark A/S, Fabriksparken 54-56, Postboks 1332, 2600 Glostrup, tlf. 43 45 15  

 16, telefax 43 45 19 99. Det er tillige muligt at hente skemaet på  

 Indenrigsministeriets hjemmeside, der findes på adressen  

 www.inm.dk.
Opmærksomheden henledes på, at det i  

 bekendtgørelse nr. 170 af 22. marts 1999 om brevstemmeafgivning i  

 vælgerens hjem er fastsat, at kommunalbestyrelsen på forskellig  

 måde, herunder ved annoncering i de stedlige dagblade eller  

 lokalaviser, skal sørge for, at vælgerne bliver gjort bekendt  

 med muligheden for at brevstemme i hjemmet og om de nærmere betingelser  

 herfor.
Det er ligeledes fastsat, at kommunalbestyrelsen skal sørge  

 for, at vælgere, der modtager personlig og praktisk hjælp m.v. i  

 hjemmet eller hjemmesygepleje, og som må antages at opfylde  

 betingelserne for at stemme i hjemmet, får udleveret et  

 ansøgningsskema af den person, der yder den personlige og praktiske  

 hjælp m.v., eller af hjemmesygeplejersken eller en anden aktivt  

 udøvende i kommunens hjemmesygeplejerskeordning, som om  

 fornødent yder vælgeren bistand med at udfylde og indsende  

 skemaet.
Brevstemmeafgivning på plejehjem m.v. og i  

 ældreboliger samt i vælgerens hjem kan finde sted inden for de  

 sidste 3 uger før valgdagen, dog senest lørdagen før  

 valgdagen, det vil sige fra og med tirsdag den 30. oktober 2001 og til og  

 med lørdag den 17. november 2001. Brevstemmeafgivning de  

 nævnte steder må dog først gennemføres på et  

 tidspunkt, hvor fortegnelserne over de godkendte kandidatlister, herunder  

 samtlige kandidaters navne, samt oplysning om anmeldte listeforbund og  

 valgforbund såvel til kommunalbestyrelsesvalget som til  

 amtsrådsvalget foreligger.
De nævnte fortegnelser skal foreligge  

 snarest efter mandag den 29. oktober 2001 kl. 12, hvor fristen for anmeldelse  

 af listeforbund og valgforbund udløber.
Der henvises til afsnit 6.8.  

 ovenfor.
8.4.2. Udpegning af stemmemodtagere Hvervene som stemmemodtagere ved brevstemmeafgivning  

 på plejehjem m.v. og i ældreboliger samt i vælgerens hjem  

 skal varetages af to tilforordnede vælgere, der er valgt af  

 kommunalbestyrelsen, jf. afsnit 5.3. ovenfor.
Ved en lovændring i 2001 er det dog fastsat, at  

 kommunalbestyrelsen kan bestemme, at en af stemmemodtagerne er en person  

 udpeget blandt personale ansat i kommunens forvaltning.
Bestemmelsen giver  

 mulighed for, men ikke nogen pligt for kommunalbestyrelsen til at  

 træffe bestemmelse herom.
Kommunalbestyrelsen kan bestemme, at den ene  

 af stemmemodtagerne ved brevstemmeafgivning bestemte steder, f.eks. i  

 vælgerens hjem, og ikke ved brevstemmeafgivning andre steder er en  

 person udpeget blandt ansatte i kommunens forvaltning.
Kommunalbestyrelsen  

 kan også bestemme, at en sådan ordning skal gælde generelt  

 for al brevstemmeafgivning de nævnte steder.
Ved den lovændring i 1989, hvorved det blev bestemt,  

 at visse opgaver som brevstemmemodtager skal varetages af tilforordnede  

 vælgere, er det tilsigtet, at eventuel bistand til vælgernes  

 stemmeafgivning på plejehjem m.v. og i vælgerens hjem ligesom ved  

 stemmeafgivning på valgdagen skal ydes af to tilforordnede  

 vælgere.
Ved 1989-lovændringen er det derfor forudsat, at de  

 tilforordnede vælgere, der skal fungere som brevstemmemodtagere, bliver  

 udpeget blandt de tilforordnede vælgere efter samme principper som de  

 tilforordnede vælgere (eventuelt valgstyrere), der udpeges til på  

 valgdagen at yde hjælp til stemmeafgivningen til de vælgere, der  

 har brug herfor og fremsætter anmodning herom.
 Det vil ikke være i overensstemmelse med  

 forudsætningerne for 1989-lovændringen, såfremt  

 stemmemodtagerne ved brevstemmeafgivning på plejehjem m.v. og i  

 ældreboliger samt i vælgerens hjem udpeges blandt tilforordnede  

 vælgere, der er ansat i kommunens forvaltning, herunder folkeregistret,  

 med henblik på, at brevstemmeafgivningen de nævnte steder som  

 før 1989-lovændringen kan gennemføres alene med kommunalt  

 ansat personale som stemmemodtagere.
Ved 2001-lovændringen er der som nævnt  

 åbnet mulighed for, at kommunalbestyrelsen kan bestemme, at den ene af  

 de to stemmemodtagere ikke er en tilforordnet vælger, men en person  

 udpeget blandt personale ansat i kommunens forvaltning.
Den nævnte  

 forudsætning fra 1989-lovændringen gælder fortsat for den  

 af de to stemmemodtagere, der er udpeget blandt de tilforordnede  

 vælgere.
Opmærksomheden henledes på, at  

 Indenrigsministeriets bekendtgørelser nr. 170 og 171 af 22. marts 1999  

 som ændret ved bekendtgørelser nr. 304 henholdsvis nr. 305 af 3.  

 maj 2001 indeholder en række begrænsninger i, hvem der kan  

 udpeges som stemmemodtager ved brevstemmeafgivning på plejehjem m.v. og  

 i ældreboliger samt i vælgerens hjem.
Kandidater til valget kan  

 ikke udpeges til at varetage hvervet som stemmemodtager.
Desuden kan  

 personer, der er ansat i kommunen til at yde personlig og praktisk  

 hjælp m.v. i hjemmet, samt hjemmesygeplejersker og andre aktivt  

 udøvende i kommunens hjemmesygeplejerskeordning ikke udpeges til at  

 varetage hvervet som stemmemodtager i vælgerens hjem eller på de  

 plejehjem m.v. og i de ældreboliger, hvor de gør tjeneste.
For  

 så vidt angår brevstemmeafgivning på plejehjem m.v. og i  

 ældreboliger gælder den særlige begrænsning, at  

 ansatte i vedkommende institution ikke kan udpeges til at varetage hvervet  

 som stemmemodtager.
De nævnte begrænsninger gælder, uanset  

 om de pågældende i øvrigt måtte være valgt som  

 tilforordnede eller udpeget blandt personale ansat i kommunens  

 forvaltning.
 I tilfælde, hvor begge stemmemodtagere er udpeget  

 blandt de tilforordnede vælgere, skal hver af de to stemmemodtagere  

 så vidt muligt være udpeget af forskellige grupper i  

 kommunalbestyrelsen.
8.4.3. Gennemførelse af  

 brevstemmeafgivning Det er fastsat i Indenrigsministeriets  

 bekendtgørelser nr. 170 og 171 af 22. marts 1999, at vælgerne i  

 forbindelse med brevstemmeafgivningen skal have lejlighed til at gøre  

 sig bekendt med en fortegnelse over de godkendte kandidatlister, herunder  

 samtlige kandidaters navne, samt oplysning om anmeldte listeforbund og  

 valgforbund såvel til kommunalbestyrelsesvalget som til  

 amtsrådsvalget.
Kommunalbestyrelsen skal sørge for, at  

 stemmemodtagerne bliver forsynet med den nævnte fortegnelse.
Der  

 henvises til afsnit 6.8. og afsnit 8.4.1, sidste afsnit.
Opmærksomheden henledes på, at  

 stemmemodtagerne ikke i forbindelse med brevstemmeafgivningen må give  

 en vælger råd eller opfordring med hensyn til, hvilken  

 kandidatliste eller hvilken kandidat vælgeren skal stemme på.
De  

 må ikke over for uvedkommende oplyse, om en vælger har afgivet  

 brevstemme, eller i øvrigt oplyse forhold vedrørende en  

 vælgers stemmeafgivning.
Der henvises herved til lovens § 68.
Det er fastsat i Indenrigsministeriets  

 bekendtgørelser nr. 170 og 171 af 22. marts 1999, at  

 pårørende, besøgende eller andre, bortset fra  

 stemmemodtagerne, ikke må være til stede i det lokale, hvor  

 brevstemmeafgivningen finder sted, medmindre vælgeren udtrykkeligt  

 tilkendegiver sit ønske herom.
Stemmemodtagerne skal påse, at  

 denne regel overholdes.
Efter lovens § 67, stk. 3, 1. pkt., udfylder  

 vælgeren stemmesedlen uden overværelse af andre og dermed, uden  

 at andre kan se, hvorledes vælgeren har stemt.
Reglen gælder  

 også ved brevstemmeafgivning på plejehjem m.v. og i  

 ældreboliger samt i vælgerens hjem.
Reglen gælder  

 også i tilfælde, hvor pårørende eller andre,  

 herunder repræsentanter for pressen, efter vælgerens udtrykkelige  

 ønske herom, er til stede i det lokale, hvor brevstemmeafgivningen  

 finder sted.
Reglen gælder, uanset om det er vælgerens  

 ønske, at andre kan se, hvorledes vælgeren har stemt.  

 Stemmemodtagerne skal påse, at denne regel overholdes.
8.5. Særligt om brevstemmeafgivning på  

 mindre øer Vælgere, der har bopæl på afsides  

 beliggende øer, der ikke udgør et selvstændigt  

 afstemningsområde, kan afgive brevstemme på øen til en  

 eller flere vælgere, som kommunalbestyrelsen har udpeget til at  

 være stemmemodtagere, jf. lovens § 60, stk. 4, jf. § 61,  

 stk. 3.
 På Christiansø kan der ikke afgives  

 brevstemme til kommunale valg, da Christiansø er uden for den  

 kommunale inddeling.
8.6. Brevstemmeafgivning på Færøerne,  

 i Grønland, i udlandet, på danske skibe i udenrigsfart og  

 på danske havanlæg 8.6.1. Brevstemmesteder og -modtagere på  

 Færøerne, i Grønland og i udlandet Ved kommunale valg kan enhver vælger ligesom ved  

 andre valg brevstemme på folkeregistrene på Færøerne  

 og i Grønland samt på danske diplomatiske og konsulære  

 repræsentationer i udlandet (ambassader, konsulater m.v.). Endvidere  

 kan brevstemmes hos en stemmemodtager, der er udpeget af  

 Indenrigsministeriet, jf. lovens § 63.
 Nedennævnte personer (stillingsindehavere) er af  

 Indenrigsministeriet permanent udpeget som brevstemmemodtagere  

på Færøerne, i Grønland og i udlandet.
På Færøerne 1)	Rigsombudsmanden eller den fuldmægtig ved rigsombudet, som  

 rigsombudsmanden har bemyndiget hertil 2)	Landfogden 3)	Sysselmændene I Grønland 1)	Forbindelsesofficeren, Thule Air Base 2)	Stationslederen, Danmarkshavn 3)	Regionschefen ved Grønlands Lufthavnsvæsen,  

 Narssarssuaq 4)	Stationslederen, Prins Christianssund 5)	Stationslederen på Station Nord 6)	Flyvepladslederen, Constable Pynt 7)	Chefen for Slædepatruljen Sirius I udlandet 1)	Ældste danske repræsentant ved De Forenede Nationers  

 observatørgruppe til overvågelse af våbenstilstanden  

 mellem Indien og Pakistan (UNMOGIP) 2)	Ældste danske repræsentant ved De Forenede Nationers  

 organisation til overvågelse af våbenstilstanden i  

 Palæstina (UNTSO) 3)	Ældste danske repræsentant ved De Forenede Nationers  

 styrke i Kuwait (UNIKOM) 4)	Ældste danske repræsentant ved EU-missionen i det  

 tidligere Jugoslavien 5)	Ældste danske officer for dansk personel ved NATO  

 Stabilization Forces hovedkvarter i det tidligere Jugoslavien 6)	Chefen for det danske kontingent (CH/DANCON) ved hovedkvarteret for  

 Den Nordisk-Polske Kampgruppe ved NATO Stabilization Forces i  

 Bosnien-Hercegovina (NPBG/SFOR) 7)	Den militære rådgiver ved De Forenede Nationers Mission  

 i Bosnien-Hercegovina (MA/UNMIBH) i Sarajevo 8)	Ældste danske repræsentant for dansk personel ved NATO  

 Kosovo Forces hovedkvarter i Kosovo (HQ/KFOR) 9)	Ældste danske repræsentant for dansk personel ved  

 Hovedkvarteret for Multinational Brigade North i Kosovo  

 (DANELM/HQ/MND(N)/KFOR(FR)) 10)	Chefen for den danske Bataljon ved Kosovo Forces i Kosovo  

 (CH/DANBN/KFOR) 11)	Chefen for dansk personel ved National Support Group/NATO Kosovo  

 Forces i Makedonien (CH/NSE/KFOR) 12)	NATO Senior Military Representative i Makedonien 13)	Chefen for OSCE grænseovervågning i Georgien 14)	Ældste danske repræsentant ved De Forenede Nationers  

 observatørgruppe i Georgien (UNOMIG) 15)	Ældste danske repræsentant ved De Forenede Nationers  

 observatørgruppe i Sierra Leone (UNAMSIL) 16)	Ældste danske repræsentant ved De Forenede Nationers  

 observatørgruppe i Congo (MONUC) 17)	Ældste danske repræsentant ved De Forenede Nationers  

 observatørgruppe i Øst Timor (UNTAET) 18)	Ældste danske repræsentant ved De Forenede Nationers  

 observatørgruppe på Prevlaka (UNMOP) 19)	Ældste danske repræsentant ved De Forenede Nationers  

 observatørgruppe i Kosovo (UNMIK) 20)	Ældste danske repræsentant ved De Forenede Nationers  

 mission i Eritrea og Ethiopien (UNMEE) 21)	Ældste danske repræsentant ved Joint Headquarters  

 Southwest (JHQ SW) Madrid, Spanien 22)	Ældste danske officer ved Headquarters NATO Airborne Early  

 Warning Forces, Geilenkirchen, Tyskland 23)	Ældste danske officer ved Joint Headquarters Centre (JHQ  

 CENTRE), Heidelberg, Tyskland 24)	Ældste danske officer ved Headquarters Allied Air Forces  

 North (HQ AIRNORTH), Ramstein Airbase, Tyskland 25)	Ældste danske officer ved Regional Headquarters Allied Forces  

 North Europe (RHQ AFNORTH), Brunssum, Holland 26)	Danish Senior National Representative, Combined Air Operation  

 Centre 5 Allied Tactical Air Force (CAOC 5 ATAF), Vicenza, Italien 27)	Danish Senior National Representative, Combined Air Operation  

 Centre 3 (CAOC 3), Reitan, Norge 28)	Danish Senior National Representative, NATO Flying Training Canada,  

 Moose Jaw, Canada 29)	Danish Senior National Representative, NATO Communications &  

 Information Systems School, Latina, Italien 30)	Ældste danske officer ved Regional Headquarters Allied Forces  

 East Atlantic (RHQ EASTLANT), Northwood, Storbritannien 31)	Danish Senior National Representative, ENJJPT, Sheppard Air Force  

 Base, Texas, USA 32)	Senior National Representative Denmark, EURO/NATO Helicopter  

 Training, US Army Aviation Center, Fort Rucker, Alabama, USA 33)	Chefen for dansk personel ved hovedkvarteret for Multinational  

 Corps North East (MNC NE), Stettin, Polen De permanente stemmemodtagere i udlandet er bemyndiget til  

 at udpege en eller flere personer blandt det tjenstgørende personel  

 til på vegne af vedkommende stemmemodtager at varetage opgaven som  

 brevstemmemodtager ved de kommunale valg i 2001. Navnene på de  

 personer, der ved disse valg rent faktisk fungerer som stemmemodtagere i  

 udlandet, bliver inden disse valg indberettet til Indenrigsministeriet.
8.6.2. Brevstemmesteder og  modtagere på danske  

 skibe i udenrigsfart og danske havanlæg Søfolk og passagerer på danske skibe i  

 udenrigsfart samt personer, der er ansat på danske havanlæg, kan  

 brevstemme på skibet eller havanlægget, jf. lovens § 64.  

 Skibsføreren eller den, skibsføreren har udpeget, henholdsvis  

 chefen for havanlægget eller den, chefen har udpeget, fungerer som  

 stemmemodtager.
 Det bemærkes, at der ikke kan brevstemmes på  

 danske skibe i indenrigsfart.
8.6.3. Tidsrum for brevstemmeafgivning På Færøerne, i Grønland, i  

 udlandet, på danske skibe i udenrigsfart samt på danske  

 havanlæg uden for dansk område kan afgives brevstemme fra og med  

 tirsdag den 21. august 2001 (den 3. tirsdag i august måned i  

 valgåret), jf. lovens § 64, stk. 2.
Loven indeholder ingen regler om sidste frist for  

 brevstemmeafgivning på Færøerne, i Grønland, i  

 udlandet, på danske skibe i udenrigsfart samt på danske  

 havanlæg uden for dansk område.
Brevstemmerne skal imidlertid  

 være afgivet i så god tid forud for valgdagen, at de kan  

 være afleveret til valgstyrerne på vedkommende afstemningssted,  

 inden afstemningen på valgdagen begynder kl. 9.
 På danske havanlæg på dansk  

 område kan afgives brevstemme de sidste 3 uger før  

 valgdagen, dog senest lørdagen før valgdagen, det vil sige  

fra og med tirsdag den 30. oktober 2001 til og med lørdag den 17.  

 november 2001, jf. lovens § 64, stk. 3.
 Det drejer sig for tiden om havanlæggene på  

 Dan Feltet, Gorm Feltet samt felterne Tyra Øst og Tyra Vest, Harald  

 Feltet og Skjold Feltet samt felterne Siri og Syd Arne.
8.6.4. Brevstemmematerialet Ved brevstemmeafgivningen må kun anvendes det  

 brevstemmemateriale, der er tilvejebragt ved Indenrigsministeriets  

 foranstaltning.
Ved en ændringslov i 2001 er bestemmelsen om, at der  

 ved brevstemmeafgivning på Færøerne, i Grønland, i  

 udlandet, på danske skibe i udenrigsfart og på danske  

 havanlæg skal anvendes samme brevstemmemateriale som til  

 folketingsvalg, ophævet.
I stedet skal de nævnte steder anvendes  

 samme særlige brevstemmemateriale, som anvendes ved brevstemmeafgivning  

 her i landet til kommunale valg, jf. afsnit 8.1.
 Restoplag af brevstemmemateriale til Europa-Parlamentsvalg  

 og folkeafstemninger kan ikke i noget tilfælde benyttes.
Restoplag eller nye oplag af brevstemmemateriale til  

 folketingsvalg kan som udgangspunkt ikke benyttes, uanset at dette  

 materiale er påtrykt, at det også kan anvendes til  

 kommunalbestyrelsesvalg og amtsrådsvalg.
I stedet skal det  

 særlige brevstemmemateriale til kommunale valg anvendes.
I tilfælde, hvor en vælger måtte  

 henvende sig på en dansk repræsentation i udlandet for at afgive  

 brevstemme, inden repræsentationen har modtaget det særlige  

 brevstemmemateriale til kommunale valg, eller hvor de af  

 Indenrigsministeriet udpegede permanente stemmemodtagere i udlandet ikke i  

 tide er blevet forsynet med det særlige brevstemmemateriale til  

 kommunale valg, eller hvor det måtte være  

 nødvendigt at afholde brevstemmeafgivning om bord på danske  

 skibe i udenrigsfart, inden skibet har modtaget det særlige  

 brevstemmemateriale til kommunale valg, kan der ved brevstemmeafgivningen  

 anvendes brevstemmemateriale til folketingsvalg.
For så vidt  

 angår brevstemmeafgivning på Færøerne og i  

 Grønland og danske havanlæg vil brevstemmemateriale til  

 folketingsvalg ligeledes kunne benyttes, hvis det særlige  

 brevstemmemateriale til kommunale valg ikke er til rådighed.
 Brevstemmemateriale til folketingsvalg består af en  

 grå stemmeseddel påtrykt ordet »Stemmeseddel« og forsynet med tre  

 rubrikker til angivelse af henholdsvis partibogstav, partinavn og  

 kandidatnavn, en blå konvolut, et følgebrev samt en gulbrun  

 yderkuvert.
8.6.5. Fremgangsmåden ved  

 brevstemmeafgivning Med hensyn til den praktiske fremgangsmåde ved  

 brevstemmeafgivningen henvises til lovens § 67, samt til afsnit 8.2.  

 ovenfor om brevstemmeafgivning på folkeregistrene.
 En vælger, der ønsker at afgive brevstemme  

 på Færøerne, i Grønland, i udlandet, på  

 danske skibe i udenrigsfart og på danske havanlæg,  

 forudsættes selv at være bekendt med, hvilke kandidatlister og  

 eventuelt kandidater der forventes at blive eller er opstillet til valget i  

 den kommune henholdsvis amtskommune, hvor vælgeren har fast  

 bopæl.
Indenrigsministeriet har udsendt en vejledning om  

 brevstemmeafgivning på Færøerne, i Grønland, i  

 udlandet, på danske skibe i udenrigsfart og på danske  

 havanlæg uden for dansk område til de kommunale valg.  

 Indenrigsministeriet udsender endvidere en vejledning om brevstemmeafgivning  

 på danske havanlæg på dansk område til de kommunale  

 valg.
Vejledningen er udsendt henholdsvis udsendes med henblik på at  

 være til rådighed for de vælgere, der måtte  

 ønske at brevstemme de nævnte steder.
Vejledningen indeholder  

 bl.a. en fortegnelse over de bogstavbetegnelser, der skal tildeles  

 kandidatlister for partier, der pr. 1. august 2001 er opstillingsberettiget  

 til folketingsvalg, og for det tyske mindretals parti.
Fortegnelsen er  

 gengivet i afsnit 6.6. ovenfor.
Vejledningen indeholder endvidere en  

 angivelse af, at fortegnelsen ikke viser, om de nævnte partier  

 opstiller til valget i den kommune henholdsvis amtskommunen, hvor  

 vælgeren har fast bopæl, og at fortegnelsen ikke udelukker, at  

 der i kommunen henholdsvis amtskommunen kan være eller blive opstillet  

 andre kandidatlister.
Ved anvendelse af brevstemmematerialet til  

 folketingsvalg foretages stemmeafgivningen særskilt for  

 kommunalbestyrelsesvalget og amtsrådsvalget.
Vælgeren skal  

 derfor, såfremt den pågældende ønsker at afgive  

 stemme til såvel kommunalbestyrelsesvalget som amtsrådsvalget,  

 have udleveret to sæt stemmemateriale, et til brug ved  

 kommunalbestyrelsesvalg og et til brug ved amtsrådsvalg.
Hvert sæt brevstemmemateriale skal udfyldes og  

 fremsendes for sig til vedkommende kommunalbestyrelse.
Der må ikke  

 fremsendes to blå konvolutter med stemmeseddel i samme yderkuvert.  

 Yderkuverterne må ved aflevering til postbesørgelse ikke  

 være indlagt i andre konvolutter.
På såvel følgebrevet som yderkuverten  

 er der rubrikker til afkrydsning af, om stemmesedlen er afgivet til  

 kommunalbestyrelsesvalg eller amtsrådsvalg.
Stemmemodtageren skal bl.a.  

 påse, at vælgeren udfylder disse rubrikker.
 Til vælgere, der har fast bopæl (er tilmeldt  

 folkeregistret) i Københavns eller Frederiksberg Kommuner, skal der  

 kun udleveres ét sæt brevstemmemateriale, idet der i disse  

 kommuner alene afholdes valg til kommunalbestyrelsen.
Ved brevstemmeafgivning på en dansk  

 repræsentation i Tyskland følges en særlig  

 fremgangsmåde.
Efter at brevstemmematerialet er udfyldt på  

 repræsentationen, skal vælgeren medtage dette og selv aflevere  

 det til postbesørgelse uden for repræsentationens område.  

 Tidligere blev denne fremgangsmåde også fulgt ved  

 brevstemmeafgivning på en dansk repræsentation i Schweiz, men de  

 schweiziske myndigheder tillader nu, at den almindelige fremgangsmåde  

 følges.
8.7. Modtagelse og kontrol af  

 brevstemmer Reglerne om kommunalbestyrelsens modtagelse og  

 registrering af brevstemmer m.v. samt om valgstyrernes kontrol og gennemgang  

 af disse findes i lovens §§ 70-72.
 8.7.1. Kommunalbestyrelsens modtagelse og registrering  

 af brevstemmer m.v.
 Forud for hvert valg skal kommunalbestyrelsen oprette en  

 protokol over de brevstemmer, som kommunalbestyrelsen modtager til det  

 pågældende valg (brevstemmeprotokol).
De brevstemmer, som kommunalbestyrelsen modtager, skal  

 på yderkuverten påtegnes om modtagelsestidspunktet, jf. lovens  

 § 70, stk. 1. I brevstemmeprotokollen skal samme dag, som  

 kommunalbestyrelsen modtager brevstemmer, anføres det antal  

 brevstemmer, der modtages den pågældende dag, og datoen herfor  

 samt antallet af brevstemmer modtaget på en bestemt dato, der  

 videresendes til andre kommuner, samt datoen herfor.
Hvis afsenderen efter  

 sin bopælsangivelse på yderkuverten har bopæl i en anden  

 kommune, skal kommunalbestyrelsen straks videresende brevstemmen til denne,  

 jf. lovens § 70, stk. 2.
I folketingsvalgloven er der en bestemmelse om, at  

 kommunalbestyrelsen, når valg er udskrevet, skal sørge for, at  

 allerede modtagne brevstemmer fra vælgere, der senere har anmeldt  

 flytning til en anden kommune, straks videresendes til denne.
En tilsvarende  

 bestemmelse findes ikke i den kommunale valglov.
Da brevstemmer til kommunale  

 valg må anses for afgivet til valget i den kommune, hvor vælgeren  

 havde bopæl på tidspunktet for afgivelse af brevstemme, må  

 sådanne brevstemmer ikke videresendes til den kommune, hvortil  

 vælgeren er flyttet.
Kommunalbestyrelsen skal samle og opgøre antallet  

 af brevstemmer, der er modtaget for hvert afstemningsområde i kommunen,  

 hvor afsenderne efter deres bopælsangivelse på yderkuverterne er  

 optaget på valglisten, jf. lovens § 70, stk. 3, og der skal i  

 brevstemmeprotokollen indføres en række nærmere  

 oplysninger herom.
Kommunalbestyrelsen skal efter lovens § 70,  

 stk. 3, sørge for, at brevstemmerne inden afstemningens  

 begyndelse er afleveret til valgstyrerne på afstemningsstedet i det  

 pågældende afstemningsområde, jf. dog nedenfor.
Brevstemmer, der modtages i kommunen på valgdagen  

 inden kl. 9, skal straks bringes ud til valgstyrerne på det  

 pågældende afstemningssted.
Brevstemmer, der modtages i kommunen  

 på valgdagen efter kl. 9, skal samme dag bringes ud til valgstyrerne  

 på det pågældende afstemningssted.
 I tilfælde, hvor der for et afstemningsområde  

 er modtaget færre end fem brevstemmer, skal brevstemmerne efter  

 kommunalbestyrelsens bestemmelse overføres til et  

 afstemningsområde, hvor der er modtaget mindst fem brevstemmer, og  

 afleveres til valgstyrerne for dette afstemningsområde, der  

 undersøger, om brevstemmerne kan komme i betragtning, jf. lovens  

 § 70, stk. 4.
 I tilfælde, hvor en brevstemme ikke på  

 grundlag af oplysningerne om afsenderen på yderkuverten kan  

 henføres til et bestemt afstemningsområde, skal  

 kommunalbestyrelsen endvidere bestemme, til hvilket afstemningsområde  

 brevstemmen skal henregnes i henseende til valgstyrernes kontrol af, om  

 brevstemmen kan komme i betragtning, jf. lovens § 70, stk. 5.
 I brevstemmeprotokollen skal indføres oplysning om,  

 til hvilket afstemningsområde der blev overført brevstemmer fra  

 det/de afstemningsområder, hvor der var modtaget færre end fem  

 brevstemmer, samt oplysning om, fra hvilket eller hvilke  

 afstemningsområder brevstemmerne blev overført.
 I brevstemmeprotokollen skal ligeledes indføres  

 oplysning om, til hvilket afstemningsområde den/de brevstemmer, der  

 ikke kunne henføres til et bestemt afstemningsområde, blev  

 henregnet.
Kommunalbestyrelsen skal sørge for, at de modtagne  

 brevstemmer opbevares betryggende.
Yderkuverterne må først  

 åbnes af valgstyrerne eller under overværelse af valgstyrerne i  

 forbindelse med disses gennemgang af brevstemmerne.
I Indenrigsministeriets cirkulære nr. 54 af 8. maj  

 2001 om brevstemmeprotokollers indhold og udformning er fastsat nærmere  

 regler om registrering af brevstemmer, hvortil der henvises.
Cirkulæret  

 er optaget som  bilag 6 til vejledningen.
8.7.2. Valgstyrernes kontrol og gennemgang af de  

 modtagne brevstemmer Valgstyrernes gennemgang af de modtagne brevstemmer skal  

 ske inden afstemningens begyndelse på valgdagen, om nødvendigt  

 dagen før valgdagen.
Ved gennemgangen, herunder ved  

 undersøgelsen og afgørelsen af, om en brevstemme kan komme i  

 betragtning, skal for hvert afstemningsområde medvirke mindst to  

 valgstyrere, jf. lovens § 71, stk. 1.
 For det/de afstemningsområder, hvortil der er  

 overført eller henregnet brevstemmer, jf. afsnit 8.7.1. ovenfor,  

 omfatter gennemgangen såvel de brevstemmer, der hører til det/de  

 pågældende afstemningsområder, som de til dette/disse  

 afstemningsområder overførte eller henregnede brevstemmer.
 Yderkuverterne åbnes, og det undersøges, om  

 brevstemmerne kan komme i betragtning, jf. lovens § 71, stk. 1.
 Valgstyrerne skal opgøre og angive i  

 afstemningsbogen for såvel kommunalbestyrelsesvalget som  

 amtsrådsvalget, hvorledes de modtagne brevstemmer (yderkuverter) for  

 hvert afstemningsområde fordeler sig på brevstemmer med  

 stemmeseddel til såvel kommunalbestyrelsesvalget som  

 amtsrådsvalget, brevstemmer med stemmeseddel kun til  

 kommunalbestyrelsesvalget og brevstemmer med stemmeseddel kun til  

 amtsrådsvalget.
En brevstemme kan ikke komme i betragtning, jf.  

 lovens § 71, stk. 2 og 3, såfremt 1)	afsenderen ikke er opført på valglisten eller ikke  

 længere har fast bopæl (er tilmeldt folkeregistret) i kommunen  

 henholdsvis amtskommunen, 2)	afsenderen er død inden valgdagen, 3)	yderkuverten indeholder flere end ét følgebrev og  

 én konvolut til hvert af de pågældende valg, det vil  

 sige:
a)	den blå yderkuvert, der anvendes til brevstemmeafgivning til  

 kommunale valg, indeholder flere end ét følgebrev og én  

 blå konvolut til kommunalbestyrelsesvalget og én gul konvolut  

 til amtsrådsvalget, b)	den gulbrune yderkuvert, der anvendes til brevstemmeafgivning til  

 folketingsvalg og i visse tilfælde må anvendes til  

 brevstemmeafgivning til de kommunale valg i 2001, jf. afsnit 8.6.4.,  

 indeholder flere end ét følgebrev og én blå  

 konvolut, 4)	der ikke er anvendt det brevstemmemateriale, som indenrigsministeren  

 har tilvejebragt, 5)	den foreskrevne fremgangsmåde (udfyldning, attestation,  

 underskrift m.v.) ved brevstemmeafgivningen ikke har været fulgt, 6)	brevstemmen ikke er afgivet inden for de i loven nævnte  

 frister, eller 7)	vælgeren til hvert valg har afgivet mere end én  

 brevstemme, der kan komme i betragtning.
I disse tilfælde er det den  

 sidst afgivne brevstemme, der kommer i betragtning.
 Med hensyn til de brevstemmer, hvor der ikke er anvendt  

 det særlige brevstemmemateriale, indenrigsministeren har tilvejebragt,  

 jf. 4), bemærkes, at der efter en ændringslov i 2001 nu  

 også ved brevstemmeafgivning på Færøerne, i  

 Grønland, i udlandet, på danske skibe i udenrigsfart og på  

 danske havanlæg skal anvendes samme særlige brevstemmemateriale,  

 som anvendes ved brevstemmeafgivning her i landet til kommunale valg, men at  

 Indenrigsministeriet har godkendt, at brevstemmemateriale til folketingsvalg  

 kan anvendes de nævnte steder ved brevstemmeafgivning til de kommunale  

 valg 2001, hvis brevstemmematerialet til kommunale valg ikke var til  

 rådighed, jf. afsnit 8.6.4. Brevstemmer, hvor der de nævnte  

 steder er anvendt brevstemmemateriale til folketingsvalg, kan således  

 komme i betragtning.
 Om følgebreve og yderkuverter tilvejebragt fra  

 Kommunedata A/S´s valgudskrivningssystem henvises til afsnit 8.1.  

 ovenfor.
 Med hensyn til de brevstemmer, hvor den foreskrevne  

 fremgangsmåde ikke har været fulgt, jf. 5), bemærkes, at en  

 brevstemme, selv om følgebrevet mangler stempel på attesten, kan  

 tages i betragtning, såfremt der ikke hersker tvivl om, at brevstemmen  

 er afgivet på et af de steder, hvor der kan brevstemmes, eller at  

 brevstemmen er afgivet til en stemmemodtager, der er udpeget af  

 Indenrigsministeriet.
 Med hensyn til de tilfælde, hvor vælgeren har  

 indsendt mere end én brevstemme til hvert valg, der kan komme i  

 betragtning, jf. 7), bemærkes, at hvis der fra en vælger er  

 modtaget to blå yderkuverter, hvoraf den ene ud over et  

 følgebrev alene indeholder en blå konvolut med stemmeseddel til  

 kommunalbestyrelsesvalget, mens den anden ud over et følgebrev alene  

 indeholder en gul konvolut med stemmeseddel til amtsrådsvalget, skal  

 begge brevstemmer komme i betragtning til de respektive valg, såfremt  

 de i øvrigt opfylder betingelserne herfor.
 Når en brevstemme ikke kan komme i  

 betragtning, anføres årsagen hertil på yderkuverten,  

 og den (de) uåbnede konvolut(ter) og følgebrevet lægges  

 på ny i yderkuverten, jf. lovens § 72, stk. 2. Der foretages  

 ingen afmærkning på valglisten.
 Det anføres i afstemningsbogen, hvor mange af  

 brevstemmerne der ikke er taget i betragtning fordelt efter årsagen  

 hertil.
Når en brevstemme kan komme i betragtning,  

 sættes et mærke ved vælgerens navn på valglisten, der  

 angiver, at vælgeren har afgivet brevstemme.
Hvis yderkuverten foruden  

 følgebrev kun indeholder en konvolut til et af valgene, afmærkes  

 tillige på valglisten, hvilket af valgene vælgeren har afgivet  

 brevstemme til, jf. lovens § 72, stk. 1.
Såfremt en brevstemme, der er overført til  

 afstemningsområdet fra et afstemningsområde, hvor der er modtaget  

 færre end fem brevstemmer, kan komme i betragtning, skal valgstyrerne  

 optage den pågældende vælger på valglisten og  

 påføre valglisten en bemærkning om årsagen til  

 optagelsen på valglisten.
Valgstyrerne skal endvidere give meddelelse  

 til valgstyrerne fra det oprindelige afstemningsområde om, at den  

 pågældende vælger skal slettes af valglisten for dette  

 afstemningsområde, inden afstemningen begynder.
Valgstyrerne for det  

 oprindelige afstemningsområde skal på valglisten endvidere  

 anføre årsagen til, at vælgeren er slettet af valglisten,  

 og i hvilket afstemningsområde vælgeren i stedet er blevet  

 optaget på valglisten, jf. lovens § 70, stk. 4.
 I tilfælde, hvor en brevstemme, der er henregnet til  

 et bestemt afstemningsområde i medfør af lovens § 70,  

 stk. 5, kan komme i betragtning, og hvor den pågældende  

 vælger er optaget på valglisten i et andet  

 afstemningsområde end det, hvortil brevstemmen er henregnet, kan  

 valgstyrerne følge samme fremgangsmåde som angivet i  

 foregående afsnit vedrørende brevstemmer, der er overført  

 fra et afstemningsområde, hvor der er modtaget færre end fem  

 brevstemmer.
Det er ikke mere foreskrevet, at der skal udskrives  

 valgkort for de vælgere, der har afgivet en brevstemme, der er taget i  

 betragtning.
Følgebrevene kan i stedet anvendes til kontrollen af  

 antal vælgere, der ifølge valglisten har afgivet stemme.
Ved  

 anvendelse af følgebreve til denne kontrol skal dog tages hensyn til,  

 at der for visse vælgere vil foreligge to følgebreve, f.eks. for  

 vælgere, der i udlandet ved anvendelse af brevstemmematerialet til  

 folketingsvalg har afgivet brevstemme til såvel  

 kommunalbestyrelsesvalget som amtsrådsvalget.
For vælgere, der  

 har afgivet brevstemme her i landet, kan endvidere foreligge to  

 følgebreve, såfremt de pågældende i særskilte  

 yderkuverter og med særskilt følgebrev har afgivet stemme til  

 henholdsvis kommunalbestyrelsesvalget og amtsrådsvalget.
Brevstemmer, der kan komme i betragtning, opbevares, idet  

 den (de) uåbnede konvolut(ter) og følgebrevet på ny  

 indlægges i yderkuverten, indtil afstemningen er afsluttet.
Derefter  

 tages konvolutterne ud af yderkuverterne og lægges i den stemmekasse,  

 der er beregnet til stemmesedler til det pågældende valg, jf. dog  

 nedenfor.
Konvolutterne åbnes først i forbindelse med  

 stemmeoptællingen, jf. lovens § 72, stk. 1.
Brevstemmer, der kan komme i betragtning, skal i perioden,  

 efter at disse er gennemgået, og indtil afstemningen er afsluttet,  

 opbevares på en sådan måde, at det alene er valgstyrerne  

 eller eventuelt tillige en særlig hertil af valgstyrerne bemyndiget  

 person, der har adgang til brevstemmerne.
Endvidere må der i denne  

 periode kun ske håndtering af brevstemmer, såfremt dette er  

 nødvendigt som følge af andre regler i loven.
I forbindelse med  

 f.eks. afgørelsen af, hvorvidt en vælger, der møder frem  

 for at afgive stemme på valgdagen, skal afvises til det eller de  

 pågældende valg som følge af, at vedkommende har afgivet  

 en brevstemme, der kan komme i betragtning, jf. lovens § 73, kan det  

 være nødvendigt at fremtage brevstemmen til kontrol af, om  

 afmærkningen i valglisten af, at vælgeren har afgivet brevstemme,  

 er korrekt.
 Ved håndtering af en brevstemme, inden afstemningen  

 er afsluttet, må konvolutten (konvolutterne) med stemmesedlen under  

 ingen omstændigheder åbnes.
 Hvis valgstyrerne efter afstemningens begyndelse modtager  

 bekræftet underretning om, at en vælger, der har afgivet en  

 brevstemme, der ved gennemgangen af brevstemmerne inden afstemningens  

 begyndelse er taget i betragtning, er afgået ved døden inden  

 valgdagen eller er fraflyttet kommunen henholdsvis amtskommunen inden  

 valgdagen, kan den pågældendes brevstemme ikke komme i  

 betragtning. (Hvis vælgeren alene er fraflyttet kommunen, men ikke  

 amtskommunen, skal en eventuel brevstemme til amtsrådsvalget dog tages  

 i betragtning.) Brevstemmen skal derfor fremtages, påtegnes om  

 årsagen til, at den ikke kan komme i betragtning, og henlægges  

 til de øvrige brevstemmer, der ikke kan komme i betragtning, og  

 indgå i registreringen af disse i afstemningsbogen.
 Tilsvarende gælder, hvis valgstyrerne efter  

 afstemningens begyndelse modtager bekræftet underretning om, at en  

 vælger, der er optaget på valglisten, inden valgdagen af andre  

 grunde har mistet sin valgret (iværksættelse af  

 værgemål med fratagelse af den retlige handleevne, jf.  

 værgemålslovens § 6, samt fortabelse af dansk  

 indfødsret, medmindre vælgeren har valgret i kraft af reglerne  

 om udlændinges valgret ved kommunale valg).
 Udtagningen af konvolutterne af yderkuverterne efter  

 afstemningens afslutning og den påfølgende nedlæggelse af  

 konvolutterne i en stemmekasse skal gennemføres under den  

 fornødne gensidige kontrol og i øvrigt på en sådan  

 måde, at der heller ikke i denne forbindelse kan ske krænkelse af  

 stemmehemmeligheden.
Brevstemmer, der modtages af valgstyrerne efter  

 afstemningens begyndelse, påtegnes om modtagelsestidspunktet (dato  

 og klokkeslæt) og kommer ikke i betragtning.
Yderkuverterne åbnes  

 ikke.
Brevstemmer, der modtages i kommunen fra og med dagen  

 efter valgdagen og til og med den dag, hvor eventuelle klager over valget er  

 endeligt afgjort, registreres i brevstemmeprotokollen i overensstemmelse med  

 bestemmelserne i § 2, stk. 4 og 5, i cirkulæret om  

 brevstemmeprotokollers indhold og udformning.
Vedrørende kassation af  

 brevstemmemateriale, herunder af brevstemmer, der er modtaget efter  

 valgdagen, henvises til afsnit 12 nedenfor.
9. Opgørelse af afstemningen På valgaftenen foretages stemmeoptælling  

 på de enkelte afstemningssteder af såvel  

 kommunalbestyrelsesvalget som amtsrådsvalget, jf. afsnit 9.1. Senest  

 dagen efter foretager kommunevalgbestyrelsen fintælling for kommunen  

 under ét af såvel kommunalbestyrelsesvalget som  

 amtsrådsvalget, jf. afsnit 9.4. Reglerne om opgørelse af  

 afstemningen findes i lovens §§ 74 - 78.
 Amtsvalgbestyrelsen kan efter reglerne i lovens § 80  

 beslutte at ville foretage fornyet fintælling af de stemmesedler, der  

 er afgivet til amtsrådsvalget, jf. afsnit 9.6.
9.1. Stemmeoptælling på  

 afstemningsstedet Når afstemningen er afsluttet, foretager  

 valgstyrerne og de tilforordnede vælgere stemmeoptælling på  

 afstemningsstedet, jf. lovens § 74, stk. 1.
De i den tidligere lov indeholdte mere detaljerede regler  

 om den praktiske tilrettelæggelse af stemmeoptællingen er ikke  

 medtaget i den gældende lov.
De fornødne regler  

 forudsættes i stedet fastsat af kommunalbestyrelsen.
 Stemmeoptællingen er offentlig, jf. lovens  

 § 74, stk. 1. Af sikkerhedsmæssige grunde skal foretages den  

 fornødne afskærmning af den del af lokalet/lokalerne, hvor  

 stemmeoptællingen foregår.
Særskilt for kommunalbestyrelsesvalget og  

 amtsrådsvalget optælles, hvor mange stemmer der ved afstemningen  

 er afgivet for hver af kandidatlisterne.
For hvert listeforbund  

 optælles endvidere de stemmer, der anses afgivet for listeforbundet,  

 men som ikke kan henføres til nogen af de kandidatlister, der deltager  

 i listeforbundet, jf. lovens § 74, stk. 1.
 Reglerne om, hvilke stemmer der anses afgivet for de  

 enkelte kandidatlister, og hvilke der anses for afgivet for et listeforbund,  

 findes i lovens § 74, stk. 2 og 3.
Tvivlsomme stemmesedler, herunder blanke stemmesedler og  

 andre stemmesedler, der utvivlsomt er ugyldige, frasorteres og afgives til  

 formanden for valgstyrerne.
Valgstyrerne foretager derefter  

 bedømmelsen af stemmesedlernes gyldighed, jf. nedenfor i afsnit 9.2.  

 Antallet af ugyldige stemmer fordelt efter de forskellige ugyldighedsgrunde  

 optælles særskilt.
 Når stemmeoptællingen er afsluttet,  

 indføres resultatet af stemmeoptællingen af afgivne stemmer  

 såvel til kommunalbestyrelsesvalget som til amtsrådsvalget,  

 herunder opgørelsen af de ugyldige stemmer fordelt efter de  

 forskellige ugyldighedsgrunde, i afstemningsbogen for det  

 pågældende valg, jf. lovens § 75, stk. 3, og § 76,  

 stk. 1.
Valgstyrerne skal foretage kontrol af optællingen af  

 de afgivne stemmer.
Som led i denne kontrol sammenholdes antallet af disse  

 med antallet af vælgere, der ifølge afmærkningerne  

 på valglisten har afgivet stemme, ligesom afmærkningerne på  

 valglisten sammenholdes med antallet af modtagne/udskrevne valgkort for  

 vælgere, der har afgivet stemme ved personligt fremmøde på  

 valgdagen, og antallet af følgebreve (eventuelt særskilt  

 udskrevne valgkort) for vælgere, der har afgivet en brevstemme, der er  

 taget i betragtning.
Resultatet af afstemningen såvel til  

 kommunalbestyrelsesvalget som til amtsrådsvalget meddeles de  

 tilstedeværende.
Formanden for valgstyrerne på det enkelte  

 afstemningssted skal straks meddele resultatet af afstemningen til  

 kommunalbestyrelsesvalget og til amtsrådsvalget til formanden for  

 valgbestyrelsen i kommunen.
Formanden for valgbestyrelsen i kommunen skal  

 straks herefter meddele resultatet af afstemningen til amtsrådsvalget  

 til formanden for amtsvalgbestyrelsen, jf. lovens § 76, stk. 1.
 Valgstyrerne skal endvidere foretage den i  

 afstemningsbøgerne foreskrevne afstemning af stemmeseddelregnskabet.  

 Stemmematerialet sammenpakkes derefter som angivet i  

 afstemningsbøgerne.
 Afstemningsbogen underskrives af valgstyrerne, jf. lovens  

 § 76, stk. 1, og afleveres til kommunalbestyrelsen tillige med  

 stemmematerialet.
9.2. Bedømmelse af stemmesedler Lovens § 75, stk. 1 og 2, indeholder de  

 grundlæggende regler om årsagerne til, at stemmesedler afgivet  

 til kommunale valg er ugyldige.
De nærmere regler herom findes i den  

 bekendtgørelse om bedømmelse af stemmesedler afgivet til  

 kommunale valg, indenrigsministeren har udstedt.
 Ved lovændringen i 2001 er der indsat en regel i  

 loven om, at en stemmeseddel afgivet på afstemningsstedet er ugyldig,  

 såfremt vælgerens stemme på stemmesedlen ikke er  

 afmærket med kryds (lovens § 75, stk. 1, nr. 2).  

 Indsættelsen i loven af denne regel medfører ingen ændring  

 af hidtil gældende retstilstand, idet en sådan regel indeholdtes  

 i § 12, stk. 1, i den hidtil gældende bekendtgørelse  

 nr. 678 af 31. oktober 1989 om bedømmelse af stemmesedler afgivet til  

 kommunale valg.
 Indenrigsministeriet har som følge af  

 lovændringen udstedt en ny bekendtgørelse om bedømmelse  

 af stemmesedler afgivet til kommunale valg (bekendtgørelse nr. 439 af  

 31. maj 2001). Bekendtgørelsen trådte i kraft den 1. juli 2001.  

 Bekendtgørelsen er optaget som bilag 7 til vejledningen.
 I den nye bekendtgørelse er der foretaget  

 redaktionelle ændringer som følge af lovændringen.  

 Herudover er foretaget sammenskrivning af nogle af de hidtidige  

 særskilte paragraffer, hvori de enkelte ugyldighedsgrunde er angivet.  

 Formålet hermed er at lette valgstyrernes/valgbestyrelsens arbejde med  

 registrering i afstemningsbog eller valgbog af ugyldige stemmesedler fordelt  

 efter ugyldighedsgrund, idet sammenskrivningen rent praktisk medfører,  

 at de ugyldige stemmesedler skal specificeres på lidt færre  

 ugyldighedsgrunde end hidtil.
 Den nye bekendtgørelse indebærer ingen  

 indholdsmæssige ændringer af reglerne om bedømmelse af  

 stemmesedlers gyldighed.
 Som bilag 8 til vejledningen er optaget et notat,  

 der nærmere beskriver forskellene mellem den nye og den hidtil  

 gældende bekendtgørelse.
 I de følgende afsnit er enkelte af bestemmelserne i  

 bekendtgørelsen uddybet.
9.2.1. Bedømmelse af stemmesedler afgivet  

 på afstemningsstedet Ifølge lovens § 54, stk. 1, foretages  

 stemmeafgivningen ved, at vælgeren afmærker stemmesedlen med et  

 kryds.
Loven indeholder ingen definition af kryds.
I  

bekendtgørelsens § 1, stk. 1, er fastsat, at der ved  

 kryds forstås et tegn svarende til bogstavet X eller til tegnet for  

 plus (+). Af bekendtgørelsens § 1, stk. 2, om tegn  

 afledt af kryds henholdsvis tydeliggjorte kryds fremgår, at V-formede  

 mærker (også kaldet »hak«, »tjekmærker« eller »flueben«)  

 henholdsvis såkaldte dobbeltkryds sidestilles med almindelige  

 kryds.
Ifølge lovens § 75, stk. 1, nr. 2, som  

 blev indsat ved lovændringen i 2001, er en stemmeseddel afgivet  

 på afstemningsstedet ugyldig, såfremt vælgerens stemme  

 på stemmesedlen ikke er afmærket med kryds, jf. den tilsvarende  

 bestemmelse i bekendtgørelsens § 4, stk. 1, 1. pkt.  

 Den nye bestemmelse indebærer, at en stemmeseddel er ugyldig,  

 såfremt den i stedet for med kryds er afmærket med bogstav,  

 cirkel eller andet mærke, der ikke har karakter af et kryds, jf.  

 bekendtgørelsens § 4, stk. 1, 2. pkt.
Den hidtil  

 gældende bekendtgørelses § 12, stk. 1,  

 videreføres således ved den nye bekendtgørelses § 4  

 for så vidt angår de tilfælde, hvor der i stedet for  

 kryds er sat andet mærke, der ikke har karakter af et kryds.
For  

 så vidt angår stemmesedler, der foruden med kryds er  

 afmærket med bogstav, cirkel eller andet mærke, der ikke har  

 karakter af et kryds, videreføres den hidtil gældende  

 bekendtgørelses § 12, stk. 1, som den nye  

 bekendtgørelses § 14, stk. 1.
 Ved bestemmelsen i bekendtgørelsens § 4,  

 stk. 2, fastslås, at stemmesedler, der i stedet for med kryds er  

 afmærket med overstreget, udvisket eller halvt kryds (dvs. en lodret,  

 vandret eller skrå streg), skal bedømmes efter den særlige  

 bestemmelse herom, der indeholdes i § 9, stk. 1.
Den nye bekendtgørelse indebærer rent  

 praktisk, at der for fremtiden i afstemningsbogen og valgbogen skal ske en  

 særskilt registrering af antallet af stemmesedler, der er ugyldige,  

 fordi de i stedet for kryds  er afmærket med et mærke, der  

 ikke har karakter af et kryds, og en særskilt registrering af antallet  

 af stemmesedler, der er ugyldige, fordi de foruden med kryds er  

 afmærket med mærke, der ikke har karakter af et kryds.
Disse  

 ugyldige stemmesedler har hidtil været registreret under ét.
I lovens § 54, stk. 1, er det forudsat, at  

 vælgeren kun sætter ét kryds på stemmesedlen, enten  

 ved en listebetegnelse eller et kandidatnavn.
Af lovens § 74,  

 stk. 2, og § 78, stk. 4, sammenholdt med bekendtgørelsens  

 § 6 og § 15 modsætningsvis, fremgår imidlertid, at  

 en stemmeseddel er gyldig, selv om der på stemmesedlen er anbragt to  

 eller tre kryds (men derimod ikke flere kryds), når blot disse kryds er  

 placeret inden for samme felt.
Stemmesedler, der er afmærket med et  

 stort kryds, der dækker et helt felt, kan også være  

 gyldige.
Såvel reglerne i lovens § 74, stk. 2, og  

 § 78, stk. 5, som reglerne i bekendtgørelsens §§ 5   11 er  

 baseret på begreberne felt og rubrik.
Kandidatlisterne anføres  

 på stemmesedlen i særskilte felter, dog således at  

 kandidatlister, der har indgået listeforbund, anføres i samme  

 felt, og at de enkelte kandidatlister, der har indgået listeforbund,  

 inden for listeforbundets felt anføres i rubrikker ved siden af  

 hinanden under den fælles listebetegnelse og bogstavbetegnelse, jf.  

 lovens § 46.
 Ved bekendtgørelsens § 16 er foretaget  

 en sammenskrivning af de hidtil gældende §§ 14 og 15. Dette  

 medfører rent praktisk, at stemmesedler, der er ugyldige på  

 grund af påklæbning, ikke mere skal registreres særskilt,  

 men skal registreres sammen med stemmesedler, der er ugyldige på grund  

 af tegning eller påskrift.
 Ved bekendtgørelsens § 17 er foretaget  

 en sammenskrivning af de hidtil gældende §§ 16-18. Dette  

 medfører rent praktisk, at stemmesedler, der er ugyldige, fordi de er  

 afmærket med forskellige skriftfarver, eller fordi de er iturevet m.v.,  

 ikke mere skal registreres særskilt, men skal registreres sammen med de  

 stemmesedler, der er ugyldige på grund af andet  

 særpræg.
9.2.2. Bedømmelse af  

 brevstemmesedler Ifølge lovens § 67, stk. 2, foretages  

 stemmeafgivningen ved, at vælgeren på brevstemmesedlen  

 anfører listebetegnelsen eller bogstavbetegnelsen for en  

 kandidatliste, der er opstillet i den kommune henholdsvis amtskommune, hvor  

 vælgeren er optaget på valglisten. Ønsker vælgeren  

 at stemme på en bestemt kandidat, der er opstillet i den  

 pågældende kommune henholdsvis amtskommune, anføres navnet  

 på kandidaten, eventuelt med tilføjelse af listebetegnelsen  

 eller bogstavbetegnelsen for den kandidatliste, kandidaten er opstillet  

 på.
 Det er således tilstrækkeligt, at enten  

 listebetegnelsen eller bogstavbetegnelsen for en kandidatliste, der er  

 opstillet i kommunen henholdsvis amtskommunen, eller navnet på en  

 kandidat, der er opstillet i kommunen henholdsvis amtskommunen, er  

 anført på brevstemmesedlen.
 Opmærksomheden henledes på, at  

 »bogstavbetegnelse« eller »officiel bogstavbetegnelse« i  

 bekendtgørelsens § 2 er defineret som en bogstavbetegnelse,  

 valgbestyrelsen i den enkelte kommune henholdsvis amtskommune har tildelt en  

 godkendt kandidatliste.
Opmærksomheden henledes endvidere på, at en  

 brevstemmeseddel, der alene er udfyldt med den fælles bogstavbetegnelse  

 og/eller listebetegnelse for kandidatlister, der har indgået  

 listeforbund, ikke er ugyldig, men anses som en stemme afgivet for  

 listeforbundet, jf. lovens § 74, stk. 3, 4. pkt.
Det er imidlertid  

 en forudsætning, at der ikke er opstillet kandidatlister med den samme  

 bogstavbetegnelse eller listebetegnelse uden for listeforbundet.
Er dette  

 tilfældet, vil brevstemmesedlen være ugyldig.
Reglerne i bekendtgørelsens §§ 19-22  

 vedrører bedømmelsen af brevstemmesedler, der hverken er  

 påført listebetegnelse eller officiel bogstavbetegnelse for en  

 kandidatliste, der er opstillet i kommunen henholdsvis amtskommunen, eller  

 navnet på en kandidat, der er opstillet i kommunen henholdsvis  

 amtskommunen.
Disse brevstemmesedler er som hovedregel ugyldige.
Undtagelsen  

 vedrører de brevstemmesedler, der er påført en af de  

 uofficielle bogstavbetegnelser på flere bogstaver, der er omfattet af  

 bekendtgørelsens § 21, stk. 2. Det bemærkes, at KF  

 ikke anses for en sikker uofficiel bogstavbetegnelse, idet KF både kan  

 henvise til Det Konservative Folkeparti og til Kristeligt Folkeparti.
 Som supplement til opregningen i bekendtgørelsens  

 § 21, stk. 2, af eksempler på »sikre« uofficielle  

 bogstavbetegnelser kan nævnes FP for Fremskridtspartiet.
 Reglerne i bekendtgørelsens § 23  

 vedrører bedømmelsen af brevstemmesedler, der er  

 påført modstridende angivelser vedrørende  

 bogstavbetegnelse, listebetegnelse eller kandidatnavn (personnavn). Disse  

 brevstemmesedler er ugyldige.
Som eksempel kan nævnes, at en  

 brevstemmeseddel er ugyldig, såfremt den er påført  

 bogstavet C og listebetegnelsen Venstre.
Brevstemmesedlen er ugyldig, selv om  

 den herudover er påført navnet på en kandidat, der er  

 opstillet på Venstres kandidatliste.
 Som et andet eksempel kan nævnes, at i en  

 kommune henholdsvis amtskommune, hvor Slesvigsk Parti har opstillet en  

 kandidatliste, vil en brevstemmeseddel være ugyldig, såfremt den  

 foruden bogstavet S er påført listebetegnelsen Socialdemokratiet  

 og/eller navnet på en kandidat opstillet for Socialdemokratiet.
 En brevstemmeseddel, der ud over bogstavet C og/eller  

 listebetegnelsen Det Konservative Folkeparti er påført navnet  

 på en person, der ikke er opstillet til valget i vedkommende kommune  

 henholdsvis amtskommune, vil derimod kun være ugyldig efter  

 bekendtgørelsens § 23, såfremt det er almindeligt kendt, at  

 den pågældende person ikke tilhører Det Konservative  

 Folkeparti, men f.eks. er en kendt politiker for et andet parti.
Opmærksomheden henledes på, at angivelser, der  

 vedrører to eller flere kandidatlister, der deltager i samme  

 listeforbund, ikke anses for modstridende.
En brevstemmeseddel, der  

 indeholder sådanne angivelser, er ikke af den grund ugyldig, men anses  

 som en stemme afgivet for listeforbundet, jf. lovens § 74, stk. 3,  

 sidste pkt.
 Reglerne i bekendtgørelsens § 24  

 vedrører bedømmelse af en brevstemmeseddel, der foruden  

 bogstavbetegnelse og/eller listebetegnelse og/eller kandidatnavn (personnavn)  

 er påført en uofficiel bogstavbetegnelse.
 Som eksempler på anvendelse af reglerne i  

 bekendtgørelsens § 24 kan anføres følgende:
En brevstemmeseddel, der er påført den  

 uofficielle bogstavbetegnelse KF samt navnet på en kandidat, der er  

 opstillet for Det Konservative Folkeparti, er gyldig.
Tilsvarende er en  

 brevstemmeseddel, der er påført den uofficielle  

 bogstavbetegnelse KF samt navnet på en kandidat, der er opstillet for  

 Kristeligt Folkeparti, gyldig.
En brevstemmeseddel, der er  

 påført den uofficielle bogstavbetegnelse KF samt navnet på  

 en kandidat, der er opstillet for Venstre, er ugyldig.
 I kommuner/amtskommuner, hvor Slesvigsk Parti ikke har  

 opstillet en kandidatliste, vil brevstemmesedler, der er påført  

 S foruden »Socialdemokratiet« og/eller navnet på en socialdemokratisk  

 kandidat, være gyldige.
 Ifølge bekendtgørelsens § 27 er  

 en brevstemmeseddel ugyldig, såfremt det må antages, at den ikke  

 er tilvejebragt af indenrigsministeren.
De brevstemmesedler, der er fremstillet til brug ved  

 brevstemmeafgivning, er til kommunalbestyrelsesvalg grå, forsynet med  

 tre rubrikker til angivelse af henholdsvis bogstavbetegnelse, listebetegnelse  

 (partinavn) og kandidatnavn og påtrykt ordene »Stemmeseddel til  

 kommunalbestyrelsesvalg«.
Til amtsrådsvalg er brevstemmesedlerne gule,  

 forsynet med tre rubrikker og påtrykt ordene »Stemmeseddel til  

 amtsrådsvalg«.
Efter en ændringslov i 2001 skal der nu også  

 ved brevstemmeafgivning på Færøerne, i Grønland, i  

 udlandet, på danske skibe i udenrigsfart og på danske  

 havanlæg anvendes samme særlige brevstemmemateriale, som anvendes  

 ved brevstemmeafgivning her i landet til kommunale valg.
Indenrigsministeriet  

 har imidlertid godkendt, at brevstemmemateriale til folketingsvalg kan  

 anvendes de nævnte steder ved brevstemmeafgivning til de kommunale valg  

 2001, hvis brevstemmematerialet til kommunale valg ikke er til  

 rådighed, jf. afsnit 8.6.4. Brevstemmer, der er afgivet på  

 brevstemmesedler beregnet til folketingsvalg, er således gyldige til de  

 kommunale valg 2001. Disse brevstemmesedler er grå, forsynet med tre  

 rubrikker og påtrykt ordet »Stemmeseddel«.
 Brevstemmer, der er afgivet på brevstemmesedler  

 beregnet til Europa-Parlamentsvalg eller folkeafstemninger, vil være  

 ugyldige i medfør af bekendtgørelsens § 27.
 Ved bekendtgørelsens § 30 er foretaget  

 en sammenskrivning af de hidtil gældende §§ 31, 33 og 34. Dette  

 medfører rent praktisk, at brevstemmesedler, der er ugyldige, fordi de  

 er udfyldt på bagsiden, eller fordi de er iturevet m.v., ikke mere skal  

 registreres særskilt, men skal registreres sammen med de  

 brevstemmesedler, der er ugyldige på grund af andet  

 særpræg.
 Af bekendtgørelsens § 25, 2. pkt, og  

 § 30, 2. pkt., følger i overensstemmelse med hidtil  

 gældende § 31, 2. pkt., at udfyldning af en brevstemmeseddel  

 på forsiden uden for de rubrikker, der er bestemt til udfyldning, ikke  

 i sig selv medfører brevstemmesedlens ugyldighed.
9.2.3. Registrering af ugyldige stemmesedler, herunder  

 brevstemmesedler Antallet af ugyldige stemmesedler, og hvorledes disse  

 fordeler sig på de enkelte ugyldighedsgrunde, anføres i de  

 dertil beregnede skemaer i afstemningsbogen henholdsvis valgbogen.  

 Paragrafhenvisningen i disse skemaer vedrører de paragraffer i  

 bekendtgørelsen, hvor de pågældende ugyldighedsgrunde er  

 beskrevet.
 Opmærksomheden henledes på, at de  

 pågældende skemaer vil blive ændret som følge af den  

 nye bekendtgørelse om bedømmelse af stemmesedler afgivet til  

 kommunale valg.
9.3. Valgstyrernes  

 afstemningsbøger For hvert afstemningsområde fører  

 valgstyrerne en afstemningsbog, hvori indføres alle væsentlige  

 oplysninger om afstemningen i afstemningsområdet samt resultatet heraf.  

 Der føres særskilte afstemningsbøger for  

 kommunalbestyrelsesvalget og amtsrådsvalget, jf. lovens § 16,  

 stk. 4. Afstemningsbogen underskrives af valgstyrerne, jf. lovens  

 § 76, stk. 1.
 Afstemningsbogen, herunder skemaet vedrørende  

 bedømmelse af stemmesedlers ugyldighed, vil blive ændret.  

 Indenrigsministeriet vil udsende særskilt meddelelse herom.
9.4.  

 Kommunevalgbestyrelsens fintælling Senest dagen efter, at afstemningen har fundet sted,  

 foretager valgbestyrelsen i kommunen den endelige opgørelse af  

 resultatet af stemmeafgivningen i kommunen (fintælling) såvel til  

 kommunalbestyrelsesvalget som til amtsrådsvalget, jf. lovens § 77,  

 stk. 1.
 Fintællingen er offentlig, jf. lovens § 77,  

 stk. 1. Af sikkerhedsmæssige grunde skal foretages den  

 fornødne afskærmning af den del af lokalet/lokalerne, hvor  

 fintællingen foregår.
 Kommunalbestyrelsen skal sørge for, at  

 afstemningsbøgerne, stemmesedlerne, brevstemmematerialet samt de  

 benyttede valglister og valgkort er til stede ved fintællingen, jf.  

 lovens § 77, stk. 2.
 Fintællingen foretages særskilt for  

 kommunalbestyrelsesvalget og amtsrådsvalget efter reglerne i lovens  

 § 78, stk. 2-6. For hvert afstemningsområde for sig foretages  

 en ny optælling og bedømmelse af de afgivne stemmesedler efter  

 reglerne i lovens §§ 74 og 75, jf. lovens § 78, stk. 2. Der  

 henvises til afsnit 9.1. om stemmeoptælling på afstemningsstedet  

 og afsnit 9.2. om bedømmelse af stemmesedler.
Samtidig med optællingen af stemmer for hvert  

 afstemningsområde for sig foretages en opgørelse af de  

 personlige stemmer for hver kandidat samt antallet af listestemmer for hver  

 kandidatliste, jf. lovens § 78, stk. 3. Opgørelsen af de  

 personlige stemmer og listestemmerne kan dog også foretages ved en 3.  

 optælling for kommunen under ét.
Reglerne, hvorefter det  

 afgøres, om en stemme er en personlig stemme eller en listestemme,  

 findes i lovens § 78, stk. 4 og 5.
 For hvert afstemningsområde skal endvidere  

 særskilt for kommunalbestyrelsesvalget og amtsrådsvalget  

 foretages en fornyet gennemgang af de brevstemmer (yderkuverter med deri  

 værende følgebreve og uåbnede konvolutter), som efter  

 valgstyrernes undersøgelse ikke kunne komme i betragtning, til endelig  

 afgørelse af, hvilke brevstemmer der ikke kan komme i betragtning.  

 Resultatet af denne gennemgang indføres i valgbogen for det  

 pågældende valg tillige med en opgørelse for kommunen  

 under ét af antallet af brevstemmer, der ikke kan komme i betragtning  

 fordelt på årsagerne hertil, jf. ovenfor i afsnit 8.7.2.
 Når fintællingen er afsluttet, indføres  

 resultatet af kommunevalgbestyrelsens fintælling for såvel  

 kommunalbestyrelsesvalget som amtsrådsvalget i valgbogen for det  

 pågældende valg og meddeles de tilstedeværende, jf. lovens  

 § 78, stk. 2 og 6.
 Valgbøgerne, stemmesedlerne og det øvrige  

 stemmemateriale opbevares af kommunevalgbestyrelsen, til opgørelsen af  

 valget er afsluttet, jf. afsnit 10.
 Valgbogen til amtsrådsvalget skal dog snarest sendes  

 til formanden for amtsvalgbestyrelsen, jf. lovens § 78, stk. 6,  

 ligesom stemmesedlerne og det øvrige stemmemateriale til  

 amtsrådsvalget skal sendes til amtsvalgbestyrelsen, hvis  

 amtsvalgbestyrelsen har truffet beslutning om at foretage fornyet  

 fintælling, jf. nærmere nedenfor i afsnit 9.6.
9.5. Valgbestyrelsens  

 valgbøger Valgbestyrelsen fører en valgbog, hvori  

 indføres alle væsentlige oplysninger om valget samt resultatet  

 heraf.
Valgbestyrelsen i kommunen fører særskilte  

 valgbøger for kommunalbestyrelsesvalget og amtsrådsvalget, jf.  

 lovens § 15, stk. 3. Valgbogen for kommunalbestyrelsesvalget  

 henholdsvis amtsrådsvalget underskrives straks efter valgets  

 opgørelse af kommunevalgbestyrelsen henholdsvis  

 amtsvalgbestyrelsen.
 Valgbogen, herunder skemaet vedrørende  

 bedømmelse af stemmesedlers ugyldighed, vil blive ændret.  

 Indenrigsministeriet vil udsende særskilt meddelelse herom.
9.6.  

 Amtsvalgbestyrelsens eventuelle fintælling Amtsvalgbestyrelsen kan beslutte at ville foretage en  

 fornyet fintælling af de stemmesedler, der er afgivet til  

 amtsrådsvalget.
Den fornyede fintælling kan vedrøre alle  

 stemmesedler eller bestemte grupper af stemmesedler, jf. lovens § 80,  

 stk. 1. Fintællingen sker i øvrigt efter reglerne for  

 kommunevalgbestyrelsens fintælling, jf. afsnit 9.4.
Valgbestyrelserne i de pågældende kommuner  

 skal, hvis amtsvalgbestyrelsen har truffet beslutning herom, sørge  

 for, at stemmesedlerne til amtsrådsvalget sendes til  

 amtsvalgbestyrelsen.
Har amtsvalgbestyrelsen truffet beslutningen før  

 valgdagen, skal stemmesedlerne sendes senest dagen efter  

 kommunevalgbestyrelsens fintælling.
Træffer amtsvalgbestyrelsen  

 beslutning herom efter valgdagen, skal stemmesedlerne sendes senest dagen  

 efter, at kommunalbestyrelsen har modtaget underretning herom, jf. lovens  

 § 80, stk. 2.
 Inden fremsendelsen til amtsvalgbestyrelsen skal  

 stemmesedlerne være sammenbundet og pakket som angivet i lovens  

 § 88, jf. lovens § 80, stk. 3.
 Fintællingen og amtsvalgbestyrelsens  

 opgørelse af valget skal foretages senest dagen efter, at  

 amtsvalgbestyrelsen har modtaget stemmesedlerne fra kommunerne, jf. lovens  

 § 80, stk. 4.
 Amtsvalgbestyrelsen skal i sin valgbog indføre  

 resultatet af den fornyede fintælling.
10. Opgørelsen af valget 10.1.  

 Tilrettelæggelsen af og grundlaget for opgørelsen Opgørelsen af kommunalbestyrelsesvalget og  

 amtsrådsvalget foretages af kommunevalgbestyrelsen henholdsvis  

 amtsvalgbestyrelsen.
 Opgørelsen foretages på grundlag af de  

 resultater af fintællingen, der er anført i de  

 pågældende valgbøger, jf. afsnit 9.4 og 9.6.
Opgørelsen af amtsrådsvalget foretages  

 således på grundlag af de valgbøger for  

 amtsrådsvalget, som amtsvalgbestyrelsen har modtaget fra  

 valgbestyrelsen i kommunerne.
Amtsvalgbestyrelsen kan dog beslutte at  

 foretage en fornyet fintælling, enten af alle stemmer, der er afgivet  

 til amtsrådsvalget, eller bestemte grupper af disse, jf. afsnit 9.6.  

 Hvis amtsvalgbestyrelsen har foretaget fornyet fintælling, lægges  

 resultatet af denne til grund for opgørelsen af amtsrådsvalget,  

 jf. lovens § 79.
 Amtsvalgbestyrelsen skal i sin valgbog nøje  

 redegøre for grundlaget for opgørelsen af  

 amtsrådsvalget.
 Opgørelsen af valget skal efter lovens § 79,  

 stk. 1, ske senest dagen efter, at fintællingen har fundet sted,  

 dvs. senest torsdag den 22. november 2001. Har amtsvalgbestyrelsen  

 besluttet at foretage fornyet fintælling, skal opgørelsen af  

 amtsrådsvalget ske senest dagen efter, at amtsvalgbestyrelsen har  

 modtaget stemmesedlerne fra kommunerne, jf. lovens § 80,  

 stk. 4.
 Den tidligere gældende regel om, at hver af de  

 opstillede kandidater har ret til at overvære valgbestyrelsens endelige  

 opgørelse af valget, er ophævet ved 1989-loven.  

 Opgørelsen kan eventuelt tilrettelægges således, at  

 resultaterne, efterhånden som de foreligger, kan bekendtgøres  

 for kandidater og andre interesserede.
10.2. Mandaternes fordeling på  

 kandidatlister Reglerne om mandatfordelingen findes i lovens §§ 81 -  

 83.
Fordelingen af mandater mellem de forskellige  

 kandidatlister sker efter d'Hondts metode.
Hver kandidatlistes stemmetal  

 divideres med 1, 2, 3 osv., indtil der er foretaget et så stort antal  

 divisioner som det antal mandater, der højst kan ventes at tilfalde  

 listen.
Den kandidatliste, der har den største af de fremkomne  

 kvotienter, får det første mandat, den næststørste  

 kvotient giver ret til det andet mandat og så fremdeles.
Er  

 kvotienterne lige store, foretages lodtrækning.
Har der ved valget været anmeldt listeforbund eller  

 valgforbund, sammenlægges stemmetallene for de kandidatlister, som  

 listeforbundet består af, og stemmetallene for de kandidatlister  

 og/eller listeforbund, som valgforbundet består af, forinden divisionen  

 med 1, 2, 3 osv. begynder.
De forbundne lister regnes således  

 foreløbig for en enhed.
Mandatfordelingen foretages da i første omgang  

 mellem 1) kandidatlister, som ikke har indgået nogen art af forbund, 2)  

 listeforbund, som ikke deltager i valgforbund, og 3) valgforbund.
Derefter  

 fordeles efter samme metode de mandater, som er tilfaldet et valgforbund,  

 mellem de listeforbund og kandidatlister, hvoraf valgforbundet består.  

 Endelig fordeles de mandater, der er tilfaldet et listeforbund, mellem de  

 kandidatlister, hvoraf dette forbund består.
 Fremgangsmåden ved beregningen af mandatfordelingen  

 er i bilag 9 belyst ved gennemgang af et konkret eksempel.
10.3. Kandidatudvælgelsen For kandidatlister, der har fået et eller flere  

 mandater, foretages kandidatudvælgelse og fastlægges  

 stedfortræderrækkefølge efter reglerne i lovens §§ 85  

 - 86 og § 91, stk. 2, 2. pkt.
Hvis kandidaterne er sideordnet opstillet,  

 tilfalder kandidatlistens mandater kandidaterne i rækkefølge  

 efter størrelsen af deres personlige stemmetal.
Listestemmerne er  

 således uden betydning ved kandidatudvælgelsen.
 Hvis de personlige stemmetal er lige store, foretager  

 valgbestyrelsen lodtrækning.
 Stedfortræderne udtages på tilsvarende  

 måde i rækkefølge efter størrelsen af de personlige  

 stemmetal, og således at der foretages lodtrækning i  

 tilfælde af stemmelighed.
Hvis kandidaterne er opstillet i en bestemt  

 rækkefølge (partiliste), foretages kandidatudvælgelsen  

 på følgende måde: Først udregnes kandidatlistens  

fordelingstal ved at dividere kandidatlistens samlede stemmetal med et  

 tal, der er én større end det antal mandater, der er tilfaldet  

 kandidatlisten.
Det herved fremkomne tal forhøjes, uanset om det er et  

 helt tal, til det næste hele tal.
Dvs. fordelingstallet = stemmetal mandater + 1 forhøjet til det næste hele tal.
 Hvor der har været anmeldt valgforbund og/eller  

 listeforbund, beregnes fordelingstallet særskilt for hver af de  

 forbundne lister.
 1.	De kandidater, der har opnået et personligt stemmetal, der er  

 lig med eller større end fordelingstallet, er valgt.
2.	Kandidater, der har opnået færre personlige stemmer  

 end fordelingstallet, tildeles i rækkefølge efter deres  

 nummer på partilisten, og så langt listestemmerne rækker,  

 et så stort antal stemmer, at summen af personlige stemmer og  

 listestemmer udgør fordelingstallet.
Kandidater, der på denne  

 måde opnår et stemmetal, der er lig med fordelingstallet, er  

 valgt.
 3.	Opnås det ikke herved at få besat de mandater, der er  

 tilfaldet kandidatlisten, er de øvrige kandidater valgt i  

 rækkefølge efter størrelsen af de opnåede stemmetal  

 (personlige stemmer og listestemmer tilsammen). Har to eller flere kandidater  

 opnået samme stemmetal, er den eller de kandidater, der står  

 først på partilisten, valgt.
 4.	Kandidater, der opnår valg efter reglerne i nr. 1 og 2, er  

 valgt i partilistens rækkefølge.
 5.	Stedfortræderne udtages i rækkefølge efter  

 størrelsen af de opnåede stemmetal (personlige stemmer og  

 listestemmer tilsammen), og således, at partilistens  

 rækkefølge er afgørende ved stemmelighed.
 I bilag 10 er fremgangsmåden ved  

 kandidatudvælgelsen og fastlæggelsen af  

 stedfortræderrækkefølge i tilfælde, hvor der er  

 anmeldt partiliste, belyst ved gennemgang af et konkret eksempel.
10.4. Færdiggørelse af valgbogen og  

 sammenpakning af stemmemateriale m.v.
Underretning af de valgte og  

 stedfortræderne Resultatet af opgørelsen af valget indføres  

 i valgbogen i overensstemmelse med de retningslinier herfor, der  

 fremgår af valgbøgerne.
Kommunevalgbestyrelsen og amtsvalgbestyrelsen underskriver  

 valgbogen for kommunalbestyrelsesvalget henholdsvis amtsrådsvalget  

 straks efter valgets opgørelse.
Valgbogen for  

 kommunalbestyrelsesvalget afleveres til kommunalbestyrelsen, der opbevarer  

 valgbogen som angivet i lovens § 106. Valgbogen for amtsrådsvalget  

 afleveres til amtsrådet, der opbevarer valgbogen som angivet i lovens  

 § 106.
Stemmesedlerne og det øvrige valgmateriale  

 sammenpakkes og opbevares som angivet i lovens § 88, stk. 1 og 2,  

 jf. § 89, stk. 2, samt § 106. Stemmesedlerne og det  

 øvrige valgmateriale for såvel kommunalbestyrelsesvalget som  

 amtsrådsvalget opbevares af kommunalbestyrelsen.
Amtsrådet  

 opbevarer dog det valgmateriale, amtsrådet eller amtsvalgbestyrelsen  

 har modtaget i forbindelse med amtsrådsvalget.
Har amtsvalgbestyrelsen  

 foretaget en fornyet fintælling, opbevares stemmesedlerne til  

 amtsrådsvalget af amtsrådet.
 Valgbestyrelsen underretter de valgte kandidater om, at de  

 er valgt, og underretter de ikke valgte kandidater om, at de er  

 stedfortrædere med angivelse af rækkefølgen på  

 stedfortræderlisten, jf. lovens § 90 og § 91,  

 stk. 4.
10.5. Indsendelse af valgbogskopi til  

 Indenrigsministeriet Valgbestyrelsen skal indsende en kopi af valgbogen til  

 Indenrigsministeriet senest dagen efter valgets opgørelse, dvs.  

fredag den 23. november 2001. Har amtsvalgbestyrelsen besluttet at  

 foretage fornyet fintælling, skal indsendelsen af valgbogen for  

 amtsrådsvalget dog ske senest to dage efter, at amtsvalgbestyrelsen har  

 modtaget stemmesedlerne fra kommunerne, jf. afsnit 10.1.
 Valgbestyrelsen i kommunen skal indsende kopi af valgbogen  

 for kommunalbestyrelsesvalget, jf. lovens § 88, stk. 3, mens  

 amtsvalgbestyrelsen skal indsende en kopi af valgbogen for  

 amtsrådsvalget, jf. lovens § 89, stk. 3.
 Tillige med valgbøgerne bedes indsendt en  

 annulleret stemmeseddel.
Ved »kopi« forstås en bekræftet fotokopi.
I  

 stedet for en bekræftet fotokopi kan indsendes en bekræftet  

 afskrift.
 Der skal ikke indsendes kopi af afstemningsbøgerne.  

 Der skal heller ikke indsendes kopi af valgbogen for amtsrådsvalget i  

 de enkelte kommuner.
11. Fritagelse for valg.
Valgklager Enhver, der er valgbar, har pligt til at modtage valg.
En  

 valgt kandidat skal dog efter anmodning fritages for at modtage valg,  

 såfremt den valgte på grund af sin helbredstilstand, varetagelse  

 af andet offentligt hverv, forretninger eller lignende har rimelig grund til  

 at ønske sig fritaget for at modtage valg, jf. lovens § 92,  

 stk. 2. 60-års-alder og tidligere medlemskab af  

 kommunalbestyrelsen/amtsrådet kan ikke påberåbes som grund  

 til fritagelse for at modtage valg, men alene som fritagelsesgrund for at  

 opstille til valg.
 Anmodning om fritagelse for valg skal indgives skriftligt  

 til kommunalbestyrelsen henholdsvis amtsrådet senest 10 dage efter  

 valgdagen, dvs. senest fredag den 30. november 2001.
 Valgklager skal indgives skriftligt til  

 kommunalbestyrelsen henholdsvis amtsrådet senest ugedagen efter  

 valgdagen, dvs. senest tirsdag den 27. november 2001.
12. Opbevaring og kassation af  

 valgmateriale Valgmateriale til såvel kommunalbestyrelsesvalget  

 som amtsrådsvalget opbevares af kommunalbestyrelsen i overensstemmelse  

 med reglerne i lovens § 106. Amtsrådet opbevarer dog valgbogen til  

 amtsrådsvalget samt det valgmateriale, amtsrådet eller  

 amtsvalgbestyrelsen har modtaget i forbindelse med amtsrådsvalget.
Har  

 amtsvalgbestyrelsen foretaget en fornyet fintælling, opbevares  

 stemmesedlerne til amtsrådsvalget af amtsrådet.
 Når klagefristen er udløbet, og eventuelle  

 klager over valget er endeligt afgjort, skal valglisterne, valgkortene,  

 stemmesedlerne samt brevstemmematerialet tilintetgøres. Øvrigt  

 valgmateriale, herunder afstemningsbøgerne og valgbøgerne,  

 opbevares efter reglerne i lov om offentlige arkiver m.v., jf.  

 Kulturministeriets bekendtgørelse nr. 13 af 17. januar 1996 om  

 bevaring og kassation af kommunernes og amtskommunernes arkivalier og  

 Rigsarkivets cirkulære nr. 17 af 25. januar 1996 om bevaring af  

 primærkommunernes arkivalier.
Tilintetgørelse henholdsvis opbevaring af  

 brevstemmer, der modtages efter valgdagen, skal fortsat ske efter de  

 principper, der var angivet i §§ 5 og 6 i Indenrigsministeriets  

 tidligere cirkulære nr. 64 af 3. maj 1989 om brevstemmeprotokollers  

 indhold og udformning.
Cirkulæret er nu erstattet af cirkulære  

 nr. 54 af 8. maj 2001.
Brevstemmer, der modtages efter valgdagen, men inden  

 klagefristen er udløbet, og eventuelle klager over valget er endeligt  

 afgjort, skal således som udgangspunkt tilintetgøres sammen med  

 valglisterne, valgkortene og stemmesedlerne.
Hvis det må antages, at  

 det drejer sig om en brevstemme til det kommende folketingsvalg, herunder en  

 brevstemme afgivet af en sømand eller dennes medsejlende  

 ægtefælle efter reglen i folketingsvalglovens § 58,  

 stk. 3, skal brevstemmen opbevares til førstkommende  

 folketingsvalg og registreres i brevstemmeprotokollen til  

 førstkommende folketingsvalg, når denne er oprettet.
13. Afholdelse af udgifterne ved valget Reglerne om afholdelse af udgifterne ved de kommunale valg  

 indeholdes i lovens § 107.
Udgifterne ved de kommunale valg afholdes af kommunerne.  

 Amtskommunerne afholder dog udgifterne til de foranstaltninger, som efter  

 loven påhviler amtsrådet eller amtskommunens valgbestyrelse.
Ved  

 omvalg til amtsrådet afholdes samtlige udgifter til valget af  

 amtskommunen.
Opmærksomheden henledes på, at amtskommunerne  

 ikke mere har pligt til at afholde udgifterne til de tryksager  

 (afstemningsbøger og valgbøger m.v.), som kommunerne skal  

 benytte i forbindelse med amtsrådsvalget.
Udgifter til stemmekasser til  

 amtsrådsvalget skal ligeledes afholdes af kommunerne.
Udgifterne til brevstemmematerialet afholdes endvidere af  

 statskassen.
Portoudgifter til forsendelse af brevstemmer afholdes af den  

 myndighed, institution, skib eller havanlæg, som stemmemodtageren  

 repræsenterer.
14. Formularer m.v. til brug ved valget Formularer til brug ved valget, herunder formularer til  

 kandidatanmeldelser, brevstemmeprotokoller samt afstemningsbøger, kan  

 købes hos Lyreco Danmark A/S, Fabriksparken 54-56, Postboks 1332, 2600  

 Glostrup, tlf. 43 45 15 16, telefax 43 45 19 99. Samme sted kan for  

 Indenrigsministeriets regning rekvireres brevstemmemateriale og  

 ansøgningsskemaer til brug ved anmodning om brevstemmeafgivning i  

 hjemmet.
Indenrigsministeriet, den 24. september  

 2001 Karen Jespersen /Anne Birte Pade Bilag 1 Oversigt over bekendtgørelser, cirkulærer og  

 vejledninger om kommunale valg Oversigten vedrører bekendtgørelser,  

 cirkulærer og vejledninger udstedt i medfør af lov om kommunale  

 valg, jf. lovbekendtgørelse nr. 263 af 18. april 2001.
Bekendtgørelser Bekendtgørelse nr. 300 af 17. maj 1989 om brevstemmeafgivning  

 på sygehuse Bekendtgørelse nr. 302 af 17. maj 1989 om brevstemmeafgivning  

 i kriminalforsorgens anstalter og arresthusene Bekendtgørelse nr. 588 af 1. september 1989 om stemmesedler  

 til brug ved kommunale valg som ændret ved bekendtgørelse nr.  

 308 af 3. maj 2001 Bekendtgørelse nr. 645 af 12. oktober 1989 om valgagitation  

 som ændret ved bekendtgørelse nr. 828 af 25. november 1998 Bekendtgørelse nr. 170 af 22. marts 1999 om  

 brevstemmeafgivning i vælgerens hjem som ændret ved  

 bekendtgørelse nr. 304 af 3. maj 2001 Bekendtgørelse nr. 171 af 22. marts 1999 om  

 brevstemmeafgivning på plejehjem m.v. og i ældreboliger som  

 ændret ved bekendtgørelse nr. 305 af 3. maj 2001 Bekendtgørelse nr. 439 af 31. maj 2001 om bedømmelse af  

 stemmesedler afgivet til kommunale valg Cirkulærer Cirkulære nr. 54 af 8. maj 2001 om brevstemmeprotokollers  

 indhold og udformning Vejledninger Vejledning nr. 188 af 8. oktober 1990 om brevstemmeafgivning på  

 danske skibe i udenrigsfart og danske havanlæg Bilag 2 Oversigt over ændringer af reglerne om kommunale  

 valg Siden afholdelsen af kommunale valg den 18. november 1997  

 er lov om kommunale valg ændret ved lov nr. 255 af 4. maj 1998 og ved  

 lov nr. 214 af 28. marts 2001. En ny bekendtgørelse af lov om  

 kommunale valg er udsendt som lovbekendtgørelse nr. 263 af 18. april  

 2001.
Oversigt over lovændringerne Ved § 2 i lov nr. 255 af 4. maj 1998 om ændring  

 af lov om valg til Folketinget, lov om kommunale valg og lov om valg af  

 danske repræsentanter til Europa-Parlamentet (Ændringer  

 vedrørende brevstemmeafgivning som følge af lov om social  

 service m.v.) er reglerne om brevstemmeafgivning i institutioner m.v.  

 ændret som følge af lov om social service (lovens § 60,  

 stk. 1). De institutionstyper, der er opregnet i § 60, stk. 1,  

 er herved blevet afgrænset efter deres status efter lov om social  

 service.
Om betydningen heraf henvises endvidere til beskrivelsen nedenfor af  

 nye bekendtgørelser om brevstemmeafgivning.
 Ved ændringsloven er det endvidere fastslået,  

 at det valgmateriale, der ikke skal tilintetgøres, når  

 eventuelle klager over valget er endeligt afgjort, skal opbevares efter  

 reglerne i lov om offentlige arkiver (lovens § 106, stk. 3).
 Ved lov nr. 214 af 28. marts 2001 om ændring af lov  

 om kommunale valg (Ændringer vedrørende valgret og valglister,  

 kandidatlister, brevstemmeafgivning m.v.) er der sket en række  

 ændringer af reglerne i loven om kommunale valg.
Ved ændringsloven er det bl.a. præciseret, at  

 personer, der efter reglerne i lov nr. 426 af 31. maj 2000 om Det Centrale  

 Personregister (CPR-loven) opfylder betingelserne for at være tilmeldt  

 folkeregistret i kommunen, anses for at have fast bopæl i kommunen  

 henholdsvis den amtskommune, hvori kommunen er beliggende, og dermed for at  

 opfylde denne valgretsbetingelse (lovens § 1, stk. 3). Det  

 gælder også vælgere, der er ansat i den danske stat og  

 beordret til tjeneste uden for riget, samt under visse betingelser deres  

 ægtefæller, registrerede partnere og samlevere, såfremt de  

 har taget ophold i udlandet i forbindelse med den beordrede tjeneste fra og  

 med den 1. juli 2000, hvor de efter de nye regler i CPR-loven ikke  

 registreres som udrejst, jf.
CPR-lovens § 24, stk. 5 og 6.
 Ved ændringsloven er fristen for tilflytteres  

 optagelse på valglistens hovedliste afkortet fra 18 dage til 15 dage  

 før valgdagen (lovens § 8). Fristen for tilflytteres optagelse  

 på valglistens tilflytterliste er som hidtil 7 dage før  

 valgdagen.
Endvidere er der ved ændringsloven gennemført  

 en række ændringer i reglerne for anvendelse af listebetegnelser,  

 som valgbestyrelsen skal påse ved undersøgelsen af, om de  

 rettidigt indleverede kandidatlister er gyldige.
I lighed med reglerne for  

 tildeling af bogstavbetegnelser præciseres det, at kandidatlister for  

 et parti, der pr. 1. august i valgåret er opstillingsberettiget til  

 folketingsvalg, skal anvende partiets navn eller en betegnelse, hvori dette  

 navn indgår, ligesom navnet på et sådant parti eller en  

 betegnelse, hvori dette navn indgår, eller som kan give anledning til  

 forveksling med kandidatlister for et sådant parti, ikke kan anvendes  

 af andre kandidatlister (lovens § 24 a, stk. 1 og 2). Det  

 præciseres endvidere, at en kombination af bogstaver, der ikke danner  

 et ord (RV, CD osv.)   ligesom som hidtil enkelte bogstaver (A, B osv.)  

 ikke kan anvendes som listebetegnelse (lovens § 24 a, stk. 3). Som  

 noget nyt fastslås det, at en listebetegnelse, såfremt det ved  

 endelig dom er fastslået eller der i øvrigt er grund til at  

 antage, at en anden på andet grundlag har eneret til listebetegnelsen,  

 ikke kan anvendes uden samtykke fra indehaveren af eneretten, ligesom en  

 godkendelse af kandidatlisten i disse tilfælde kan tilbagekaldes  

 (lovens § 24 a, stk. 4 og 5).
 Ved ændringsloven gives der mulighed for, at ikke  

 blot en stiller, men også en kandidat på kandidatlisten kan  

 anføres som den person, som valgbestyrelsen med frigørende  

 virkning kan rette henvendelse til vedrørende kandidatlisten  

 (kontaktpersonen) (lovens § 25, stk. 3). Endvidere gives der  

 mulighed for, at ikke blot en eller flere stillere, men også en eller  

 flere kandidater kan bemyndiges på kandidatlisten til at anmelde og  

 meddele tilbagetrækning af listeforbund og valgforbund (lovens  

 § 40, stk. 1 og § 41, stk. 1). Bemyndigelsen hertil anses  

 for givet til de pågældende hver for sig, medmindre det på  

 kandidatlisten er angivet, at bemyndigelsen er givet til de  

 pågældende i forening (lovens § 40, stk. 2, og  

 § 41, stk. 2).
 Ved ændringsloven er det ligeledes fastsat, at der i  

 stedet for den ene af de to tilforordnede vælgere, der efter de  

 gældende regler skal virke som stemmemodtagere ved brevstemmeafgivning  

 på plejehjem m.v. og i ældreboliger samt i vælgerens hjem,  

 kan medvirke en ansat i kommunens forvaltning som stemmemodtager (lovens  

 § 61, stk. 2). Det er kommunalbestyrelsen, der træffer  

 beslutning herom.
 Ved ændringsloven forlænges perioden, inden  

 for hvilken der kan afgives brevstemme på folkeregistrene, idet der nu  

 fra den 3. tirsdag i august måned i valgåret mod hidtil fra 3  

 uger før valgdagen kan brevstemmes på folkeregistrene (lovens  

 § 62).
Ved ændringsloven ophæves bestemmelsen om, at  

 der ved brevstemmeafgivning på Færøerne, i  

 Grønland, i udlandet, på danske skibe i udenrigsfart og på  

 danske havanlæg anvendes samme brevstemmemateriale som til  

 folketingsvalg.
I stedet anvendes de nævnte steder samme  

 brevstemmemateriale, som anvendes ved brevstemmeafgivning her i landet til  

 kommunale valg (lovens § 66, stk. 1).
Ved ændringsloven gennemføres der en  

 ændring i reglerne for, i hvilket afstemningsområde i kommunen  

 brevstemmer skal medregnes (lovens § 70, stk. 4). Udgangspunktet er  

 som hidtil, at brevstemmer medregnes i det afstemningsområde, hvor de  

 pågældende vælgere er optaget på valglisten.
Hvis der  

 for et afstemningsområde er modtaget færre end fem brevstemmer,  

 er det nu fastsat, at brevstemmerne skal overføres til et andet  

 afstemningsområde, hvor der er modtaget mindst fem brevstemmer.  

 Kommunalbestyrelsen beslutter, hvilket andet afstemningsområde  

 brevstemmerne skal overføres til.
Det er angivet, hvilken  

 fremgangsmåde valgstyrerne skal følge ved gennemgangen af  

 brevstemmerne med henblik på at optage vælgeren på  

 valglisten for det nye afstemningsområde og slette vælgeren af  

 valglisten for det oprindelige afstemningsområde.
 Ved ændringsloven er det endvidere præciseret,  

 at mindst to valgstyrere skal medvirke ved gennemgangen af brevstemmerne,  

 herunder ved afgørelsen af, om en brevstemme kan komme i betragtning  

 (lovens § 71, stk. 1).
 Ved ændringsloven er der indsat en regel i loven om,  

 at en stemmeseddel afgivet på afstemningsstedet er ugyldig,  

 såfremt vælgerens stemme på stemmesedlen ikke er  

 afmærket med kryds (lovens § 75, stk. 1, nr. 2).  

 Indsættelsen i loven af denne regel medfører ingen ændring  

 af hidtil gældende retstilstand, idet en sådan regel indeholdtes  

 i § 12, stk. 1, i den hidtil gældende bekendtgørelse  

 nr. 678 af 31. oktober 1989 om bedømmelse af stemmesedler afgivet til  

 kommunale valg.
Nye eller ændrede bekendtgørelser Ved bekendtgørelse nr. 828 af 25. november 1998  

 om ændring af bekendtgørelse om valgagitation er  

 bestemmelsen i § 1, stk. 3, i bekendtgørelse nr. 645 af 12.  

 oktober 1989 om valgagitation ophævet.
Ifølge den nu  

 ophævede bestemmelse måtte opslag af plakater o. lign. i  

 valgagitatorisk øjemed på eller ud til offentlig gade, vej eller  

 plads kun finde sted i tidsrummet mellem kl. 6 og 22.
Ved bekendtgørelse nr. 171 af 22. marts 1999 om  

 brevstemmeafgivning på plejehjem m.v. og i ældreboliger og  

 bekendtgørelse nr. 170 af 22. marts 1999 om brevstemmeafgivning i  

 vælgerens hjem er fastsat nye regler om brevstemmeafgivning de  

 nævnte steder.
De nye bekendtgørelser er udstedt som  

 følge af de ændringer af loven, der er gennemført ved lov  

 nr. 255 af 4. maj 1998 som følge af, at bistandsloven med virkning fra  

 den 1. juli 1998 afløstes af bl.a. lov om social service.  

 Ændringerne i forhold til hidtil gældende regler består i  

 alt væsentligt i konsekvensændringer som følge af lov om  

 social service.
Herudover er der foretaget en præcisering af reglerne  

 om hjælp til stemmeafgivningen samt enkelte ændringer af teknisk  

 karakter.
I bekendtgørelsen om brevstemmeafgivning på plejehjem  

 m.v. og i ældreboliger er herudover foretaget den ændring, at  

 personer, der er ansat i kommunen til at yde personlig og praktisk  

 hjælp m.v. i hjemmet, samt hjemmesygeplejersker eller andre aktivt  

 udøvende i kommunens hjemmesygeplejerskeordning, og ikke blot som  

 hidtil ansatte på vedkommende institution, ikke kan udpeges som  

 stemmemodtager ved en institution, boform m.v., hvor de gør  

 tjeneste.
Ved bekendtgørelse nr. 305 af 3. maj 2001 om  

 ændring af bekendtgørelse nr. 171 af 22. marts 1999 om  

 brevstemmeafgivning på plejehjem m.v. og i ældreboliger og  

 bekendtgørelse nr. 304 af 3. maj 2001 om ændring af  

 bekendtgørelse nr. 170 af 22. marts 1999 om brevstemmeafgivning i  

 vælgerens hjem er der i begge bekendtgørelser som en  

 konsekvens af ændringen ved lov nr. 214 af 28. marts 2001 indarbejdet  

 en adgang for kommunalbestyrelsen til at lade den ene af de to  

 stemmemodtagere være en person udpeget blandt personale ansat i  

 kommunens forvaltning.
De gældende bestemmelser om, hvem der ikke kan  

 udpeges som tilforordnet vælger til at virke som stemmemodtager ved  

 brevstemmeafgivning på plejehjem m.v. og i ældreboliger samt i  

 vælgerens hjem, udvides til også at gælde ansatte i  

 kommunens forvaltning, der udpeges til at virke som stemmemodtager.
Ved bekendtgørelse nr. 308 af 3. maj 2001 om  

 ændring af bekendtgørelse nr. 588 af 1. september 1989 om  

 stemmesedler til brug ved kommunale valg er der gennemført den  

 ændring af stemmesedlens udformning, at der øverst på  

 stemmesedlerne til kommunale valg skal anføres følgende tekst:  

 »Sæt x til højre for en listebetegnelse (et partinavn) eller et  

 kandidatnavn.
Sæt kun ét x på stemmesedlen«.  

 Ændringen er en følge af en tilsvarende ændring af  

 stemmesedlerne til Europa-Parlamentsvalg, der blev gennemført med  

 virkning fra valget i 1999.
Ved bekendtgørelse nr. 439 af 31. maj 2001 om  

 bedømmelse af stemmesedler afgivet til kommunale valg er der  

 fastsat nye regler om bedømmelse af stemmesedler afgivet til kommunale  

 valg.
I den nye bekendtgørelse er der foretaget redaktionelle  

 ændringer som følge af lovændringen i 2001, hvor der blev  

 indsat en regel i loven om, at en stemmeseddel afgivet på  

 afstemningsstedet er ugyldig, såfremt vælgerens stemme på  

 stemmesedlen ikke er afmærket med kryds.
Indsættelsen i  

 bekendtgørelsen af denne regel medfører ingen ændring af  

 gældende retstilstand, idet en sådan regel indeholdtes i  

 § 12, stk. 1, i den hidtil gældende bekendtgørelse nr.  

 678 af 31. oktober 1989 om bedømmelse af stemmesedler afgivet til  

 kommunale valg.
Herudover er foretaget sammenskrivning af nogle af de  

 hidtidige særskilte paragraffer, hvori de enkelte ugyldighedsgrunde er  

 angivet.
Sammenskrivningen medfører rent praktisk, at de ugyldige  

 stemmesedler skal specificeres på lidt færre ugyldighedsgrunde  

 end hidtil.
Nye eller ændrede cirkulærer Der er udstedt et nyt cirkulære om  

 brevstemmeprotokollers indhold og udformning (cirkulære nr. 54 af  

 8. maj 2001). Den væsentligste ændring i cirkulæret  

 i forhold til det hidtil gældende cirkulære er bestemmelsen om,  

 at brevstemmeprotokollen skal indeholde oplysning om, til hvilket  

 afstemningsområde brevstemmer fra afstemningsområder, hvor der er  

 modtaget færre end fem brevstemmer, er overført, og fra hvilke  

 afstemningsområder de pågældende brevstemmer er  

 overført, jf. § 4. Kommunalbestyrelsen bestemmer, til hvilket  

 andet afstemningsområde brevstemmerne skal overføres, jf. lovens  

 § 70, stk. 3.
 Brevstemmeprotokollen skal være udformet i  

 overensstemmelse med de fortrykte brevstemmeprotokoller, som  

 Indenrigsministeriet har ladet fremstille.
Bilag 3 Bekendtgørelse om stemmesedler til brug ved  

 kommunale valg Bilag 3 indeholder   bekendtgørelse nr.  

 588 af 1. september 1989 om stemmesedler til brug ved kommunale valg Bekendtgørelsen er udeladt her, da den har været  

 offentliggjort i Lovtidende A, samt forefindes i Retsinformation.
Bilag 4 Bekendtgørelse om ændring af  

 bekendtgørelse om stemmesedler til brug ved kommunale valg Bilag 4 indeholder   bekendtgørelse nr.  

 308 af 3. maj 2001 om ændring af bekendtgørelse om stemmesedler  

 til brug ved kommunale valg Bekendtgørelsen er udeladt her, da den har været  

 offentliggjort i Lovtidende A, samt forefindes i Retsinformation.
Bilag 5 Udsnit af en stemmeseddel og bemærkninger  

 hertil Kommunalbestyrelsesvalget 2001  

 Kattegat Kommune Sæt x til højre for en listebetegnelse (et  

 partinavn) eller et kandidatnavn Sæt kun ét x på stemmesedlen L.
De Tværpolitiske 1. Øvre Torp 2. Nedre Torp 1. Helge Jensen, gårdejer 1. Niels Sørensen 2. Ria Andersen 2. Ole Hansen, Torpevang 3. Hans Hansen 3. Jens Jensen 4. Hanne Christensen 4. Jenny Hansen 3. Ungdomslisten 4. Krogeløkke Hans K.
Nielsen 1. Agnes Pedersen Else Steen Christensen 2. O.
Jensen Ole Hansen, Hørhaven Lars Larsen Lene Larsen M.
De Tværpolitiske Marie Petersen Helge Jensen, lærer Otto Sørensen Niels Pedersen Chr.
H.
Andersen Helge Christensen Otto Ole Hansen S.
Sørensen Gerda Bang Arne Andersen Anna Larsen Bemærkninger til det viste udsnit af en stemmeseddel Som eksempel er vist et udsnit af en stemmeseddel i en  

 kommune, hvis kommunalbestyrelse består af ni medlemmer.
Udsnittet omfatter fem kandidatlister, der alle har samme  

 listebetegnelse.
De fire første kandidatlister har til  

 listebetegnelsen en tilføjelse, der angiver et særligt lokalt  

 eller andet tilhørsforhold.
De har efter anmodning fået tildelt  

 samme bogstavbetegnelser og har derefter anmeldt listeforbund.
Den femte  

 kandidatliste har ikke anmodet om at få tildelt samme bogstavbetegnelse  

 som de øvrige fire og er derfor blevet tildelt en særskilt  

 bogstavbetegnelse.
 Det forudsættes i eksemplet, at ingen af de  

 nævnte fem kandidatlister har eneret til listebetegnelsen.  

 Såfremt det ved endelig dom er fastslået eller der i  

 øvrigt er grund til at antage, at en af kandidatlisterne har eneret  

 til listebetegnelsen, kan listebetegnelsen kun anvendes af de andre  

 kandidatlister, hvis indehaveren af eneretten har samtykket heri, jf. afsnit  

 6.5. ovenfor.
 De fire lister, der har indgået listeforbund, er  

 opført på stemmesedlen som foreskrevet i lovens § 46,  

 stk. 3, jf. § 9 i Indenrigsministeriets bekendtgørelse nr.  

 588 af 1. september 1989 om stemmesedler til brug ved kommunale valg.
For at undgå, at stemmesedlen får en  

 uhensigtsmæssig bredde, er de fire kandidatlisters rubrikker anbragt i  

 to rækker under hinanden.
I første række er i vandret  

 rækkefølge anbragt listerne med numrene 1 og 2 og i anden  

 række er i vandret rækkefølge anbragt listerne med numrene  

 3 og 4.
På de fire kandidatlister, der har indgået  

 listeforbund, er i alt opstillet 15 kandidater.
Det maksimalt tilladte antal  

 kandidater er 17, dvs. 8 mere, end der skal vælges.
 På den 5. kandidatliste er opstillet 11 kandidater.  

 Det maksimalt tilladte antal kandidater er 13, dvs. 4 mere, end der skal  

 vælges.
For de kandidatlister, hvor kandidaterne er opstillet i en  

 bestemt rækkefølge (partiliste), er ud for kandidaternes navne  

 sat et nummer, der angiver denne rækkefølge.
For de  

 kandidatlister, der har sideordnet opstilling, er der ikke sat numre ud for  

 kandidaternes navne.
Som det vil ses, har kandidaterne i to tilfælde  

 samme navn, henholdsvis Helge Jensen og Ole Hansen.
I disse tilfælde -  

 og i andre tilfælde, hvor valgbestyrelsen skønner, at der kan  

 ske forveksling af kandidaternes navne - skal der i forlængelse af  

 navnene anføres en kortfattet betegnelse på enten stilling eller  

 bopæl på de pågældende kandidater, jf. § 7,  

 stk. 1, i bekendtgørelse nr. 588 af 1. september 1989 om  

 stemmesedler til brug ved kommunale valg.
Efter de to personer, der hedder  

 Helge Jensen, er tilføjet deres stilling som gårdejer  

 henholdsvis lærer, hvorimod der efter de to personer, der hedder Ole  

 Hansen, er tilføjet deres bopæl i Torpevang henholdsvis  

 Hørhaven.
Bilag 6 Cirkulære om brevstemmeprotokollers indhold og  

 udformning Bilag 6 indeholder   cirkulære nr. 54 af  

 8. maj 2001 om brevstemmeprotokollers indhold og udformning Cirkulæret er udeladt her, da det har været offentliggjort i  

 Ministerialtidende, samt forefindes i Retsinformation.
Bilag 7 Bekendtgørelse om bedømmelse af stemmesedler  

 afgivet til kommunale valg Bilag 7 indeholder   bekendtgørelse nr.  

 439 af 31. maj 2001 om bedømmelse af stemmesedler afgivet til  

 kommunale valg Bekendtgørelsen er udeladt her, da den har været  

 offentliggjort i Lovtidende A, samt forefindes i Retsinformation.
Bilag 8 NOTAT
om forskellen mellem den nye og den hidtil  

 gældende bekendtgørelse om bedømmelse af stemmesedler  

 afgivet til kommunale valg Ved bekendtgørelse nr. 439 af 31. maj 2001 om  

 bedømmelse af stemmesedler afgivet til kommunale valg er der  

 fastsat nye regler om bedømmelse af stemmesedler afgivet til kommunale  

 valg.
Bekendtgørelsen afløser den hidtil gældende  

 bekendtgørelse nr. 678 af 31. oktober 1989 om bedømmelse af  

 stemmesedler afgivet til kommunale valg.
I den nye bekendtgørelse er der foretaget  

 redaktionelle ændringer som følge af lovændringen i 2001,  

 hvor der blev indsat en regel i loven om, at en stemmeseddel afgivet på  

 afstemningsstedet er ugyldig, såfremt vælgerens stemme på  

 stemmesedlen ikke er afmærket med kryds.
Indsættelsen i  

 bekendtgørelsen af denne regel medfører ingen ændring af  

 gældende retstilstand, idet en sådan regel indeholdtes i  

 § 12, stk. 1, i den hidtil gældende bekendtgørelse.
 Herudover er foretaget sammenskrivning af nogle af de  

 hidtidige særskilte paragraffer, hvori de enkelte ugyldighedsgrunde er  

 angivet.
 Den nye bekendtgørelse indebærer ingen  

 indholdsmæssige ændringer af reglerne om bedømmelse af  

 stemmesedlers gyldighed.
 Nedenfor er anført bemærkninger til de  

 enkelte paragraffer bestemmelser i den nye bekendtgørelse.
Til § 1 Bestemmelsen svarer til den hidtil gældende  

 § 11.
Til § 2 Bestemmelsen svarer til den hidtil gældende  

 § 20.
Til § 3 Bestemmelsen svarer til den hidtil gældende  

 § 1.
Til § 4 Bestemmelsen i stk. 1, 1. pkt. er en  

 konsekvens af lovændringen.
Indholdsmæssigt indeholdes den  

 pågældende ugyldighedsgrund i den hidtil gældende  

 § 12, stk. 1, hvorefter en stemmeseddel er ugyldig, såfremt  

 den i stedet for eller foruden med kryds er  

 afmærket med bogstav, cirkel eller andet mærke, der ikke har  

 karakter af et kryds.
Ved bestemmelsen i stk. 1, 2. pkt.,  

 tydeliggøres, at den hidtil gældende § 12, stk. 1, for  

 så vidt angår de tilfælde, hvor der i stedet for  

 kryds er sat andet mærke, der ikke har karakter af et kryds,  

 videreføres ved lovændringen.
Ved bestemmelsen i  

stk. 2 fastslås, at stemmesedler, der i stedet for med  

 kryds er afmærket med overstreget, udvisket eller halvt kryds (dvs. en  

 lodret, vandret eller skrå streg), skal bedømmes efter den  

 særlige bestemmelse herom, der indeholdes i § 9, stk. 1, der  

 svarer til hidtil gældende § 6, stk. 1.
 Den hidtil gældende § 12, stk. 1,  

 videreføres for så vidt angår stemmesedler, der foruden  

 med kryds er afmærket med bogstav, cirkel eller andet mærke,  

 der ikke har karakter af et kryds, som § 14, stk. 1, jf.  

 bemærkningerne nedenfor til denne bestemmelse.
Til §§ 5-13 Bestemmelserne svarer til de hidtil gældende  

 §§ 2-10.
Til § 14 Bestemmelsen svarer til den hidtil gældende  

 § 12 for så vidt angår de tilfælde, hvor der  

foruden kryds er sat andet mærke, der ikke har karakter af et  

 kryds.
De tilfælde, omfattet af den hidtil gældende § 12,  

 hvor der i stedet for kryds er sat andet mærke, der ikke  

 karakter af et kryds, videreføres med den nye bestemmelse i § 4,  

 jf. bemærkningerne ovenfor til denne bestemmelse.
Til § 15 Bestemmelsen svarer til den hidtil gældende  

 § 13.
Til § 16 Ved bestemmelsen er foretaget en sammenskrivning af de  

 hidtil gældende §§ 14 og 15.
Til § 17 Ved bestemmelsen er foretaget en sammenskrivning af de  

 hidtil gældende §§ 16-18.
 Bestemmelsens 2. pkt. svarer til den hidtil  

 gældende § 17, andet led, og bestemmelsens 3. pkt. til den  

 hidtil gældende § 18, 2. pkt., idet det for begge punktummers  

 vedkommende er præciseret, at de heri nævnte kendsgerninger ikke  

 betragtes som særpræg.
Til § 18 Bestemmelsen svarer til den hidtil gældende  

 § 19.
Til §§ 19-24 Bestemmelserne svarer til de hidtil gældende  

 §§ 21-26. De angivne eksempler i § 21, stk. 2 ( den hidtil  

 gældende § 23, stk. 2) på uofficielle  

 bogstavbetegnelser er ajourført under hensyn til nye partier i  

 Folketinget.
Tilsvarende ændring er foretaget i § 24, stk. 3  

 (den hidtil gældende § 26, stk. 3).
Til § 25 Bestemmelsen svarer til den hidtil gældende  

 § 27. Som en konsekvens af den hidtil gældende § 31, 2. pkt.,  

 hvorefter udfyldning af en brevstemmeseddel på forsiden uden for de  

 fortrykte rubrikker ikke i sig selv medfører ugyldighed, er det  

 præciseret, at en sådan udfyldning ikke i sig selv er til hinder  

 for, at der kan foreligge den fornødne sikkerhed for, hvilken  

 kandidatliste eller hvilket listeforbund vælgeren har villet give sin  

 stemme.
Til § 26 Bestemmelsen svarer til den hidtil gældende  

 § 28.
Til § 27 Bestemmelsen svarer til den hidtil gældende  

 § 29. Bestemmelsens ordlyd er præciseret i overensstemmelse med  

 lov om kommunale valg § 75, stk. 2, nr. 5.
Til §§ 28 og 29 Bestemmelserne svarer til de hidtil gældende  

 §§ 30 og 32.
Til § 30 Ved bestemmelsen er foretaget en sammenskrivning af de  

 hidtil gældende §§ 31, 33 og 34.
 Som en konsekvens af den hidtil gældende § 31,  

 2. pkt., hvorefter udfyldning af en brevstemmeseddel på forsiden uden  

 for de fortrykte rubrikker ikke i sig selv medfører ugyldighed, er det  

 i bestemmelsens  2. pkt. præciseret, at en sådan  

 udfyldning ikke betragtes som særpræg.
 Bestemmelsens 3. pkt. svarer til den hidtil  

 gældende § 33, andet led, og bestemmelsens 4. pkt. til den  

 hidtil gældende § 34, 2. pkt., idet det for begge punktummers  

 vedkommende er præciseret, at de heri nævnte kendsgerninger ikke  

 betragtes som særpræg.
Til § 31 Bestemmelsen svarer til den hidtil gældende  

 § 35.
 I § 31, stk. 2, er opregningen af  

 ugyldighedsgrunde, hvorunder en stemmeseddel skal registreres, selv om  

 stemmesedlen også er ugyldig i medfør af en foranstående  

 bestemmelse i bekendtgørelsen, ændret som en konsekvens af, at  

 bestemmelsen i den hidtil gældende § 31 om ugyldighed som  

 følge af, at brevstemmesedlen er udfyldt på bagsiden, er  

 bortfaldet som særskilt ugyldighedsgrund.
Til § 32 Der er tale om en ikrafttrædelsesbestemmelse.
Bilag 9 Mandaternes fordeling på kandidatlister I det følgende eksempel er der foretaget en trinvis  

 gennemregning af mandatfordelingen på grundlag af et tænkt  

 valgresultat.
Ved valget er der anmeldt 9 kandidatlister, og der skal  

 vælges 11 kandidater.
Kandidatliste J. har ikke indgået forbund.  

 Mellem listerne N.1 og N.2 er indgået listeforbund (N), og mellem  

 listerne O.1, O.2 og O.3 er ligeledes indgået listeforbund (O). Mellem  

 listeforbund N og O er indgået valgforbund.
Endvidere er der  

 indgået listeforbund mellem listerne T.1 og T.2 (T) og valgforbund  

 mellem listeforbund T og liste Ø.
 I eksemplet er forudsat, at der ikke er tilfaldet et  

 listeforbund stemmer, der ikke kan henføres til de enkelte  

 kandidatlister inden for forbundet.
Kandidatliste J.
N.1 N.2 O.1 O.2 O.3 T.1 T.3 Ø.
Antal stemmer 444 57 73 28 38 27 54 129 70 130 93 183 223 253 Div. 1 4441) 2233) 2532) Div. 2 2224) 111 1/27) 126 1/26) Div. 3 1485) 74 1/311) 84 1/310) Div. 4 1118) 55 3/4 63 1/4 Div. 5 88 4/59) Div. 6 74 Antal mandater 5 3 3 Bemærkninger til 1. trin :
 De 11 største kvotienter giver mandat til listerne  

 i den rækkefølge, som er angivet med små tal 1 - 11.
 Valgforbundet N og O har opnået 3 mandater, nemlig  

 nr. 3, 7 og 11, og skal dele disse mellem sig efter stemmetal med benyttelse  

 af samme metode, jf. 2. trin.
 N.
 O.
130 93 Div. 1 1301)=3) 932)=7) Div. 2 653)=11) 46 1/2 Div. 3 431/3 Antal mandater 2 1 Bemærkninger til 2. trin :
 Listeforbundet N.1 og N.2 har opnået 2 mandater og skal dele disse  

 mellem sig efter stemmetal med benyttelse af samme metode, jf. 3. trin.
 Listeforbundet O.1, O.2 og O.3 har opnået 1 mandat, der tilfalder  

 den liste, som har det største stemmetal, dvs. liste O.2.
N.1 N.2 57 73 Div. 1 572)=11) 731)=3) Div. 2 28 1/2 36 1/2 Antal mandater 1 1 Listeforbund T.
 Ø.
Antal stemmer 183 70 Div. 1 1831)=2) 703)=10) Div. 2 91 1/22)=6) 35 Div. 3 61 Antal mandater 2 1 Bemærkninger til 4. trin :
 Valgforbundet T og Ø har opnået 3 mandater, nemlig nr. 2, 6  

 og 10, og skal dele disse mellem sig efter stemmetal med benyttelse af samme  

 metode.
 Listeforbundet T.1 og T.2 har fået 2 mandater, nemlig nr. 2 og 6, og  

 skal dele disse mellem sig efter stemmetal med benyttelse ligeledes af samme  

 metode, jf. 5. trin.
 Liste Ø har opnået 1 mandat.
T.1 T.2 Antal stemmer 54 129 54 1291)=2) Div. 2 64 1/22)=6) Div. 3 43 Antal mandater 0 2 Herefter bliver resultatet af gennemregningen af mandatfordelingen:
Kandidatliste J : 5 mandater (nr. 1, 4, 5, 8 og 9) Kandidatliste N.1 : 1 mandat (nr. 11) Kandidatliste N.2 : 1 mandat (nr. 3) Kandidatliste O.2 : 1 mandat (nr. 7) Kandidatliste T.2 : 2 mandater (nr. 2 og 6) Kandidatliste Ø : 1 mandat (nr. 10) Bilag 10 Kandidatudvælgelsen ved partilisteopstilling Kandidatudvælgelsen og bestemmelsen af  

 stedfortræderrækkefølgen i tilfælde, hvor  

 kandidaterne er opstillet i en bestemt rækkefølge (partiliste),  

 er illustreret i følgende eksempel:
På en kandidatliste med 11 kandidater er i alt afgivet 444 stemmer,  

 der fordeler sig med 272 personlige stemmer og 172 listestemmer.
Listen har  

 fået 5 mandater, og listens fordelingstal er 444: (5 + 1) = 74  

 forhøjet til 75. De på de enkelte kandidater afgivne personlige  

 stemmer samt fordelingen af listestemmerne er som anført nedenfor.
Kandidat Personlige  

 stemmer Liste-  

 stemmer I alt Valgte Sted-  

 fortrædere Nr. 1 30 45 75 nr. 1 Nr. 2 10 65 75 nr. 2 Nr. 3 18 57 75 nr. 3 Nr. 4 14 5 19 nr.3 Nr. 5 17 17 nr. 4 Nr. 6 7 7 nr. 6 Nr. 7 43 43 nr. 5 Nr. 8 20 20 nr. 2 Nr. 9 79 79 nr. 4 Nr. 10 23 23 nr. 1 Nr. 11 11 11 nr. 5 Tilsammen 272 172 444 5 6 Bemærkninger til eksemplet :
De kandidater, der har opnået fordelingstallet eller derover, er  

 valgte, altså nr. 1, 2, 3 og 9. Disse er valgt i partilistens  

 rækkefølge.
Kandidat nr. 7 er ligeledes valgt, idet  

 pågældende er den af de kandidater, der ikke har opnået  

 fordelingstallet, der har det højeste stemmetal.
 Stedfortræderrækkefølgen for de 6 ikke-valgte  

 kandidater bliver herefter: Nr. 10, 8, 4, 5, 11 og 6.
INDHOLDSFORTEGNELSE 1.
Indledning 2.
Oversigt over opgavefordelingen ved kommunale valg 2.1.
Kommunalbestyrelsens opgaver 2.2.
Amtsrådets opgaver 2.3.
Kommunevalgbestyrelsens opgaver 2.4.
Amtsvalgbestyrelsens opgaver 3.
Oversigt over tidsfristerne ved de kommunale valg den 20. november  

 2001 4.
Bekendtgørelse om de kommunale valg, valgret, valglister og  

 valgkort 4.1.
Bekendtgørelse om de kommunale valg 4.2.
Valgret 4.3.
Generelt om optagelse på valglisten 4.4.
Indberetninger af ændringer vedrørende  

 afstemningsområder og afstemningssteder 4.5.
Maskinel udarbejdelse af valglister 4.6.
Manuel berigtigelse af valglisten som følge af mangler m.v.  

 vedrørende indberetning til CPR 4.7.
Manuel optagelse på valglisten i øvrigt 4.7.1.
Manuel optagelse på valglisten af visse vælgere, der  

 tilflytter fra Færøerne eller et andet nordisk land 4.7.2.
Manuel optagelse på valglisten af visse vælgere, der ikke har  

 dansk indfødsret og ej heller er statsborgere i et af de øvrige  

 EU-lande eller i Island eller i Norge 4.7.3.
Manuel optagelse på valglisten af vælgere, der erhverver dansk  

 indfødsret, eller hvis værgemål med fratagelse af den  

 retlige handleevne ophæves senere end 7 dage før valgdagen 4.8.
Manuel slettelse af valglisten i øvrigt 4.9.
Særligt om flytning inden for kommunen senere end 15 dage før  

 valgdagen 4.10.
Særligt om tilflytning fra en anden kommune eller fra udlandet m.v.  

 senere end 7 dage før valgdagen 4.11.
Udsendelse af valgkort 4.12.
Bekendtgørelse om udsendelse af valgkort.
Indsigelser  

 vedrørende valgkort og valglister 5.
Valg m.v. af valgbestyrelser, valgstyrere og tilforordnede  

 vælgere 5.1.
Valgbestyrelser 5.2.
Valgstyrere 5.3.
Tilforordnede vælgere 5.4.
Diæter 6.
 Kandidatlister, liste- og valgforbund, stemmesedler og opslag  

 m.v.
 6.1.
Frister 6.2.
 Indlevering af kandidatlister m.v.
 6.3.
Valgbestyrelsens godkendelse af kandidatlisterne 6.3.1.
Fremgangsmåden ved valgbestyrelsens godkendelse 6.3.2.
Kandidatlisters gyldighed 6.3.3.
Godkendelse af kandidaterne 6.3.4.
Underretning til udenlandske kandidater 6.3.5.
Godkendelse af bemyndigede stillere og kandidater 6.4.
Kandidaternes navne på stemmesedlerne 6.5.
Listebetegnelser 6.6.
Bogstavbetegnelser 6.7.
Listeforbund og valgforbund 6.7.1.
Indgåelse af listeforbund og valgforbund 6.7.2.
Anmeldelse m.v. af listeforbund og valgforbund 6.8.
Bekendtgørelse m.v. af de godkendte kandidatlister og anmeldte  

 forbund 6.9.
Stemmesedler og opslag 6.9.1.
Stemmesedler 6.9.2.
Opslag 6.10.
 Kandidatlisternes plakatopsætning ved offentlig gade eller vej  

 m.v.
 7.
Afstemning på valgdagen 7.1.
Kommunalbestyrelsens forberedelse af afstemningen 7.2.
Den almindelige fremgangsmåde ved stemmeafgivningen 7.3.
Reglerne om hjælp til stemmeafgivningen 7.4.
Opretholdelse af ro og orden i stemmelokalerne 7.5.
 Valgagitation ikke tilladt i stemmelokalerne m.v.
 7.6.
Indsamlinger på afstemningsstederne 7.7.
Andre afstemninger samtidig med valg 7.8.
Exit polls 7.9.
Pressens adgang til stemmelokalerne 8.
Brevstemmeafgivning 8.1.
De generelle regler om brevstemmeafgivning her i landet 8.2.
Særligt om brevstemmeafgivning på folkeregistrene 8.3.
Særligt om brevstemmeafgivning på sygehuse og i  

 kriminalforsorgens anstalter og arresthusene 8.4.
Særligt om brevstemmeafgivning på plejehjem m.v. og i  

 ældreboliger samt i vælgerens hjem 8.4.1.
Betingelserne for brevstemmeafgivning 8.4.2.
Udpegning af stemmemodtagere 8.4.3.
Gennemførelse af brevstemmeafgivning 8.5.
Særligt om brevstemmeafgivning på mindre øer 8.6.
Brevstemmeafgivning på Færøerne, i Grønland, i  

 udlandet, på danske skibe i udenrigsfart og på danske  

 havanlæg 8.6.1.
Brevstemmesteder og -modtagere på Færøerne, i  

 Grønland og i udlandet 8.6.2.
Brevstemmesteder og -modtagere på danske skibe i udenrigsfart og  

 danske havanlæg 8.6.3.
Tidsrum for brevstemmeafgivning 8.6.4.
Brevstemmematerialet 8.6.5.
Fremgangsmåden ved brevstemmeafgivning 8.7.
Modtagelse og kontrol af brevstemmer 8.7.1.
 Kommunalbestyrelsens modtagelse og registrering af brevstemmer m.v.
 8.7.2.
Valgstyrernes kontrol og gennemgang af de modtagne brevstemmer 9.
Opgørelse af afstemningen 9.1.
Stemmeoptælling på afstemningsstedet 9.2.
Bedømmelse af stemmesedler 9.2.1.
Bedømmelse af stemmesedler afgivet på afstemningsstedet 9.2.2.
Bedømmelse af brevstemmesedler 9.2.3.
Registrering af ugyldige stemmesedler, herunder brevstemmesedler 9.3.
Valgstyrernes afstemningsbøger 9.4.
Kommunevalgbestyrelsens fintælling 9.5.
Valgbestyrelsens valgbøger 9.6.
Amtsvalgbestyrelsens eventuelle fintælling 10.
Opgørelsen af valget 10.1.
Tilrettelæggelsen af og grundlaget for opgørelsen 10.2.
Mandaternes fordeling på kandidatlister 10.3.
Kandidatudvælgelsen 10.4.
Færdiggørelse af valgbogen og sammenpakning af  

 stemmemateriale m.v.
Underretning af de valgte og stedfortræderne 10.5.
Indsendelse af valgbogskopi til Indenrigsministeriet 11.
Fritagelse for valg.
Valgklager 12.
Opbevaring og kassation af valgmateriale 13.
Afholdelse af udgifterne ved valget 14.
Formularer m.v. til brug ved valget Bilag Bilag 1.
Oversigt over bekendtgørelser, cirkulærer og vejledninger om  

 kommunale valg Bilag 2.
Oversigt over ændringer af reglerne om kommunale valg Bilag 3.
Bekendtgørelse om stemmesedler til brug ved kommunale valg Bilag 4.
Bekendtgørelse om ændring af bekendtgørelse om  

 stemmesedler til brug ved kommunale valg Bilag 5.
Udsnit af en stemmeseddel og bemærkninger hertil Bilag 6.
Cirkulære om brevstemmeprotokollers indhold og udformning Bilag 7.
Bekendtgørelse om bedømmelse af stemmesedler afgivet til  

 kommunale valg Bilag 8.
Notat om forskellen mellem den nye og den hidtil gældende  

 bekendtgørelse om bedømmelse af stemmesedler afgivet til  

 kommunale valg Bilag 9.
Mandaternes fordeling på kandidatlister Bilag 10.
