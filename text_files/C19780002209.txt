(Ledelse, tilsyn, udlejning og drift) Indledning 1. Ved lov nr. 611 af 14. december 1977 om ændring af  

 lov om boligbyggeri er der med virkning fra 1. januar 1978 bl. a. givet  

 ændrede regler i lovens kapitel IX om boliger for unge under uddannelse m.fl.  

 Loven er optaget som bilag 1 til dette cirkulære.
 Cirkulæret omhandler reglerne i det nye kapitel IX om statsstøttede  

 kollegiers ledelse, tilsyn, udlejning og drift.
Lovændringen omfatter også nye regler i kapitel IX om opførelse og  

 finansiering af fremtidige boliger for unge under uddannelse m.fl. samt - i  

 lovens kapitel XI - om lån til betaling af beboerindskud.
Der henvises bl. a.  

 til boligministeriets cirkulære af 30. december 1977 om ændringer i  

 boligbyggerilovens regler om lån til betaling af beboerindskud.
I et senere  

 cirkulære vil der blive gjort rede for reglerne om nybyggeri for unge under  

 uddannelse m.fl.
 2. Ved lovændringen bortfalder følgende forskrifter:
a.
Boligministeriets cirkulære nr. 189 af 6. september 1972 om statsstøtte  

 til kollegiebyggeri.
b.
Boligministeriets bekendtgørelse nr. 98 af 16. februar 1973 om  

 indstilling til kollegieboliger samt vejledning herom af samme dato.
 Derimod medfører lovændringen ikke ophævelse af boligministeriets  

 bekendtgørelse nr. 473 af 18. september 1974 og vejledning af samme dato om  

 huslejeudligning i boliger for unge under uddannelse.
3. Samtidig med lovændringen er - ligeledes med  

 virkning fra 1. januar 1978 - gennemføres boligministeriets bekendtgørelse  

 nr.667 af 28. december 1977 om statsstøttede kollegier.
I bekendtgørelsen,  

 der er optrykt som bilag 2 til dette cirkulære, er givet nærmere regler om  

 sammensætningen af de statsstøttede kollegiers bestyrelser, om indførelse af  

 kollegianerråd samt om tilsynet med kollegierne.
 4. Dette cirkulære omfatter kollegier, der er opført  

 med statsstøtte efter følgende love:
 Lov nr. 250 af 7. juni 1963 om støtte til tilvejebringelse af kollegier  

 for unge under uddannelse.
 Lov nr. 238 af 8. juni 1966 (med senere ændringer) om støtte til  

 tilvejebringelse af kollegier.
 Lov nr. 268 af 9. juni 1971 om ændring af lov om boligbyggeri og senere  

 boligbyggerilove, jfr. senest lovbekendtgørelse nr. 357 af 23. juni 1977 og  

 den nu gennemførte ændring ved lov nr. 611 af 14. december 1977, jfr.  

 lovbekendtgørelse nr. 15 af 12. januar 1978.
 5. Hovedpunkterne i den del af lovændringen, der  

 vedrører de statsstøttede kollegiers ledelse, tilsyn, udlejning og drift, er  

 følgende:
a.
Kollegieinstitutionernes bestyrelser skal fremtidig så vidt muligt  

 sammensættes ligeligt af tre parter, nemlig ungdommen,  

 uddannelsesinstitutionernes ledelse og kommunalbestyrelsen.
De fornødne  

 ændringer af bestyrelserne forudsættes gennemført af kommunalbestyrelserne.
b.
Tilsynet med kollegierinstitutionerne, der hidtil har været varetaget  

 direkte af boligministeriet, udøves fremtidig af de enkelte kommuner.
c.
Der gives regler om beboerindflydelse (kollegianerråd) i kollegierne.
d.
Lovbestemmelsen om regionale indstillingsudvalg er ophævet, og det  

 overlades til de enkelte kommunalbestyrelser - eller eventuelt flere  

 kommunalbestyrelser i fællesskab - at afgøre, hvorledes indstillingen af nye  

 lejere til kollegieboliger skal ske.
e.
Kollegierådet afløses af et ungdomsboligråd.
 6. I det følgende er cirkulæret opdelt i 5 afsnit.
 Afsnit 1: Kollegiebestyrelsernes sammensætning.
 Afsnit 2: Beboerindflydelse gennem kollegianerråd.
 Afsnit 3: Kommunalbestyrelsens tilsyn med kollegieboligerne.
 Afsnit 4: Indstilling til og udlejning af kollegieboligerne.
 Afsnit 5: Bemyndigelser til Kongeriget Danmarks Hypotekbank og  

 Finansforvaltning.
 Kollegiebestyrelsernes sammensætning.
 7. Ifølge boligbyggerilovens § 67, stk. 2, skal der i  

 kollegiernes bestyrelse så vidt muligt være ligelig repræsentation af  

 ungdommen, herunder de uddannelsessøgende og beboerne, af kommunalbestyrelsen  

 og af uddannelsesinstitutioners ledelse.
 Disse retningslinier er uddybet nærmere i kapitel 1 i boligministeriets  

 bekendtgørelse nr. 667 af 28. december 1977 (bilag 2), som indeholder nærmere  

 regler om den fremgangsmåde, der skal anvendes ved ændringen af  

 bestyrelsernes sammensætning.
 Det er kommunalbestyrelserne, der skal forestå ændringen af  

 kollegiebestyrelserne.
Hvem kan udpeges til medlem af kollegiebestyrelsen? 8. Efter bekendtgørelsens § 2 skal kollegiebestyrelsen  

 udpeges og sammensættes således, at den kan sikre en effektiv og rationel  

 drift af kollegiet efter de regler, der gælder herom.
 Bestyrelsen skal så vidt muligt sammensættes således:
 En trediedel udpeges efter indstilling fra lokale ungdomsorganisationer,  

 herunder organisationer for uddannelsessøgende, samt kollegianerrådet.
 En anden trediedel udpeges efter indstilling fra ledelsen for de  

 uddannelsesinstitutioner, hvis studerende i første række forudsættes at være  

 beboere på kollegiet (kollegianere).
 Den sidste trediedel udpeges af kommunalbestyrelsen.
9. Efter bekendtgørelsens § 2, stk. 3, kan der efter  

 kommunalbestyrelsens bestemmelse også udpeges medlemmer efter indstilling fra  

 andre parter.
Kommunalbestyrelsen må herved lægge vægt på hensynet til  

 kollegiets drift.
Men det må samtidig påses, at man ikke herved forrykker  

 hovedprincippet om en ligelig repræsentation af ungdommen,  

 uddannelsesinstitutioners ledelse og kommunalbestyrelsen.
Ved at tage andre parter ind vil kommunalbestyrelsen også have mulighed  

 for at tilgodese hensynet til særlige fundatsbestemmelser el. lign., f. eks.  

 hvor der i forbindelse med donationer til kollegiets opførelse eller drift er  

 forudsat en særlig repræsentation i bestyrelsen.
Også ønsket om at deltage i  

 kollegieledelsen fra andre lokale parter end de tre, loven forudsætter, f.  

 eks. brancheforeninger og interesseorganisationer, kan imødekommmes på denne  

 måde.
Se iøvrigt punkt 11.
10. Samtlige medlemmer af kollegiebestyrelsen skal  

 godkendes af kommunalbestyrelsen.
Den skal bl. a. påse, at der hos  

 medlemmerne er tilstrækkelig sagkundskab og vilje til at samarbejdet om en  

 effektiv og forsvarlig drift af kollegiet.
Kommunalbestyrelsen skal samtidig  

 sikre sig, at intet af bestyrelsens medlemmer som f. eks. leverandør,  

 advokat, forretningsfører eller på anden måde er økonomisk interesseret i  

 kollegiets drift.
Endvidere må intet medlem af bestyrelsen samtidig være  

 erhvervsmæssigt tilknyttet erhvervelsen eller driften af andre kollegier.
Hvor mange medlemmer? 11. En kollegiebestyrelse kan efter § 2, stk. 4, i  

 bekendtgørelsen bestå af mindst 3 og højst 7 medlemmer.
Dette indebærer, at  

 det kun i bestyrelser med 3 eller 6 medlemmer kan opnås en ligelig fordeling  

 af posterne mellem de 3 parter, der skal repræsenteres.
I bestyrelser med 4  

 medlemmer vil halvdelen repræsentere den ene af parterne, medmindre  

 kommunalbestyrelsen, hvad den er berettiget til, jfr. punkt 9, lader en  

 fjerde part, som skønnes egnet dertil, indstille et medlem.
 12. Udpegning af medlemmer, der skal repræsentere  

 ungdommen, forudsættes at ske efter indstilling fra lokale  

 ungdomsorganisationer, herunder organisationer for uddannelsessøgende, samt  

 kollegianerrådet, som er det organ, der varetager beboerindflydelsen i  

 kollegiet, jfr. afsnit 2.
 Med den grænse på højst 7 medlemmer, bekendtgørelsen sætter, vil det være  

 praktisk, om ungdomsrepræsentanten(erne) udpeges således, at hvert medlem  

 repræsenterer flere af de nævnte ungdomsgrupper, således at  

 ungdomsrepræsentationen bliver så bred som mulig.
 I alle tilfælde, hvor der på kollegiet er etableret et kollegianerråd, bør  

 dette deltage i indstillingen.
13. De uddannelsesinstitutioner, hvis ledelse skal  

 indstille en trediedel af medlemmerne, skal være sådanne, hvis elever i  

 første række forudsættes at være beboere på kollegiet.
Der er her navnlig  

 tænkt på kollegier, som betjener en enkelt uddannelsesinstitution.
Men også i  

 kollegier med kollegianere fra flere institutioner vil en sådan  

 repræsentation i bestyrelsen kunne opnås ved, at flere institutioner i  

 fællesskab indstiller medlemmer.
Dette kan bl. a. være praktisk på grund af  

 den fastsatte grænse på højst 7 medlemmer i kollegiebestyrelserne.
I større byer, hvor kollegierne ofte betjener et meget bredt udsnit af  

 uddannelsessteder, kan det være vanskeligt at lade ledelsen af enkelte  

 institutioner foretage indstillingen.
Indstilling kan i så fald overlades til  

 organisationer for ledelsen af uddannelsesinstitutioner.
Af landsomfattende  

 organisationer af denne art findes Rektorkollegiet, Dansk Seminarieforening,  

 Rektorforsamlingen ved Danske Teknika, Sammenslutningen af Ledere af Tekniske  

 Skoler og Forstanderforsamlingen ved Handelsskoler.
14. Medlemmer, der udpeges efter indstilling fra  

 uddannelsesinstitutionernes ledelse eller af kommunalbestyrelsen, kan ikke  

 udpeges blandt uddannelsessøgende.
Kommunalbestyrelsen må gøre opmærksom  

 herpå ved opfordringen om indstilling samt påse, at bestemmelsen overholdes.
Med »uddannelsessøgende« menes i dette tilfælde sådanne, som  

 gennemgår en af de sædvanlige ungdomsuddannelser, typisk som forberedelse til  

 en livsstilling.
Derimod vil det ikke være til hinder for udpegningen, at  

 disse medlemmer f. eks. gennemgår en efteruddannelse eller supplerer deres  

 kundskaber ved fritidsundervisning.
Kommunalbestyrelsen må således i det hele  

 taget anlægge det hovedprincip, at de medlemmer, der udpeges af  

 kommunalbestyrelsen og uddannelsesinstitutionernes ledelse, ikke samtidig  

 direkte repræsenterer andre interesser i en sådan grad, at der herved bliver  

 tale om en overrepræsentation af uddannelsessøgende, som sammen med  

 ungdommens og beboernes repræsentanter ialt højst kan besætte en trediedel af  

 bestyrelsesposterne.
 Den praktiske fremgangsmåde ved ændring af kollegiebestyrelserne.
 15. Det forudsættes, at kommunalbestyrelsen bedst selv  

 kan anlægge retningslinierne for, hvilke organisationer og  

 uddannelsesinstitutioner der skal give indstilling om bestyrelsesmedlemmerne.  

 I de fleste tilfælde vil lokale forhold være afgørende.
Såfremt der ikke på anden måde fremkommer indstilling fra de  

 indstillingsberettigede parter, jfr. pkt. 8, skal kommunabestyrelsen ifølge  

 bekendtgørelsens § 4, stk. 1, indkalde forslag herom ved offentlig  

 bekendtgørelse på den måde, der sædvanligt anvendes i kommunen.
Ved denne  

 offentlige bekendtgørelse må i fornødent omfang gøres rede for de  

 retningslinier for bestyrelsernes sammensætning, som er anført foran i pkt.  

 7-14.
Det kan være praktisk, om der ved bekendtgørelsen alene efterlyses  

 interesserede organisationer m.v., således at kommunalbestyrelsen på grundlag  

 af de indkomne svar træffer beslutning om, hvorledes bestyrelsen skal  

 sammensættes både med hensyn til antallet af medlemmer og indstillende  

 parter.
Derefter kan kommunalbestyrelsen ved direkte henvendelse til de  

 enkelte parter anmode disse om at indstille medlemmerne.
 Tvivlsspørgsmål om, hvem der er indstillingsberettigede til  

 kollegiebestyrelserne, afgøres af boligministeren, jfr. bekendtgørelsens § 5,  

 stk. 2.
 16. Såfremt der ikke - heller ikke efter offentlig  

 bekendtgørelse som omtalt i punkt 15 - kan udpeges det fornødne antal egnede  

 bestyrelsesmedlemmer efter de fastsatte retningslinier, kan  

 kommunalbestyrelsen uden indstilling udpege sådanne medlemmer, som den finder  

 egnede, jfr. bekendtgørelsens § 4, stk. 2. Også i sådanne tilfælde kan dog  

 højst en trediedel af medlemmerne udpeges blandt uddannelsessøgende.  

 Kommunalbestyrelsen må således også her sigte mod en sammensætning af  

 bestyrelsen, som ligger så nær som muligt op ad lovens forudsætning om  

 tredelt, ligelig repræsentation af ungdom, uddannelsessteder og kommune.
 17. Når kommunalbestyrelsen - om nødvendigt efter  

 offentlig bekendtgørelse - har truffet afgørelse om, hvilke parter der i  

 fremtiden skal indstille bestyrelsesmedlemmer, og om antallet af medlemmer,  

 skal kommunalbestyrelsen træffe beslutning om de ændringer i  

 kollegieinstitutionens vedtægter, der herefter er nødvendige, jfr.  

 bekendtgørelsens § 3, stk. 1.
 Ændringen af kollegievedtægterne sker således ved selve  

 kommunalbestyrelsesbeslutningen.
Med henblik på at skabe en passende overgang fra den hidtidige til den nye  

 ledelse er det fastsat i bekendtgørelsens § 3, stk. 2, at de hidtidige regler  

 i vedtægterne om bestyrelsens sammensætning opretholdes, indtil en ny  

 bestyrelse er etableret.
Herved undgås et »bestyrelsestomrum« i  

 overgangsperioden.
 Såfremt en siddende bestyrelse ønsker at trække sig tilbage, forinden en  

 ny bestyrelse har kunnet etableres, kan kommunalbestyrelsen i kraft af sin  

 tilsynsmyndighed afgive indstilling om en midlertidig ledelse, f. eks. ved  

 kommunen selv eller ved en forretningsfører, til boligministeren, som kan  

 træffe afgørelse herom efter bekendtgørelsens § 14, stk. 2.
18. Efter bekendtgørelsens § 3, stk. 3, kan  

 kommunalbestyrelsen bestemme, at de fornødne ændringer af bestyrelsernes  

 sammensætning skal ske i forbindelse med den ordinære udskiftning af  

 bestyrelsesmedlemmer efter institutionernes vedtægter.
Efter de gældende  

 vedtægter sker udskiftningen således ofte ved, at halvdelen af bestyrelsen  

 afgår hvert andet år.
Ved at lade den nye bestyrelse indtræde gradvis i  

 forbindelse hermed kan der - hvor dette ikke lader sig gøre på anden måde -  

 sikres en vis kontinuitet i bestyrelsens arbejde.
 Ændringen af bestyrelserne skal dog senest være tilendebragt den 1. april  

 1980, jfr. bekendtgørelsens § 3, stk. 3. Efter § 5, stk. 3, kan  

 boligministeren under ganske særlige omstændigheder forlænge fristen.
19. Når kommunalbestyrelsen har truffet endelig  

 beslutning om sammensætningen af kollegiebestyrelsen, skal der afgives  

 indberetning herom til boligministeren.
Indberetningen skal indeholde  

 oplysning om antallet af bestyrelsesmedlemmer og om de  

 indstillingsberettigede parter og disses andel af bestyrelsesposterne.  

 Indberetning af de enkelte medlemmers navne er ikke nødvendig.
 Også fremtidige ændringer af bestyrelsernes sammensætning skal indberettes  

 på denne måde.
 Beboerindflydelse gennem kollegianerråd.
Hvilke kollegier? 20. Efter lovens § 68 kan boligministeren fastsætte  

 nærmere regler om beboerindflydelse i kollegierne.
 Det drejer sig om de kollegier, der er opført med statsstøtte efter de  

 love, som er anført i punkt 4. Om beboerindflydelsen i disse kollegier er der  

 givet nærmere regler i kapitel 2 i boligministeriets bekendtgørelse nr.667 af  

 28. december 1977 om statsstøttede kollegier (bilag 2).
Lovens § 68 bemyndiger også boligministeren til at give regler om  

 beboerindflydelse i de kollegier, som er opført med statsstøtte efter lovene  

 nr. 235 af 30. april 1946 og nr. 107 af 14. april 1955 om byggeri med  

 offentlig støtte samt lov nr. 356 af 27. december 1958 om boligbyggeri mded  

 senere ændringer.
For disse lidt ældre kollegier gælder reglerne i  

 bekendtgørelsens kap. 2 ikke.
Er der ikke i disse kollegier givet beboerne  

 medindflydelse på anden måde, vil det være rimeligt, om kollegiets bestyrelse  

 åbner adgang for beboerne til medindflydelse efter bekendtgørelsens regler.  

 Kommunalbestyrelsen, hvis tilsyn disse kollegier - i modsætning til de nyere  

 - hele tiden har været undergivet, forudsættes fremtidig at være opmærksom  

 herpå ved tilsynet.
 Valg af kollegianerråd.
21. Efter reglerne i §§ 6 og 7 i bekendtgørelsen af  

 28. december 1977 kan beboerne på kollegiet (kollegianerne) sikre sig  

 medindflydelse på kollegiets drift.
Dette forudsættes normalt at ske ved valg  

 af et såkaldt kollegianerråd med kollegianerindflydelsen som eneste opgave.
I  

 bekendtgørelsens § 7, stk. 5, er dog åbnet mulighed for, at bestyrelsen i en  

 eksisterende kollegianerforening samtidig kan være kollegianerråd i  

 bekendtgørelsens forstand.
22. Beslutningen om oprettelse af et kollegianerråd  

 skal træffes på et kollegianermøde.
Til et sådant møde kan enhver beboer på  

 kollegiet eller enhver repræsentant for beboerne, f. eks. en lejerforening,  

 indkalde.
Om de formelle regler, der skal iagttages ved indkaldelsen og under  

 mødet, henvises til bekendtgørelsens §§ 7 og 8. Det skal dog fremhæves, at  

 kollegiebestyrelsen har ret til at deltage i kollegianermødet og skal  

 indkaldes skriftligt hertil.
Men kun bestyrelsesmedlemmer, der bor på  

 kollegiet, har stemmeret på mødet.
Endvidere er kollegianermødet kun  

 beslutningsdygtigt, når mindst halvdelen af kollegianerne er til stede.
 Kollegianerrådets pligter og beføjelser.
23. Kollegianerrådet har pligt til at føre tilsyn med  

 kollegiets vedligeholdelsestilstand og pasning samt til at påse, at der er  

 god orden på kollegiet.
Såfremt rådet konstaterer forhold, der kan give  

 anledning hertil, skal påtale ske til kollegiebestyrelsen, som det påhviler  

 at træffe de foranstaltninger, som den finder fornødne.
24. Kollegianerrådet har ret til at foreslå ændringer  

 i kollegiets husorden.
Såfremt denne efter at være omdelt til samtlige  

 kollegianere godkendes på et kollegianermøde, skal den være gældende,  

 medmindre kollegiebestyrelsen har vægtige grunde til at modsætte sig dette.  

 Det må anbefales, at kollegianerrådet forhandler med kollegiebestyrelsen om  

 de ønskede ændringer, førend disse forelægges for beboerne.
 Regler, der kan optages i en husorden, er traditionelt ordensforskrifter  

 for beboerne til sikring af rimelige muligheder for benyttelse af kollegiet,  

 således at dette sker uden gene for de øvrige beboere, og til sikring af  

 opretholdelse af rimelige forhold på kollegiet.
Derimod kan der ikke i en husorden fastsættes regler, der giver  

 kollegianerne større rettigheder eller pligter end angivet i lejeloven.
I  

 almindelighed kan heller ikke selve lejeaftalen fraviges ved en  

 husordensbestemmelse, medmindre den pågældende regel i aftalen kan anses for  

 en egentlig husordensforskrift.
25. Kollegiebestyrelsens udkast til årsregnskab og  

 driftsbudget for kollegiet skal forelægges for kollegianerrådet.
Denne  

 forelæggelse skal ske således, at kollegianerrådet har en rimelig til at  

 sætte sig ind i materialet og til - hvis der er ønske herom - at drøfte det  

 på et kollegianermøde.
Det er således forudsat, at bestyrelsen ikke træffer  

 sin beslutning om regnskabet eller budgettet, før kollegianerrådet har haft  

 passende tid - normalt mindst 8 dage - til at udtale sig herom.
26. Kollegianerrådet skal orienteres om  

 kollegiebestyrelsens ansættelse og afskedigelse af ejendomsfunktionærer.
Hvor  

 det ikke er til gene for kollegiets drift, bør kollegiebestyrelsen drøfte  

 sådanne spørgsmål med kollegianerrådet, førend den træffer sin beslutning.
27. Kollegianerrådet kan inden for rammerne af det  

 budget, kollegiebestyrelsen har godkendt, foreslå, hvilke  

 vedligeholdelsesarbejder og fornyer bestyrelsen skal lade udføre på  

 kollegiet.
Medmindre der foreligger særlige omstændigheder, skal bestyrelsen  

 følge rådets forslag.
Bestyrelsen skal herved påse, at forslagene tilgodeser  

 hensynet til kollegiets effektive og forsvarlige drift, og at f. eks.  

 henlæggelser til hovedistandsættelser og afskrivninger anvendes efter deres  

 formål.
28. Kollegianerrådet deltager i det omfang,  

 Kommunalbestyrelsen har besluttet det, i indstillingen af medlemmer til  

 kollegiets bestyrelse.
Der henvises til punkt 12.
29. Kollegianerrådet kan i en forretningsorden træffe  

 nærmere bestemmelser om udførelsen af sit hverv.
En sådan forretningsorden  

 kan dog - selvsagt - ikke indeholde fravigelser af bestemmelserne i  

 bekendtgørelsens kapitel 2 ved f. eks. en udvidelse af rådets beføjelser.
 Hvervet som medlem af kollegianerrådet skal være ulønnet, hvorfor der  

 heller ikke kan fastsættes bestemmelser om aflønning i en forretningsorden.
 Kommunalbestyrelsens tilsyn med  

 kollegierne.
30. I kapitel 3 i bekendtgørelse nr. 667 af 28.  

 december 1977 om statsstøttede kollegier (bilag 2) er fastsat regler for det  

 tilsyn, som kommunalbestyrelsen efter boligbyggelovens § 69 skal føre med de  

 kollegieinstitutioner, hvis ejendom ligger i kommunen.
Disse regler gælder  

 efter bekendtgørelsens § 17 uanset modstående bestemmelser i institutionens  

 vedtægter, fundats eller lignende.
I det følgende er givet nærmere  

 retningslinier for dette tilsyn, som hidtil har været varetaget direkte af  

 boligministeriet.
 Kommunalbestyrelsens pligter.
31. Kommunalbestyrelsen skal påse, at  

 kollegieinstitutionen drives i overensstemmelse med det formål, som  

 vedtægterne angiver.
Efter normalvedtægterne for kollegier (bilag 3) skal  

 formålet være at drive et kollegium for alle kategorier af unge under  

 uddannelse.
Der henvises herom til afsnit 4. Anvendelsen til andet formål må  

 kun ske med boligministeriets godkendelse.
Kommunalbestyrelsen kan dog  

 tillade, at ejendommen for en kortere periode helt eller delvis udlejes til  

 andre formål, f. eks. for at afbøde midlertidige udlejningsvanskeligheder i  

 den første tid efter ejendommens ibrugtagelse eller ved et midlertidigt fald  

 i antallet af uddannelsessøgende i området.
Såfremt vanskeligheder med at  

 udleje til uddannelsessøgende får en mere permanent karakter, skal  

 kommunalbestyrelsen dog foretage indberetning til boligministeriet.
 32. Kommunalbestyrelsen må uden ugrundet ophold afgive  

 indberetning til boligministerietm, såfremt der konstateres uregelmæssigheder  

 af ikke uvæsentlig betydning ved institutionens eller ejendommens drift,  

 eller hvis institutionen ikke kan opfylde sine økonomiske forpligtelser.  

 Kommunalbestyrelsen må således stedse ved sit tilsyn, der forudsættes udført  

 i nøje kontakt med dens egne repræsentanter i kollegiebestyrelsen, være  

 opmærksom på, at mulighederne for at afbøde økonomiske eller andre problemer  

 for kollegiet ikke forspildes ved en for sen indgriben fra bestyrelsens og  

 tilsynets side.
 Kommunalbestyrelsens beføjelser.
 33. Tilsynet indebærer en række beføjelser for  

 kommunalbestyrelsen:
a.
Godkendelse af ændringer af institutionens vedtægter, som nøje følger  

 normalvedtægterne og kun indebærer en udfyldning af disse.
Det anbefales, at  

 kommunalbestyrelsen i alle tilfælde så vidt muligt søger at få disse  

 normalvedtægter, der er optrykt som bilag 3 til cirkulæret, indført på  

 kollegierne.
b.
Godkendelse af regnskab og - hvis det er påkrævet - udpegning af en  

 revisor til at foretage fornyet revision.
c.
Godkendelse af budget og lejefastsættelse og krav om eventuelle  

 ændringer.
d.
Kommunalbestyrelsen er berettiget til at kræve oplysninger om ethvert  

 forhold til belysning af, om institutionen og ejendommen drives efter de  

 gældende regler, og iøvrigt til at træffe enhver fornøden foranstaltning til  

 udøvelse af sit tilsyn.
Der kan f. eks. være tale om at kræve periodiske  

 indberetninger om udlejningen eller andre forhold, der vedrører kollegiets  

 økonomi, ud over de oplysninger, som vil være indeholdt i de årlige  

 regnskaber.
e.
Kommunalbestyrelsen tilrettelægger formen for indstilling til ledige  

 boliger efter forretningslinierne i afsnit 4.
f.
For kollegier med kommunale lån har kommunalbestyrelsen desuden de  

 beføjelser, som tilkommer en panthaver i fast ejendom.
 Budget- og regnskabsaflæggelse.
34. Budget og regnskab indsendes til  

 kommunalbestyrelsen 3 måneder henholdsvis før regnskabsårets begyndelse og  

 efter dets udløb.
Nærmere oplysninger om de statsstøttede kollegiers udgifter  

 er givet i bilag 4 til dette cirkulære.
I bilaget findes også en opstilling  

 til budgettering og regnskabsaflæggelse.
Denne opstilling skal i videst  

 muligt omfang anvendes af kollegierne.
Kommunalbestyrelsen kan rent  

 undtagelsesvis, hvor ganske særlige hensyn taler for det, tillade afvigelse  

 fra opstillingen.
Kommunalbestyrelsen bør være tilbageholdende med at give  

 sådanne tilladelser, idet opstillingen kan danne grundlag for  

 kommunalbestyrelsens sammenligninger af kollegiernes økonomi og for det  

 statistiske materiale, boligministeriet agter at udarbejde, jfr. punkt 41.
 35. For kollegieinstitutioner, som betaler  

 udligningsbidrag efter bekendtgørelse af 18. september 1974, skal i  

 regnskabet foretages kvartalsvis specifikation af bidraget og af  

 lejeindtægten, og et eksemplar af regnskabet sendes til orientering for  

 Kongeriget Danmarks Hypotekbank og Finansforvaltning, Landgreven 4, 1301  

 København K, samtidig med, at det sendes til kommunen.
 Revision af regnskaber.
36. Regnskabet skal være underskrevet af den samlede  

 bestyrelse og attesteret af revisor samt bilagt udskrift af  

 revisionsprotokol.
Regnskabet revideres af en statsautoriseret revisor eller  

 anden revision, valgt af kollegiebestyrelsen.
Valget skal godkendes af  

 kommunalbestyrelsen.
Revisor afgår hvert år.
Genvalg kan finde sted.
 37. Revisor har adgang til at efterse alle  

 regnskabsbøger og beholdninger og har krav på at få oplysninger og den  

 bistand, som han finder af betydning for udførelsen af sit hverv.
38. Revisionen skal udføres i overensstemmelse med  

 sædvanlig god revisionsskik, og revisor skal herunder foretage en kritisk  

 gennemgang af regnskabsmaterialet og kollegiets forhold i øvrigt.
Revisionens  

 omfang må afhænge af institutionens størrelse og andre konkrete forhold.  

 Revisor bør foretage uanmeldte kasseeftersyn i rimeligt omfang, ligesom  

 revisor bør foretage stikprøvevis kontrol vedrørende løbende indbetalinger,  

 herunder f. eks. beboernes eventuelle restancer.
Har den, der forestår  

 kollegiets kasseforretninger, tillige sådanne forretninger el. lign., bør  

 revisor foranledige, at der foretages kasseeftersyn samtidig for alle de  

 pågældende kasser.
Det bør ligeledes sikres, at kollegiets kasseforretninger  

 og regnskabsføring holdes adskilt.
 39. Revisor skal navnlig have opmærksomheden henledt  

 på følgende forhold:
at henlæggelse til hovedistandsættelse og til fornyelser af tekniske  

 installationer sker i overensstemmelse med gældende forskrifter, at henlagte midler forrentes med en rimelig rentesats, at anbringelse og anvendelse af institutionens midler er i  

 overensstemmelse med reglerne i vedtægterne og i dette cirkulære, 40. Revisor skal til brug for bestyrelsen føre en  

 revisionsprotokol, hvori han skal anføre, hvilken revision der er udført, og  

 hvilke mangler vedrørende institutionens bogholderi og regnskabsvæsen der  

 måtte være forefundet.
 Hvis han i øvrigt konstaterer forhold, der bør give anledning til  

 antegning, skal der gøres bemærkning om det i revisionsprotokollen.
 Revisionsprotokollen skal forelægges i førstkommende bestyrelsesmøde, og  

 enhver protokoltilførsel skal underskrives af samtlige bestyrelsesmedlemmer.
 I sin beretning om revision af årsregnskabet skal revisor angive, om han  

 finder institutionens forhold tilfredsstillende.
 Statistiske oplysninger m.v.
41. Boligministeriet kan til statistiske og andre  

 formål forlange oplysninger om kollegiets økonomi og øvrige forhold.
Det  

 påhviler kommunalbestyrelsen at bistå ved disse oplysningers  

 tilvejebringelse.
 Lejefastsættelse.
 42. For lejefastsættelsen gælder:
at der under ejendommens drift skal være balance mellem driftsudgifter og  

 driftsindtægter, at den samlede leje - efter fradrag af lejen for erhvervslejemål og  

 eventuelle øvrige indtægter - skal fordeles på kollegiets boliger efter  

 disses indbyrdes værdi, at lejen til stadighed er under kommunalbestyrelsens kontrol, og at kommunalbestyrelsen - når forholdene taler derfor - kan forlange, at  

 lejen forhøjes eller nedsættes.
Lejen skal fastsættes således, at lejeindtægten sammen med kollegiets  

 eventuelle øvrige indtægter er tilstrækkelig til at dække løbende  

 driftsudgifter, afdrag på prioritetsgæld, passende henlæggelser til  

 hovedistandsættelser og afskrivninger samt forbedringer af kollegiet og  

 dettes udstyr samt til at imødegå risikoen for indtægtstab o. lign.
Af  

 opstillingen i bilag 4 fremgår, at lejen også skal dække samtlige udgifter  

 til opvarmning, el og afskrivning af møbler.
43. Fordeling af huslejen på de enkelte boliger skal  

 ske under hensyn til disses indbyrdes værdi.
Udgangspunktet er boligens  

 bruttoetageareal, idet dog særlige hensyn kan begrunde afvigelser herfra.  

 Således må der eventuelt regnes med en noget lavere driftsudgift pr. m2 for  

 større boliger end for mindre, idet anskaffelsesudgifterne for visse faste  

 installationer er ens uden hensyn til boligstørrelsen.
 Der kan f. eks. fastsættes et ensartet grundbeløb pr. bolig uanset  

 størrelse, således at betaling herudover fordeles efter bruttoetageareal.  

 Lejeforhøjelse kan varsles, inden kommunalbestyrelsens godkendelse  

 foreligger, men der må i så fald tages forbehold ved varslingen om denne  

 godkendelse.
 44. Lejen for erhvervslokaler skal fastsættes til den  

 leje, der er sædvanlig for tilsvarende lejemål i ejendomme af samme alder i  

 kvarteret eller kommunen (markedslejen).
Erhvervslejernes forhold svarer til forholdene for erhvervslejere i privat  

 udlejningsbyggeri.
De er ikke omfattet af bestemmelserne om kollegianerråd,  

 jfr. afsnit 2. Lejeforhøjelser for disse lejemål skal ske under iagttagelse  

 af reglerne herom i lov om leje og kræver ikke kommunalbestyrelsens  

 godkendelse for at være gyldige.
 Indstilling til og udlejning af  

 kollegieboligerne.
 45. Ifølge § 71, stk. 1, i lov om boligbyggeri skal  

 udlejning af de kollegieboliger, der er opført med statsstøtte siden  

 kollegieloven af 1963, ske efter retningslinier, der tager hensyn til de  

 boligsøgendes uddannelsesmæssige, økonomiske og sociale forhold.
Kommunalbestyrelsen kan fastsætte nærmere regler herom.
Også hvor sådanne  

 regler fastsættes, må de hovedretningslinier for udlejningen, der er anført i  

 de følgende punkter 47-53, tages som et fast udgangspunkt.
 Selve udlejningen foretages som her efter kollegiebestyrelsen eller af den  

 forretningsfører, bestyrelsen har bemyndiget hertil.
46. Ifølge lovens § 71, stk. 2, kan der efter  

 kommunalbestyrelens bestemmelse ikke fælles indstilling til de  

 kollegieboliger der er opført i kommunen med statsstøtte siden 1963. Samtidig  

 åbner loven mulighed for, at sådan indstillingsvirksomhed kan oprettes fælles  

 for flere kommuner og ??????es med anden virksomhed, der tager sigte på  

 formidling af boliger for unge.
Se nærmere punkterne 54-60.
Disse regler afløser de hidtidige bestemmelser i boligbyggeloven om  

 regionale indstillingsvalg.
Samtidig er boligministeriets bekendtgørelse nr.  

 98 af 16. februar 1973 om indstilling til kollegieboliger samt vejledning  

 herom af samme dato bortfaldet.
 Kriterierne for udlejning af kollegieboliger.
47. Som hidtil skal kollegier opført med støtte efter  

 lov om boligbyggeri og de tidligere kollegielove af 1963 og 1966 være åbne  

 for alle unge under uddannelse.
Dette hovedprincip kan kun fraviges i det  

 omfang, hvor det også hidtil har været tilladt, f. eks. hvor det er stillet  

 som betingelse for større donationer til kollegiets opførelse eller drift, at  

 det forbeholdes bestemte uddannelsesretninger.
Der må i alle tilfælde foretages en vurdering af, hvilke krav der skal  

 stilles til uddannelsen.
Som udgangspunkt kan tages de uddannelser, der  

 berettiger til Statens Uddannelsesstøtte (SU), jfr. lov nr. 113 af 9. april  

 1975 og undervisningsministeriets bekendtgørelse nr. 344 af 22. juni 1976.  

 Det bør ikke kræves, at der rent faktisk oppebæres SU.
Dette skyldes bl. a.,  

 at SU først kan opnås fra det fyldte 18. år og således ikke af f. eks. alle  

 lærlinge og EFG-elever, som også skal kunne bo på kollegium.
Endvidere vil en  

 del uddannelsessøgende have et boligbehov, som bør kunne dækkes på et  

 kollegium, uanset at deres egne eller forældrenes økonomiske forhold  

 udelukker dem fra at få SU.
Der henvises i øvrigt til pkt. 51.
I visse tilfælde vil der kunne opstå behov for - af hensyn til kollegiets  

 økonomi - at udleje boliger til andre end uddannelsessøgende.
Der henvises  

 herom til afsnit 3, pkt. 31.
48. Lovene om støtte til kollegiebyggeri har stedse  

 forudsat, at kollegianerne er unge uddannelsessøgende.
Der bør dog ikke  

 fastsættes egentlige aldersgrænser for retten til kollegiebolig, men der må  

 være mulighed for i alle tilfælde at foretage en samlet vurdering af den  

 boligsøgendes uddannelsesmæssige, økonomiske og sociale forhold, uden at  

 alderen behøver at spille afgørende ind.
49. Ofte vil antallet af boligsøgende overstige  

 antallet af ledige kollegieboliger.
Ved udlejningen må de boligsøgende derfor  

 på grundlag af visse kriterier opstilles i prioritetsorden.
De regionale  

 indstillingsudvalg, som blev nedsat efter den tidligere lovgivning, har til  

 brug herfor anvendt pointskalaer, ofte med en meget betydelig  

 differentiering.
Også en mere enkel fremgangsmåde skulle imidlertid kunne  

 give den fornødne sikkerhed for, at boligsøgende med størst behov tilgodeses  

 først.
50. Et væsentligt forhold er ansøgerens aktuelle  

 boligsituation.
Der kan her tages hensyn til den nuværende boligs afstand til  

 uddannelsessted, husleje samt dens areal, sanitære forhold, køkkenfaciliteter  

 og opvarmning.
Er ansøgeren uforskyldt blevet boligløs eller opsagt i sin  

 nuværende bolig, må der lægges afgørende vægt herpå.
51. Også ansøgerens økonomiske forhold må tages i  

 betragtning, således at den økonomisk svagest stillede, alt andet lige, har  

 fortrinsret.
Der bør dog ikke fastsættes nogen egentlig øvre indtægtsgrænse  

 for retten til at bo på kollegium.
Hvor der er ledige boliger, kan i øvrigt  

 kvalificerede ansøgere således ikke afvises med den begrundelse, at de tjener  

 for meget.
52. Ved vurderingen af boligbehovet må der også tages  

 hensyn til ansøgerens sociale forhold.
Der bør således især lægges vægt på  

 fysiske eller psykiske handicaps, som skønnes at kunne lettes ved et  

 kollegieophold.
Også andre sociale forhold, der f. eks. har relation til den  

 nuværende boligsituation, kan tillægges betydning.
 Udlejning af boliger i fremtidige kollegier.
53. Efter lovens § 60, stk. 2, skal fremtidige  

 boliger, der med statsstøtte er opført for unge under uddannelse, efter  

 boligministerens nærmere bestemmelse fortrinsvis stilles til rådighed for  

 unge uddannelsessøgende og andre unge med et særligt behov derfor.
Denne  

 bestemmelse omfatter altså ikke de bestående kollegier, men kun fremtidige,  

 der opføres med støtte efter lov om boligbyggeri.
Bestemmelsen omfatter også  

 de fremtidige, særligt finansierede enkeltværelser i almennyttigt  

 boligbyggeri.
For udlejningen af disse værelser vil der blive redegjort i et  

 særligt cirkulære, jfr. pkt. 1.
 Ved vurderingen af, om en uddannelsessøgende har et særligt behov i de  

 fremtidige kollegier, må de retningslinier, som anvendes i de bestående  

 kollegier, og som er angivet foran i pkt. 47-52, lægges til grund.
Ved afgørelsen af, om en ung ikke-uddannelsessøgende derefter bør have  

 fortrinsret, må den pågældendes sociale og økonomiske situation vurderes  

 under eet, og også her vil i almindelighed kunne anvendes de kriterier af  

 social og økonomisk karakter, som gælder for uddannelsessøgende.
Der kan dog  

 i det enkelte tilfælde være behov for, at kommunen foretager en mere  

 indgående vurdering af, i hvilket omfang den unges problemer kan afhjælpes  

 ved et kollegieophold, eller om anden social bistand kan sættes ind med bedre  

 virkning.
 Indstilling til kollegieboligerne.
54. Navnlig i kommuner med flere kollegier kan det  

 være praktisk at etablere en fælles indstilling af ansøgere til  

 kollegieboliger.
Herved gøres det muligt at vurdere alle ansøgere ud fra  

 samme retningslinier og dermed at fordele samtlige boliger mere  

 hensigtsmæssigt.
Endvidere vil der være tale om en service for de  

 uddannelsessøgende, som på eet sted og med een ansøgning kan komme i  

 betragtning ved tildelingen af bolig flere steder.
Endelig vil der samtidig  

 være tale om en administrativ lettelse for de enkelte kollegiebestyrelser.
55. Det er overladt til den enkelte kommunalbestyrelse  

 at bestemme, om der skal oprettes en fælles indstillingsvirksomhed til  

 kollegieboliger i kommunen.
Det er ligeledes kommunalbestyrelsen, der  

 bestemmer, hvorledes en eventuel indstillingsvirksomhed skal lægges til  

 rette.
Ved boligbyggeriloven af 1971 gennemførtes hjemmel til nedsættelse af  

 såkaldte regionale indstillingsudvalg.
Sådanne udvalg er nedsat for  

 hovedstadsområdet, Århus kommune, Aalborg kommune, Fyns amt, Sønderborg og  

 Skive.
Kommunalbestyrelserne kan beslutte, at indstillingen fortsat skal  

 foretages på denne måde.
Såfremt der indføres andre ordninger, må man være  

 opmærksom på, at indstillingsudvalgene kan have bindende aftaler med  

 kollegierne, og at en nyordning derfor først kan få virkning efter sådanne  

 aftalers udløb, om fornødent efter opsigelse fra kollegiernes side.
 Gennemføres der ordninger til afløsning af indstillingsudvalgene, bør  

 kommunalbestyrelserne i alle tilfælde sørge for, at der skabes lempelige  

 overgangsordninger for udvalgenes personale.
56. Det vil være hensigtsmæssigt, om  

 kommunalbestyrelserne forhandler nærmere med kollegiebestyrelserne om den  

 fremtidige tilrettelæggelse af indstillingen.
Kommunalbestyrelsen bør  

 herunder - som tilsynsmyndighed - snarest give kollegiebestyrelserne pålæg om  

 ikke at indgå aftaler om indstilling uden først at forelægge disse for  

 kommunalbestyrelsen til godkendelse.
57. Indstillingsvirksomheden kan oprettes fælles for  

 flere kommuner.
Dette vil navnlig være praktisk i områder, hvor kollegier i  

 flere kommuner betjener et fælles opland, især hvor  

 uddannelsesinstitutionerne er lands- eller regiondækkende.
58. En indstillingsvirksomhed vil umiddelbart omfatte  

 de kollegier, hvis vedtægter indeholder en særlig bestemmelse herom.
Dette  

 gælder kollegieinstitutioner, hvis vedtægter er godkendt fra april 1969 og  

 fremefter.
I andre kollegier må kommunalbestyrelsen sørge for den nødvendige  

 ændring af vedtægterne.
Der henvises til normalvedtægterne (bilag 3).
59. I visse områder kan der være behov for en  

 samordnet indsats, der tager sigte på såvel indstilling til kollegieboliger  

 som på anvisning af fremlejede værelser i privat og almennyttigt boligbyggeri  

 samt eventuelt også indstilling til enkeltværelser i det almennyttige  

 byggeri, hvortil uddannelsessøgende og andre unge med særlige behov har  

 fortrinsret.
Også en sådan samordnet virksomhed åbner lovens § 71, stk. 2,  

 mulighed for at iværksætte.
Men det er ligeledes her overladt til den enkelte  

 kommunalbestyrelse - eller flere i fællesskab - at tilrettelægge en sådan  

 virksomhed.
60. Kommunalbestyrelsen kan bestemme, hvordan en  

 indstillingsvirksomhed skal finansieres.
Efter den nu bortfaldne  

 bekendtgørelse nr. 98 af 16. februar 1973 om indstilling til kollegieboliger  

 kan udvalgene for deres virksomhed opkræve et gebyr hos  

 kollegieinstitutionerne på indtil 1/2 pct. af den samlede lejeindtægt.  

 Derimod har der ikke været tale om opkrævning af gebyr fra ansøgerne.
Kommunalbestyrelserne må ved gennemførelsen af indstillingsordninger være  

 opmærksomme på, at de enkelte kollegiers betaling herfor - der jo skal  

 modsvares i kollegiets lejeindtægt - holdes på et rimeligt niveau.
I denne  

 henseende kanden tidligere maksimumsgrænse på 1/2 pct. af lejeindtægten være  

 vejledende.
Samtidig må kommunalbestyrelsen påse, at der sker en nedsættelse  

 af eventuelle forretningsførerhonorarer, svarende til den lettelse i disses  

 arbejde, indstillingsvirksomheden medfører.
 Hvor der etableres en fælles egentlig anvisnings- eller  

 udlejningsvirksomhed, henledes opmærksomheden på kapitel XVII: »Om  

 mellemmænd ved udlejning« i lov om leje (lovbekendtgørelse nr. 296 af 1.  

 juni 1976) samt boligministeriets bekendtgørelse nr. 86 af 21. marts 1975 om  

 autoriserede mellemmænd ved udlejning.
Bemyndigelser til Kongeriget Danmarks  

 Hypotekbank og 61. Såfremt kollegieinstitutionen vil finansiere en  

 forandring ved optagelse af lån mod pant i ejendommen, eller det er  

 nødvendigt at gennemføre lejeforhøjelse i den anledning, skal forandringen  

 godkendes af boligministeren, inden den bringes til udførelse.
Kongeriget Danmarks Hypotekbank og Finansforvaltning bemyndiges herved til  

 på boligministerens vegne og efter indstilling fra kommunalbestyrelsen at  

 meddele tilladelse til gennemførelse af forandringer.
Hypotekbanken  

 bemyndiges endvidere til på boligministerens vegne at afgøre spørgsmål om  

 udgifternes finansiering, herunder til at meddele samtykke til, at statslån  

 eller statsgaranterede lån rykker for tillægslån.
Hypotekbankens afgørelser  

 kan indbringes for boligministeriet så endelig afgørelse.
Nødvendige lejeforhøjelser i forbindelse med forandringerne godkendes af  

 kommunalbestyrelsen.
Ansøgning indsendes til Kongeriget Danmarks Hypotekbank  

 og Finansforvaltning, Landgreven 4, 1301 København K, gennem  

 kommunalbestyrelsen med opstilling over udgifterne og fornødent  

 projektmateriale i øvrigt, oplysning om arbejdernes finansiering samt  

 driftsbudget.
Kommunalbestyrelsens indstilling skal ligeledes medfølge.
 62. Der vil i almindelighed kunne forventes godkendt  

 arbejder, hvortil der i nybyggeri eller ved ombygning kunne ydes statsstøtte.  

 Ved ændringer eller udvidelse af centralvarme- og varmtvandsinstallation vil  

 det normalt være et vilkår, at ejendommen opfylder eller kommer til at  

 opfylde de krav til varmeisolering, der stilles til nybyggeri.
 63. Der kan ikke forventes godkendt forandringer, der  

 forringer ejendommens panteværdi eller boligernes brugsværdi eller på  

 afgørende måde ændrer ejendommens karakter af kollegieejendom.  

 Foranstaltninger, hvorved antallet af boliger formindskes, kan heller ikke  

 forventes godkendt, medmindre ganske særlige forhold, der indebærer afgørende  

 fordele for kollegiets drift, taler derfor.
64. Såfremt kollegieinstitutionen vil finansiere  

 forandringen ved optagelse af tillægslån eller ved anden belåning med pant i  

 ejendommen, må der ansøges om samtykke hertil fra hypoteksbanken.
Det er en  

 forudsætning for at kunne gennemføre forbedringer med lån, der skal have pant  

 forud for statslån. statsgaranterede lån eller kommunelån, at også  

 kommunalbestyrelsen kan godkende, at statslånet, det statsgaranterede lån og  

 kommunelånet rykker, og at kommunen vil vedstå eventuelle garantier uanset  

 rykning af de kommunegaranterede lån.
 Tilladelser vil kun blive bevilget inden for samme lånegrænse af den  

 godkendte udgift ved forbedringen som den, statslånet eller det  

 statsgaranterede lån er ydet efter.
Overstiger tillægslånet, hvad der således kan respekteres, må det  

 overskydende beløb betales som ekstraordinært afdrag på statslånet eller det  

 statsgaranterede lån.
Hvis der tillige er ydet kommunelån, betales som  

 ekstraordinært afdrag på dette den del af det overskydende beløb, som svarer  

 til forholdet mellem statslånet og kommunelånet.
65. Kongeriget Danmarks Hypotekbank og  

 Finansforvaltning bemyndiges desuden til på boligministerens vegne at afgøre,  

 om ekstraordinært afdrag skal ydes på statslånet tilfælde af ekspropriation,  

 skelforandringer eller afhændelse på anden måde af dele af ejendommen, uden  

 at dennes drift som kollegieinstitution berøres.
Det er en betingelse, at  

 kommunalbestyrelsen kan godkende, at statslånet forbliver indestående uanset  

 rykning af de kommunegaranterede lån.
Boligministeriet, den 2. februar 1978 OVE HOVE /Bent Noiesen UDDRAG Lov nr. 611 af 14. december 1977.
 Bilag 1.
 Lov om ændring af lov om boligbyggeri.
(Boliger for unge under uddannelse m.fl.
Lån til betaling af  

 beboerindskud).
 VI MARGRETHE DEN ANDEN, af Guds Nåde Danmarks Dronning, gør vitterligt:
 Folketinget har vedtaget og Vi ved Vort samtykke stadfæstet følgende lov:
 § 1.  I lov nr. 83 af 19. marts 1975 om boligbyggeri,  

 jfr. lovbekendtgørelse nr. 357 af 23. juni 1977, foretages følgende  

 ændringer:
1. Kap.
IX affattes således:
 Boliger for unge under uddannelse m.fl.
§ 60.  Til opførelse af boliger for unge under  

 uddannelse kan boligministeren på statskassens vegne give tilsagn om  

 statslån, rentesikring og eventuelt tillige statsgaranti.
Støtte kan ydes til  

 almennyttige boligselskaber samt til selvejende kollegieinstitutioner, fonds  

 og lignende, såfremt disses vedtægter kan godkendes af boligministeren.  

 Bestemmelserne i § 4, stk. 2-4(* 1), finder tilsvarende anvendelse.
 Stk. 2.  Boliger opført med statsstøtte efter stk. 1  

 skal efter boligministerens nærmere bestemmelse fortrinsvis stilles til  

 rådighed for unge uddannelsessøgende og andre unge med et særligt behov  

 derfor.
 Stk. 3.  Tilsagn om støtte sker med hensyntagen til det  

 forventede behov i det påfældende område sammenholdt med  

 udlejningssituationen i allerede opførte boliger.
 § 61.  Boligerne skal fortrinsvis indrettes i  

 forbindelse med almennyttigt boligbyggeri, der opføres med støtte efter  

 reglerne i denne lov.
 Stk. 2.  Støtte efter dette kapitel kan under særlige  

 omstændigheder ydes til erhvervelse og eventuel ombygning af bebyggede  

 ejendomme med henblik på indretning af boliger som nævnt i § 60.
§ 62.  Statslån kan ydes op til 20 pct. af ejendommens  

 værdi.
Det er en betingelse for ydelse af statslån, at vedkommende kommune  

 yder lån på 6 pct. af værdien.
Statens og kommunens lån skal have sideordnet,  

 oprykkende panteret efter lån i institutter, som er godkendt i medfør af lov  

 om realkreditinstitutter.
Summen af disse låns netteprovenu samt stats- og  

 kommunelån kan udgøre indtil 100 pct. af ejendommens værdi.
 Stk. 2.  I hovedstadsområdet udlåner hovedstadsrådet til  

 kommunen halvdelen af det beløb, kommunen yder efter stk. 1. Ved kommunens og  

 hovedstadsrådets långivning efter stk. 1 og 2 gælder § 57, stk. 2 og 3,  

 tilsvarende.
Stk. 3.  Ud over statslån efter stk. 1 kan  

 boligministeren yde statslån til finansiering af rimelige udgifter til  

 møblering og montering.
Sådant lån kan ydes med indtil 3.500 kr. pr.  

 værelsesenhed.
Beløbet reguleres i overensstemmelse med  

 byggeomkostningsindekset for montagebyggeri i forhold til 1. april 1977.
Stk. 4.  Garanti og rentesikring kan ydes efter reglerne  

 i kap.
VII.
 § 63.  Lån udbetales i forbindelse med grundkøb og  

 byggeriets projektering og udførelse efter retningslinier, der fastsættes af  

 boligministeren.
 Stk. 2.  Boligministeren kan fastsætte nærmere  

 retningslinier for berigtigelsen af de lån, der ydes af staten og kommunerne,  

 herunder at lånene skal berigtiges ved udbetaling til Boligselskabernes  

 Landsbyggefond til videre udlån til bygherren.
 Stk. 3.  Udbetaling af statslån kan betinges af, at en  

 forholdsmæssig del af kommunens lån er udbetalt.
§ 64.  Statens og kommunernes lån er rentefri.
De  

 afdrages, når ejendommens økonomi efter långivernes skøn tillader det, jfr. §  

 32, 2. pkt.
Tilbagebetaling skal dog påbegyndes senest 50 år efter  

 ejendommens ibrugtagelse.
 Stk. 2.  Hovedstadsrådets lån til kommuner ydes på samme  

 vilkår som kommunernes lån.
 Stk. 3.  Såfremt boligerne udlejes til andre end unge,  

 der efter § 60, stk. 2, har fortrinsret dertil, kan boligernes finansiering  

 efter boligministerens nærmere bestemmelse ændres til den i § 40, stk. 2,  

 fastsatte.
§ 65.  Boligministeren kan yde statstilskud til  

 nedbringelse af lejen for uddannelsessøgende, der bebor enkelte værelser i  

 det almennyttige boligbyggeri.
Tilsvarende støtte kan ydes til kollegier,  

 opført med støtte efter § 60.
 § 66.  Bestemmelserne i § 52, § 54, stk. 2, og §§ 56,  

 58 og 59 finder tilsvarende anvendelse på byggerier, der opføres med støtte  

 efter nærværende kapitel.
 § 67.  Boligministeren fastsætter nærmere regler om  

 sammensætningen af bestyrelser i kollegier opført med statsstøtte efter lov  

 nr. 250 af 7. juni 1963, lov nr. 238 af 8. juni 1966 med senere ændringer,  

 lov nr. 268 af 9. juni 1971 om ændring af lov om boligbyggeri og senere  

 boligbyggerilove, jfr. senest lovbekendtgørelse nr. 357 af 23. juni 1977,  

 eller efter denne lov.
 Stk. 2.  I bestyrelserne skal så vidt muligt være  

 ligelig repræsentation af ungdommen, herunder de uddannelsessøgende og  

 beboerne, af kommunalbestyrelsen og af uddannelsesinstitutioners ledelse.
 Stk. 3.  Hvor forholdene taler derfor, kan  

 boligministeren udpege en forretningsfører til midlertidigt at overtage  

 kollegiebestyrelsens opgaver.
 § 68.  Boligministeren kan fastsætte nærmere regler om  

 beboerindflydelse i de kollegier, der er nævnt i § 67, stk. 1, samt i  

 kollegier, der er opført med statsstøtte efter lov nr. 235 af 30. april 1946,  

 lov nr. 107 af 14. april 1955 og lov nr. 356 af 27. december 1958 om  

 boligbyggeri med senere ændringer.
 § 69.  Kommunalbestyrelsen fører efter regler, der  

 fastsættes af boligministeren, tilsyn med de i § 67, stk. 1, nævnte  

 kollegier, der ligger i kommunen.
 § 70.  Bestemmelserne i § 7(* 3) finder anvendelse ved  

 fastsættelse af lejen m.v. for boliger opført med støtte efter dette kapitel.
Stk. 2.  Med henblik på udligning af lejeniveauet i  

 kollegiebyggeri og andet byggeri for unge under uddannelse kan vilkårene for  

 lån efter § 62 i lov nr. 83 af 19. marts 1975 om boligbyggeri eller efter  

 denne lov ændres med et halvt års varsel.
Boligministeren fastsætter nærmere  

 bestemmelser for huslejeudligningens gennemførelse.
 Stk. 2.  Selskabet eller institutionen kan opsige  

 lejemålet med 3 måneders varsel, når lejeren har fuldført sin uddannelse  

 eller de forudsætninger, hvorunder boligen blev udlejet, ikke længere er  

 opfyldt.
§ 71.  Udlejning af de i § 67, stk. 1, nævnte boliger  

 skal ske efter retningslinier, der tager hensyn til de boligsøgendes  

 uddannelsesmæssige, økonomiske og sociale forhold.
Kommunalbestyrelsen kan  

 fastsætte nærmere regler herom.
Stk. 2.  Efter kommunalbestyrelsens bestemmelse kan der  

 ske fælles indstilling til de i stk. 1 nævnte boliger i kommunen.
Sådan  

 indstillingsvirksomhed kan oprettes fælles for flere kommuner og kan  

 samordnes med anden virksomhed, der tager sigte på formidling af boliger for  

 unge.
§ 72.  Boligministeren nedsætter et ungdomsboligråd  

 med repræsentanter for ungdommen, kommunerne, de almennyttige boligselskaber  

 og uddannelsesinstitutionernes ledelse.
Ungdomsboligrådet er rådgivende for  

 boligministeren i spørgsmål om ungdommens boligforhold.
Boligministeren  

 fastsætter de nærmere bestemmelser om rådets sammensætning og arbejdsopgaver.
 11. I § 90 indsættes som stk. 3:
»Stk. 3.  Efter bygherrens anmodning kan  

 boligministeren efter forhandling med vedkommende kommune, jfr. § 63, stk. 1,  

 beslutte, at støtte efter kap.
IX kan ydes til kollegier, hvor tilsagn om  

 statsstøtte efter tidligere love om boligbyggeri ikke er endeligt  

 berigtiget.«.
§ 2 Loven træder i kraft den 1. januar 1978.
 Givet på Christiansborg slot, den 14.  

 december 1977.
 Under Vor Kongelige Hånd og Segl.
 MARGRETHE R.
 Ove Hove.
 Bilag 2.
 (Bestyrelser, kollegianerråd og tilsyn).
 I medfør af §§ 67, 68 og 69 i lov om boligbyggeri, jfr. lovbekendtgørelse  

 nr. 357 af 23. juni 1977, som ændret ved lov nr. 611 af 14. december 1977  

 (Boliger for unge under uddannelse m.fl.), fastsættes:
 § 1.  Reglerne i denne bekendtgørelse gælder for  

 kollegier, der er opført med statsstøtte efter lov nr. 250 af 7. juni 1963,  

 lov nr. 238 af 8. juni 1966 med senere ændringer, lov nr. 268 af 9. juni 1971  

 om ændring af lov om boligbyggeri og senere boligbyggerilove, jfr.  

 lovbekendtgørelse nr. 357 af 23. juni 1977 og lov nr. 611 af 14. december  

 1977 om ændring af lov om boligbyggeri.
 Bestyrelsernes sammensætning.
 § 2.  Kollegieinstitutionens bestyrelse skal udpeges  

 og sammensættes således, at den kan sikre en effektiv og forsvarlig drift af  

 kollegiet efter de regler, der gælder herom.
Stk. 2.  Bestyrelsen skal så vidt muligt bestå af  

 medlemmer, hvoraf en trediedel udpeges efter indstilling fra lokale  

 ungdomsorganisationer, herunder organisationer for uddannelsessøgende, samt  

 kollegianerrådet.
En anden trediedel udpeges efter indstilling fra ledelsen  

 for de uddannelsesinstitutioner, hvis studerende i første række forudsættes  

 at være beboere på kollegiet (kollegianere). Den sidste trediedel udpeges af  

 kommunalbestyrelsen, der skal godkende samtlige medlemmer af  

 kollegiebestyrelsen.
 Stk. 3.  Efter kommunalbestyrelsens bestemmelse kan der  

 også udpeges medlemmer efter indstilling fra andre parter.
 Stk. 4.  Bestyrelsen kan omfatte mindst 3 og højst 7  

 medlemmer.
 Stk. 5.  Medlemmer, der udpeges efter indstilling fra  

 uddannelsesinstitutionernes ledelse eller af kommunalbestyrelsen, kan ikke  

 udpeges blandt uddannelsessøgende.
 § 3.  Kommunalbestyrelsen træffer beslutning efter § 2  

 om sådanne ændringer i kollegieinstitutionens vedtægter, som måtte være  

 nødvendige for at sikre en bestyrelse med en sammensætning som angivet i  

 bestemmelsen.
 Stk. 2.  Indtil en ny bestyrelse er etableret efter § 2,  

 opretholdes de hidtidige regler i vedtægterne om bestyrelsens sammensætning.
 Stk. 3.  Kommunalbestyrelsen kan bestemme, at de  

 fornødne ændringer af bestyrelsens sammensætning efter § 2 skal ske i  

 forbindelse med den ordinære udskiftning af bestyrelsesmedlemmer efter  

 institutionens vedtægter. Ændringen skal dog senest være tilendebragt den 1.  

 april 1980.
 § 4.  Såfremt der ikke på anden måde fremkommer  

 indstilling fra indstillingsberettigede ifølge § 2, stk. 2, indkalder  

 kommunalbestyrelsen forslag herom ved offentlig bekendtgørelse på den måde,  

 der sædvanligt anvendes i kommunen for sådan bekendtgørelse.
Stk. 2.  Kan det fornødne antal egnede  

 bestyrelsesmedlemmer ikke udpeges efter retningslinierne i § 2, stk. 2, kan  

 kommunalbestyrelsen uden indstilling udpege sådanne medlemmer, som den finder  

 egnede.
Højst en trediedel af medlemmerne kan dog udpeges blandt  

 uddannelsessøgende.
 § 5.  Kommunalbestyrelsen afgiver indberetning til  

 boligministeren om kollegiebestyrelsens sammensætning og ændring heri.
 Stk. 2.  Tvivlsspørgsmål om, hvem der er  

 indstillingsberettigede efter § 2, stk. 2, afgøres af boligministeren.
 Stk. 3.  Boligministeren kan under ganske særlige  

 omstændigheder forlænge fristen i § 3, stk. 3.
 Kollegianerråd.
 § 6.  Kollegiets beboere (kollegianerne) har ret til  

 medindflydelse på kollegiets drift efter reglerne i § 10, såfremt de på et  

 kollegianermøde træffer beslutning herom og vælger et kollegianerråd til at  

 udøve medindflydelsen.
§ 7.  Til kollegianermøder indkaldes med mindst 8  

 dages varsel ved opslag på passende sted eller ved brev samtlige kollegianere  

 med angivelse af det eller de emner, som skal drøftes på mødet.
Samtidig  

 indkaldes kollegiebestyrelsen skriftligt.
Stk. 2.  Kollegianermødet er beslutningsdygtigt, når  

 mindst halvdelen af kollegianerne på kollegiet er mødt.
Kollegianermødets  

 beslutninger træffes på grundlag af almindelig stemmeflerhed blandt de  

 mødende kollegianere.
Der kan ikke stemmes ved fuldmagt.
 Stk. 3.  Kollegianermødet vælger selv sin dirigent.  

 Kollegianermødet træffer afgørelse om antallet af kollegianerrådsmedlemmer,  

 dog at antallet mindst er 3 og højst 9.
Stk. 4.  Kollegianermødet foretager valg af  

 kollegianerrådsmedlemmer og suppleanter for disse.
Valgperioden er 1 år.  

 Genvalg kan finde sted.
Stk. 5.  Et kollegianermøde kan beslutte, at en  

 kollegianerforenings bestyrelse er kollegianerråd, såfremt et flertal af  

 kollegianerne er tilsluttet foreningen, og såfremt foreningen kun har  

 medlemmer, der bor på kollegiet.
Et senere kollegianermøde kan beslutte, at  

 der påny skal vælges kollegianerråd efter reglerne i stk. 3 og 4.
§ 8.  Kollegianerrådet skal hvert år senest 3 måneder  

 efter kollegiets regnskabsårs slutning foranledige afholdt ordinært  

 kollegianermøde.
Dagsordenen for kollegianermødet skal mindst omfatte  

 følgende punkter:
 1. Aflæggelse af kollegianerrådets beretning for det  

 forløbne år.
 2. Valg af kollegianerrådsmedlemmer.
 § 9.  Ekstraordinært kollegianermøde afholdes, når  

 kollegianerrådet finder anledning dertil, eller når det til behandling af et  

 angivet emne ønskes af mindst en fjerdedel af kollegianerne, eller når der på  

 et tidligere kollegianermøde er truffet beslutning herom, eller når  

 kollegiebestyrelsen anmoder herom.
§ 10.  Kollegianerrådet fører tilsyn med kollegiets  

 vedligeholdelsestilstand og pasning samt påser, at der er god orden på  

 kollegiet.
Eventuel påtale sker til kollegiebestyrelsen.
Såfremt  

 kollegieanerrådet foreslår ændringer i kollegiets husorden, skal denne efter  

 at være omdelt til samtlige beboere forelægges til godkendelse på et  

 kollegianermøde.
Godkendes den på kollegianermødet, skal den være gældende,  

 medmindre kollegiebestyrelsen har vægtige grunde til at modsætte sig dette.
 Stk. 2.  Kollegiebestyrelsens udkast til årsregnskab og  

 driftsbudget for kollegiet skal forelægges for kollegianerrådet.
 Stk. 3.  Kollegianerrådet skal orienteres om  

 kollegiebestyrelsens ansættelse og affskedigelse af ejendomsfunktionærer.
Stk. 4.  Kollegianerrådet kan inden for rammerne af et  

 godkendte budget foreslå, hvilke vedligeholdelsesarbejder og fornyelser  

 kollegiebestyrelsen skal lade udføre på kollegiet.
Kollegiebestyrelsen skal,  

 når der ikke foreligger særlige omstændigheder, lade de af kollegianerrådet  

 foreslåede vedligeholdelsesarbejder og fornyelser udføre på kollegiet.
 Stk. 5.  Kollegianerrådet kan i en forretningsorden  

 træffe nærmere bestemmelser om udførelsen af sit hverv.
 Kommunalbestyrelsens tilsyn.
 § 11.  Kommunalbestyrelsen fører tilsyn med de  

 kollegieinstitutioner, hvis ejendom ligger i kommunen.
 § 12.  Kommunalbestyrelsen påser, at ejendommen  

 anvendes i overensstemmelse med det formål, vedtægterne angiver, og at  

 institutionen tilrettelægger driften i dette øjemed på forsvarlig måde under  

 iagttagelse af de herom gældende bestemmelser.
 Stk. 2.  Anvendelse af ejendommen til andet formål må  

 kun ske med samtykke af boligministeren og i tilfælde, hvor der indestår  

 kommunale lån, tillige af kommunalbestyrelsen.
 Stk. 3.  Kommunalbestyrelsen er berettiget til at  

 afkræve institutionen oplysning om ethvert forhold til belysning af, om  

 institutionen og ejendommen drives efter retningslinierne i stk. 1, og i  

 øvrigt at træffe enhver fornøden foranstaltning til udøvelse af sit tilsyn.
 § 13.  Hvert år senest 3 måneder før regnskabsåret  

 begyndelse udarbejdet budget med lejefastsættelse for det følgende år til  

 kommunalbestyrelsens godkendelse.
 Stk. 2.  Lejen skal fastsættes således, at lejeindtægten  

 sammen med kollegiets eventuelle øvrige indtægter er tilstrækkelig til at  

 dække løbende driftsudgifter, afdrag på prioritetsgæld, passende henlæggelser  

 til hovedistandsættelser og afskrivninger samt forbedringer af kollegiet og  

 dettes udstyr, samt til at imødegå risikoen for indtægtstab og lignende.
 Stk. 3.  Kommunalbestyrelsen kan i det omfang, den  

 finder det fornødent, kræve ændringer i budgettet og lejefastsættelsen.
Stk. 4.  Vedtægtsmæssigt udarbejdet regnskab for de  

 enkelte år indsendes inden 3 måneder efter regnskabsårets udløb i revideret  

 stand forsynet med bestyrelsens underskrift og påtegnet af institutionens  

 revisor til kommunalbestyrelsens godkendelse.
Kommunalbestyrelsen kan, hvis  

 den finder det påkrævet, udpege en revisor til at foretage fornyet revision  

 af institutionens regnskaber.
 § 14.  Såfremt der konstateres uregelmæssigheder af  

 ikke uvæsentligt betydning ved institutionens eller ejendommens drift, eller  

 institutionen ikke kan opfylde sine økonomiske forpligtelser, afgiver  

 kommunalbestyrelsen uden ubegrundet ophold indberetning herom til  

 boligministeren.
 Stk. 2.  Boligministeren kan i det enkelte tilfælde  

 træffe sådanne foranstaltninger til sikring af en kollegieinstitutions  

 forsvarlige administration, som han finder fornødne.
 § 15.  Likvidation foretages af en likvidator udpeget  

 af boligministeren efter indstilling fra kommunalbestyrelsen.
Stk. 2.  Ved likvidation af institutionen anvendes de  

 fremkomne midler i første række til betaling af gæld.
Er der herefter noget  

 tilbage, bestemmer boligministeren anvendelsen heraf efter indstilling fra  

 kommunalbestyrelsen.
 § 16.  Kommunalbestyrelsen kan godkende sådanne  

 ændringer af institutionens vedtægter, som nøje følger de af boligministeren  

 godkendte normalvedtægter og kun indebærer en udfyldning af disse.
 § 17.  Reglerne i denne bekendtgørelse gælder uanset  

 modstående bestemmelser i institutionens vedtægter, fundats eller lignende.
Boligministeriet, den 28. december 1977 OVE HOVE Bent ??????? Bilag 3.
Normalvedtægter for kollegier Navn og hjemsted § 1 Kollegiets navn er .................................................
 Kollegiet er en selvejende institution.
 Dets hjemsted er ...................................................
 Formål.
§ 2 Kollegiets formål er på ejendommen, matr.nr. ............ at etablere og  

 drive et kollegie for unge under uddannelse.
 Kapitalforhold.
§ 3 Kollegiets disponible formue skal med undtagelse af en passende  

 driftskapital anbringes i overensstemmelse med de for anbringelse af  

 umyndiges midler gældende regler, dog at bestyrelsen ved eenstemmig  

 vedtagelse er berettiget til at gøre afvigelser herfra, såfremt  

 kommunalbestyrelsen meddeler samtykke hertil.
 Værdipapirer skal noteres på kollegiets navn og forsynes med  

 kommunalbestyrelsens prohibitivpåtegning, eller kommunalbestyrelsens  

 indseende med dispositioner over disse på anden måde sikres.
§ 4 Udviser kollegiets årsregnskab overskud, kan bestyrelsen overføre  

 overskuddet eller en del deraf til kapitalkonto eller til reservefond til  

 imødegåelse af fremtidige tab ved kollegiets drift.
I det omfang, overskuddet  

 ikke henlægges til kapitalkonto eller reservefond, overføres til næste år.
 Ledelse.
§ 5 Kollegiet ledes af en bestyrelse, der sammensættes således:
Bestyrelsens medlemmer er ulønnede.
Bestyrelsen vælger af sin midte en  

 formand.
Valget gælder for 2 år, og halvdelen eller så nær halvdelen som  

 muligt afgår hvert år.
Genvalg kan finde sted.
Ved det første valg bestemmes  

 det ved lodtrækning, hvilke bestyrelsesmedlemmer der skal afgå først.
§ 6 Bestyrelsen har den overordnede ledelse af kollegiets anliggender.
Den  

 træffer de nødvendige beslutninger til sikring af en forsvarlig drift efter  

 reglerne i disse vedtægter og disponerer over institutionens midler i  

 overensstemmelse hermed.
Bestyrelsen fastsætter selv sin forretningsorden.
Bestyrelsen er  

 beslutningsdygtig, når mindst halvdelen af medlemmerne er til stede.
Beslutninger træffes ved simpel stemmeflerhed.
I tilfælde af stemmelighed  

 er formandens stemme afgørende.
 Bestyrelsen kan antage lønnet medhjælp.
§ 7 Kollegiet tegnes af formanden i forbindelse med et andet medlem af  

 bestyrelsen.
Ved køb, salg eller pantsætning af fast ejendom kræves  

 underskrift af den samlede bestyrelse og godkendelse af boligministeriet  

 eller - efter bemyndigelse fra ministeriet - Kongeriget Danmarks Hypotekbank  

 og Finansforvaltning, alt efter indstilling fra kommunalbestyrelsen.  

 Bestemmelse herom tinglyses på institutionens ejendom.
§ 8 Bestyrelsesmøder indkaldes af formanden mindst 1 gang om året og i øvrigt  

 så ofte, der er anledning hertil.
Bestyrelsesmøde skal indvarsles på begæring  

 af 2 af bestyrelsens medlemmer.
 Indvarsling sker normalt skriftligt med 8 dages varsel og med angivele af  

 dagsorden.
 I en af formanden autoriseret protokol optages et kort referat af  

 forhandlingerne.
 Tilsyn.
§ 9 Kollegiet er undergivet kommunalbestyrelsens tilsyn efter de af  

 boligministeriet til enhver tid fastsatte regler herom.
 Kollegianerne.
§ 10 Bestyrelsen udlejer boligerne til kollegianerne efter ansøgning.
Adgang  

 til bolig på kollegiet har alle unge under uddannelse og eventuelt andre unge  

 efter boligministeriets nærmere bestemmelse.
Udlejning af boligerne skal ske efter de retningslinier, boligministeriet  

 og kommunalbestyrelsen fastsætter.
Der skal tages hensyn til den  

 boligsøgendes uddannelsesmæssige, økonomiske og sociale forhold.
 Kommunalbestyrelsen kan bestemme, om indstillingen til ledige boliger skal  

 ske gennem en indstillingsordning, som kan være fælles for flere kollegier og  

 flere kommuner.
 Bestyrelsen fastsætter betingelserne for kollegieopholdet samt varigheden  

 af dette.
 Ingen kollegianer kan uden særlig dispensation forblive boende, efter at  

 uddannelsen er afsluttet.
 Bestyrelsen fastsætter en husorden for kollegiet. Ændringer i husordenen  

 sker under iagttagelse af reglerne om beboerindflydelse (kollegianerråd).
§ 11 Kollegianerne betaler en af bestyrelsen fastsat og af kommunalbestyrelsen  

 godkendt leje.
 Lejeforhøjelser kan gennemføres med 3 måneders varsel under forbehold af  

 kommunalbestyrelsens godkendelse.
 Lejen skal fastsættes således, at lejeindtægten sammen med kollegiets  

 eventuelle øvrige indtægter er tilstrækkelig til at dække løbende  

 driftsudgifter, afdrag på prioritetsgæld, passende henlæggelser til  

 hovedistandsættelser og afskrivninger samt forbedringer af kollegiet og  

 dettes udstyr samt til at imødegå risikoen for indtægtstab og lignende.
 Regnskab og revision.
§ 12 Kollegiets regnskabsår er kalenderåret.
 Bestyrelsens formand drager omsorg for, at regnskab udfærdiges, revideres  

 og forelægges bestyrelsen til underskrift, således at det kan indsendes  

 rettidigt til kommunalbestyrelsen, jfr. § 14, stk. 1.
§ 13 Regnskabet revideres af en statsautoriseret revisor eller anden revision,  

 valgt af kollegiebestyrelsen.
Valget skal godkendes af kommunalbestyrelsen.  

 Revisor afgår hvert år.
Genvalg kan finde sted.
 Revisionen har adgang til at efterse alle bøger og beholdninger og kan  

 fordre enhver oplysning, som findes af betydning for revisionen.
Der føres en revisionsprotokol, som fremlægges på bestyrelsesmøderne.
De  

 tilstedeværende medlemmer af bestyrelsen skal med deres underskrift bekræfte,  

 at de har gjort sig bekendt med indholdet af eventuelle indførsler.
§ 14 Det underskrevne og af revisor påtegnede årsregnskab indsendes til  

 kommunalbestyrelsens godkendelse senest 3 måneder efter regnskabsårets udløb.
 Hvert år senest 3 måneder før regnskabsårets begyndelse indsendes et af  

 bestyrelsen udarbejdet budget med lejefastsættelse ?? det følgende år til  

 kommunalbestyrelsens godkendelse.
 Likvidation.
§ 15 Hvis kollegieinstitutionen ikke længere opfylder sit formål, hvis den  

 drives med fortsat væsentligt underskud, eller hvis dens ophævelse besluttes  

 af en enig bestyrelse i 2 på hinanden følgende regnskabsår, bliver  

 institutionen at ophæve ved likvidation.
Ved likvidation anvendes de fremkomne midler i første række til betaling  

 af gæld.
Er der herefter noget tilbage, bestemmer boligministeriet  

 anvendelsen heraf efter indstilling fra likvidator og kommunalbestyrelsen.
 Likvidationen foretages af en likvidator udpeget af boligministeriet efter  

 indstilling fra kommunalbestyrelsen.
Godkendelse af vedtægter og vedtægtsændringer.
§ 16 Vedtægterne skal godkendes af kommunalbestyrelsen. Ændringer i og  

 tilføjelser til vedtægterne kræver vedtagelse af mindst 3/4 af den samlede  

 bestyrelse og godkendelse af kommunalbestyrelsen.
 Afvigelser fra normalvedtægterne kan kun ske med boligministerens  

 godkendelse.
§ 17 Bestemmelserne i disse vedtægter suppleres af de i boligministeriets  

 bekendtgørelse om statsstøttede kollegier fastsatte regler.
Vedtaget af bestyrelsen, den Bilag 4.
Statsstøttede kollegiers udgifter Indledningen i det følgende svarer til den opstilling, som er givet på  

 sidste side af dette bilag.
a.
Prioritetsydelser.
Udgiften opdeles i renteudgifter for sig og  

 afdrag og bidrag til reserve- og administrationsfond for sig.
Godskrevne  

 andele i realkreditinstituttets reservefond posteres som afdrag.
Eventuelt  

 udligningsbidrag efter bekendtgørelse af 18. september 1974 posteres  

 særskilt.
Det samme gælder vej- og kloakbidrag og afdrag på andre lån, f.  

 eks.
Kollegiefonds-lån fra Københavns kommune.
b.
Ejendomsskatter.
Opmærksomheden henledes på, at der i §§ 8 og  

 20 i lov om beskatning til kommunerne af faste ejendomme, jfr.  

 lovbekendtgørelse nr. 307 af 30. maj 1973, er givet mulighed for fritagelse  

 for ejendomsskatter, dvs. amtskommunal og kommunal grundskyld.
Ansøgning  

 herom indgives henholdsvis til amtsrådet og til kommunalbestyrelsen.
d.
Forsikringer.
Ejendommen skal holdes behørigt brandforsikret i  

 et bygningsbrandforsikringsselskab, der har forsikringsrådets tilladelse  

 (koncession) til at drive forsikringsvirksomhed.
Forsikringssummen skal være  

 så stor, at den i tilfælde af total skade dækker genopførelsesværdien (fuld-  

 og nyværdiforsikring). Institutionens ansatte skal holdes forsikret mod  

 ulykkestilfælde under arbejdet.
Grundejerforsikring - herunder glasforsikring  

 - bør normalt tegnes.
Herudover må det bero på de konkrete forhold, i hvilket  

 omfang der bør tegnes forsikring.
e.
Renholdelse og ejendomsfunktionærer.
Opdeles i udgifter til  

 rengøring, renovation - herunder skorstensfejning - og ejendomsfunktionærer.  

 Det er almindeligt i dag, at kollegianerne selv renholder deres egen bolig.  

 Besparelser i udgiften til rengøring er i nogle kollegier opnået ved, at  

 kollegianerne i større eller mindre omfang deltager i rengøring af  

 fællesarealer.
 En hensigtsmæssig fordeling og udnyttelse af institutionens faste  

 arbejdskraft kan give betydelige besparelser i udgift til vedligeholdelse.
Som ejendomsfunktionærer medregnes varmemester og andre, som deltager i  

 pasning af varmeanlægget.
Udgift til forretningsfører og dennes medhjælp  

 hører under g, administration.
Som grundlag for ansættelsesvilkårene kan  

 anvendes mønsteroverenskomsten mellem Boligselskabernes Landsforening og  

 Ejendomsfunktionærernes Fagforening.
f.
Vedligeholdelse.8 Vedligeholdelsestilstanden på mange kollegier  

 lider ofte under, at der er sparet på løbende vedligeholdelse og henlæggelser  

 til hovedistandsættelse m.v. for at kunne holde lejen nede i de første  

 driftsår.
Der henvises til bemærkningen foran under pkt. e om muligheden for  

 besparelser på vedligeholdelsesudgiften ved en hensigtsmæssig  

 tilrettelæggelse for indstitutionens daglige arbejdskraft.
Det anbefales af  

 hensyn til nødvendige overvejelser ved budgetlægningen, at den løbende  

 vedligeholdelse (»Brugt i årets løb«) opdeles - som foreskrevet for  

 de almennyttige boligselskaber - i følgende:
 Opmærksomheden henledes på den adgang, som bekendtgørelsen af 28. december  

 1977, § 10, stk. 4, giver et kollegianerråd til at stille forslag om  

 vedligeholdelsesarbejder og fornyelser.
Der bør hvert år - ud over afsætningen til vedligeholdelse - henlægges  

 beløb til hovedistandsættelse af ejendommen, så der er midler til stede, når  

 større istandsættelsesarbejder skal udføres.
Beløbets størrelse afhænger -  

 som også den løbende vedligeholdelse - af bygningens kvalitet, alder,  

 byggemåde, materialer og beliggenhed.
Vejledning kan fås i årsberetningerne  

 for de almennyttige boligselskaber, som udgives af boligministeriet.
Det må  

 dog tages i betragtning, at sliddet på et kollegium ofte vil være noget  

 større end i almindeligt boligbyggeri, bl. a. på grund af hyppigere  

 flytninger.
Der bør derfor regnes med et tillæg på 25-50 pct. til de  

 henlæggelser, der normalt sker i almennyttige boligselskaber.
g.
Administration.
Omfatter administrationshonorar eller løn til  

 forretningsfører og udgifter til kontorhold, porto, papir, tryksager,  

 regnskabsføring - men ikke til revision - boligafgiftsindbetaling (herunder  

 også annoncering og inkasso) og møder samt gebyr for varetagelse af  

 indstilling til ledige kollegieboliger, jfr. afsnit 4.
Administrationen skal søges tilrettelagt efter rationelle  

 administrationsmetoder og således, at beboernes interesser tilgodeses.
I  

 øvrigt overlades det til kollegiebestyrelserne at vælge den  

 administrationsform, der findes mest hensigtsmæssig.
Der er ikke længere fastsat et maksimumsbeløb for administrationsudgiften,  

 som hidtil ikke har måttet oveerstige 3 pct. af lejeindtægten.
Denne grænse  

 vil dog fortsat kunne anvendes som vejledende.
Om gennemsnitsniveauet for  

 administrationsudgiften kan i øvrigt henvises til de oplysninger, som er  

 indeholdt i de årlige beretninger om de almennyttige boligselskabers  

 regnskaber.
Da disse oplysninger vedrører forhold, der ligger indtil 2 år  

 tilbage i tiden, må der tages hensyn til forskydninger i pris- og lønniveauet  

 i den mellemliggende tid.
Stigningerne i administrationsudgiftens  

 gennemsnitlige niveau er dog som følge af rationalisering m.v. hidtil sket og  

 bør også fremtidig ske i langsommere tempo end stigningerne i pris- og  

 lønniveauet.
 Til dækning af det særlige administrationsarbejde, der er forbundet med  

 flytninger, der tillades med kortere varsel end efter kontrakten, kan  

 opkræves et gebyr, der dog for tiden ikke bør overstige 100 kr. pr. flytning.
Belysning og kraft.
Denne udgift er steget væsentligt i de senere  

 år.
Der bør - også for at påvirke kollegianerne til besparelser i øvrigt - så  

 vidt muligt spares på fællesbelysning m.v.
i.
Afskrivninger.
Begrebet svarer til henlæggelser til fornyelse  

 af møbler og tekniske installationer.
Størrelsen af de beløb, der skal  

 henlægges, afhænger dels af det afskrevnes levetid, dels af prisen på  

 tidspunktet for genanskaffelsen.
Henlæggelsesbeløbene kan derfor kun  

 fastsættes tilnærmelsesvist.
For de almennyttige boligselskaber er for tiden  

 bl. a. fastsat følgende vejledende procentsatser for henlæggelser til:
 Centralvarmeanlæg.
 Vaskerianlæg 10 pct.
 Køleanlæg 5 pct.
 Gas- og elkomfurer 8 pct.
 Ventilationsanlæg 8 pct.
 Traktorer og andre større redskaber 10 pct.
 Fællesanlæg for TV og radio 10 pct.
 Elevatorer 4 pct.
 Butiks- og kontorinventar 8-10 pct.
Da formålet med henlæggelserne er at opsamle midler til dækning af  

 genanskaffelsen, skal de beløb, som ligger til grund for beregningen af  

 henlæggelserne, tages op til revision med jævne mellemrum under hensyn til  

 prisudviklingen.
Til en del installationer - f.eks. vaskerianlæg - bør der  

 for kollegier, hvor sliddet kan være større, almindeligvis kalkuleres med  

 noget højere afskrivningssatser.
Til møbler bør afsættes 10-12 pct., medmindre institutionen råder over en  

 møbelreserve.
Afskrivningsgrundlaget skal fremgå af status.
j.
Varme.
Denne udgift, som alene omfatter udgift til brændsel  

 eller bidrag til fjernvarme, er som følge af energikrisen steget betydeligt.  

 Opmærksomheden henledes på boligministeriets konsulentordning vedrørende  

 energibesparelser i eksisterende bygninger, senest cirkulære af 14. december  

 1977.
k.
Diverse.
Om udgift til telefon bemærkes, at der i kollegier,  

 hvor omstillingsbord er installeret, kan opnås en besparelse ved ulønnet  

 pasning af dette gennem en frivillig turnus blandt kollegianerne.
De fleste  

 steder har de pågældende dog foretrukket at betale særskilt herfor.
1. Lejetab.
Er forskellen mellem lejeindtægten ved  

 fuld udlejning og den forventede/faktiske indtægt.
Tab som følge af  

 lejerskifter bør så vidt muligt undgås.
Opstilling til budgettering og regnskabsaflæggelse for statsstøttede kollegier.
-------------------------------------------------------------------~ Kollegiets navn Regnskabsår INDHOLDSFORTEGNELSE Indledning Bilag 1. Uddrag nr. 611 af 14. september 1977 om ændring af  

 lov om boligbyggeri. (Boliger for unge under uddannelse m.fl.).
 2. Boligministeriets bekendtgørelse nr. 667 af 28.  

 december 1977 om statsstøttede kollegier.
 3. Normalvedtægter for kollegier.
 4. Om statsstøttede kollegiers udgifter.
SE BEK 170 19790420 (* 1) § 4, stk. 2-4, lyder således:
Stk. 2. Boligministeren kan fastsætte almindeligt gældende regler til  

 afløsning eller supplering af bestemmelserne i de almennyttige  

 boligselskabers vedtægter.
Dette gælder også allerede godkendte vedtægter.
De  

 således fastsatte regler gælder uanset modstående bestemmelser i  

 boligselskabernes vedtægter.
 Stk. 3. Boligministeren kan gøre tilsagn om statsstøtte betinget af, at  

 der sker ændringer i allerede godkendte vedtægter.
 Stk. 4. Boligministeren kan fastsætte retningslinier for godkendelse af  

 vedtægter og bemyndige lokale myndigheder til at meddele godkendelse i  

 overensstemmelse hermed.
 (* 2) § 55 lyder således:
 Ejendommen skal holdes forsvarligt vedlige og skal forsikres i et  

 bygningsbrandforsikringsselskab, der har forsikringsrådets tilladelse  

 (koncession) til at drive forsikringsvirksomhed.
 (* 3) § 7 lyder således:
 Den samlede leje (boligafgift) for en afdelings boliger og lokaler skal  

 til enhver tid være fastsat således, at den giver afdelingen mulighed for af  

 sine indtægter at afholde de udgifter, der er forbundet med driften, herunder  

 til foreskrevne bidrag og henlæggelser.
Stk. 2. Lejen for afdelingens boliger fastsættes efter disses indbyrdes  

 værdi.
Lejen for hus eller husrum, der anvendes til andet end beboelse,  

 fastsættes til den leje, der er sædvanlig for tilsvarende lejemål i ejendomme  

 af samme alder i kvarteret eller kommunen.
Stk. 3. Lejen ved afdelingens ibrugtagelse skal godkendes af  

 kommunalbestyrelsen, når byggeudgifterne er opgjort, og den endelige  

 finansiering er tilendebragt.
Ved sin godkendelse skal kommunalbestyrelsen  

 navnlig påse overholdelsen af vilkårene i stk. 1.
Stk. 4. Lejeforhøjelser, der måtte være nødvendige til opfyldelse af  

 kravet i stk. 1, kan gennemføres med 3 måneders varsel eller 1 måneds varsel,  

 såfremt der i lejeaftalen er taget forbehold herom.
For lejeforhøjelse i  

 lejemål om hus eller husrum, der anvendes til andet end beboelse, gælder  

 reglerne i lov om leje.
 Stk. 5. Gør forholdene det påkrævet, kan kommunalbestyrelsen påbyde  

 forhøjelse eller nedsættelse af lejen.
 Stk. 6. A-conto-varmebidrag kan forhøjes med 1 måneds varsel.
