Bekendtgørelse om behandling af visse  

 livstruende sygdomme I medfør af §§ 4 og 5 d i lov om sygehusvæsenet, jf.  

 lovbekendtgørelse nr. 687 af 16. august 1995, som ændret senest  

 ved lov nr. 1117 af 29. december 1999, fastsættes:
 § 1. Denne bekendtgørelse omfatter  

 behandling af patienter med de i § 2 nævnte livstruende  

 sygdomme.
 Stk. 2. Ved behandling forstås i denne  

 bekendtgørelse forundersøgelse, behandling og  

 efterbehandling.
 § 2. Bekendtgørelsen omfatter  

 følgende livstruende sygdomme:
 1)	Brystkræft.
 2)	Lungekræft.
 3)	Tarmkræft.
 4)	Livmoderhalskræft.
5)	Iskæmisk hjertesygdom, hvor der er a)	påvist venstre hovedstammesygdom, b)	dokumenteret ustabil angina pectoris eller c)	angina pectoris smerter umiddelbart efter akut  

 myokardieinfarkt.
 Stk. 2. Iskæmisk hjertesygdom er nærmere defineret  

 i Sundhedsstyrelsens retningslinier i bilag 5.
 Stk. 3. Sundhedsstyrelsen har fastsat retningslinier om  

 maksimale ventetider for patienter med de i stk. 1 nævnte sygdomme  

 i bilag 1 - 5.
 § 3. Medmindre hensynet til patientens  

 helbredstilstand tilsiger noget andet, gælder for brystkræft  

 følgende maksimale ventetider:
 1)	Til forundersøgelse: 2 uger fra den dato, hvor sygehuset har  

 modtaget lægehenvisning med henvisningsdiagnosen cancer mammae eller  

 cancer mammae obs. pro, til den dato sygehuset har tilbudt at påbegynde  

 forundersøgelse.
 2)	Til operation: 2 uger fra den dato, hvor patienten har givet  

 informeret samtykke til operation, til den dato sygehuset har tilbudt at  

 foretage operation.
 3)	Til efterbehandling ved onkologisk centerafdeling: 2 uger fra den  

 dato, hvor den onkologiske centerafdeling har modtaget henvisning til  

 efterbehandling, til den dato centerafdelingen har tilbudt den første  

 konsultation.
4)	Strålebehandling skal være påbegyndt inden for 6  

 uger fra den dato, hvor patienten er opereret.
Er patienten opereret flere  

 gange i behandlingsforløbet, gælder datoen for den første  

 operation.
 § 4. Medmindre hensynet til patientens  

 helbredstilstand tilsiger noget andet, gælder for lungekræft  

 følgende maksimale ventetider:
 1)	Til forundersøgelse: 2 uger fra den dato, hvor sygehuset har  

 modtaget lægehenvisning med henvisningsdiagnosen cancer pulmonis eller  

 cancer pulmonis obs. pro., til den dato sygehuset har tilbudt at  

 påbegynde forundersøgelse.
 2)	Til operation: 2 uger fra den dato, hvor patienten har givet  

 informeret samtykke til operation, til den dato, sygehuset har tilbudt  

 operation på thoraxkirurgisk landsdelsafdeling.
 3)	Til kemoterapeutisk behandling, hvor dette er den primære  

 behandling: 2 uger fra den dato, hvor onkologisk afdeling har modtaget  

 henvisning til behandling, til den dato afdelingen har tilbudt den  

 første konsultation.
 4)	Operation skal være foretaget inden for 6 uger fra den dato,  

 hvor sygehuset har modtaget lægehenvisning, jf. pkt. 1.
 5)	Kemoterapeutisk behandling, der er primær behandling, skal  

 være påbegyndt inden for 6 uger fra den dato, hvor sygehuset har  

 modtaget lægehenvisning, jf. pkt. 1.
 § 5. Medmindre hensynet til patientens  

 helbredstilstand tilsiger noget andet, gælder for tarmkræft  

 følgende maksimale ventetider:
 1)	Forundersøgelse: 2 uger fra den dato, hvor sygehuset har  

 modtaget lægehenvisning med henvisningsdiagnosen neoplasma malignum  

 coli, neoplasma rectosigmoidei eller neoplasma malignum recti eller samme  

 diagnoser med tilføjelsen obs. pro., til den dato sygehuset har  

 tilbudt at påbegynde forundersøgelse.
 2)	Til operation: 2 uger fra den dato, hvor patienten har givet  

 informeret samtykke til operation, til den dato sygehuset har tilbudt at  

 foretage operation.
 3)	Til kemoterapeutisk efterbehandling ved onkologisk ambulatorium: 2  

 uger fra den dato, hvor onkologisk ambulatorium har modtaget henvisning til  

 kemoterapeutisk efterbehandling, til den dato ambulatoriet har tilbudt den  

 første konsultation.
 4)	Den kemoterapeutiske efterbehandling skal være påbegyndt  

 inden for 6 uger fra den dato, hvor patienten er opereret.
 § 6. Medmindre hensynet til patientens  

 helbredstilstand tilsiger noget andet, gælder for  

 livmoderhalskræft følgende maksimale ventetider:
 1)	Til forundersøgelse: 2 uger fra den dato, hvor sygehuset har  

 modtaget lægehenvisning på baggrund af en histologisk diagnose  

 fra en speciallæge i patalogisk anatomi og cytologi med  

 henvisningsdiagnosen neoplasma malignum cervicis uteri, til den dato  

 sygehuset har tilbudt at påbegynde forundersøgelse.
 2)	Til operation: 2 uger fra den dato, hvor patienten har givet  

 informeret samtykke til operation, til den dato, sygehuset har tilbudt  

 operation på gynækologisk afdeling.
 3)	Til strålebehandling på onkologisk centerafdeling: 2  

 uger fra den dato, hvor den onkologiske centerafdeling har modtaget  

 henvisning til behandling, til den dato afdelingen har tilbudt den  

 første konsultation.
 4)	Strålebehandling skal være påbegyndt inden for 4  

 uger fra den dato, hvor henvisning er modtaget på onkologisk  

 centerafdeling, jf. pkt. 3.
 § 7. Medmindre hensynet til patientens  

 helbredstilstand tilsiger noget andet, gælder for iskæmisk  

 hjertesygdom følgende maksimale ventetider:
 1)	Ved påvist venstre hovedstammesygdom: 2 uger fra den dato,  

 hvor landsdelssygehuset har modtaget henvisning med diagnosen venstre  

 hovedstammesygdom stillet ved koronararteriografi, til den dato  

 landsdelssygehuset har tilbudt at udføre revaskularisering.
 2)	Ved dokumenteret ustabil angina pectoris: i alt 3 uger til  

 koronararteriografi og revaskularisering fra den dato, hvor  

 landsdelssygehuset har modtaget henvisning fra et sygehus (kardiologisk  

 intensiv afsnit), til den dato landsdelssygehuset har tilbudt at  

 udføre revaskularisering.
 3)	Ved angina pectoris umiddelbart efter akut myokardieinfarkt  

 (post-AMI-angina): i alt 5 uger til koronararteriografi og revaskularisering  

 fra den dato, hvor landsdelssygehuset har modtaget henvisning fra et sygehus  

 (kardiologisk intensiv afsnit), til den dato landsdelssygehuset har tilbudt  

 at udføre revaskularisering.
 § 8. Har patienten afvist en af sygehuset  

 tilbudt dato for behandling, som ligger inden for de i §§ 3 - 7  

 fastsatte maksimale ventetider, har patienten ikke ret til at få et nyt  

 behandlingstilbud inden for denne maksimale ventetid.  

 Bopælsamtskommunen skal dog tilbyde patienten behandling hurtigst  

 muligt derefter.
 § 9. Reglerne i denne bekendtgørelse om  

 amtskommuner gælder også for Hovedstadens  

 Sygehusfællesskab.
 Stk. 2. Reglerne om bopælsamtskommunen gælder  

 også for opholdsamtskommunen for så vidt angår personer,  

 der ikke har bopæl her i landet, men har ret til behandling efter §§  

 11-14 i bekendtgørelsen om ret til sygehusbehandling og  

 fødselshjælp m.v., eller er omfattet af udlændingelovens §  

 42 a, § 7 i lov om midlertidig opholdstilladelse til visse personer fra det  

 tidligere Jugoslavien m.v., eller Kosovonødlovens § 7 og har  

 opnået kaution til behandling fra Udlændingestyrelsen.
 § 10. Ansvaret for at tilbyde behandling inden for  

 de i §§ 3 - 7 fastsatte maksimale ventetider til patienter, der lider af  

 de i § 2 nævnte livstruende sygdomme, påhviler  

 bopælsamtskommunen, jf. dog § 9, stk. 2.
Stk. 2. Senest 8 hverdage efter, at bopælsamtskommunens  

 sygehus har modtaget en henvisning af en patient til undersøgelse for  

 en af de i § 2 nævnte sygdomme, skal sygehuset meddele patienten,  

 om vedkommende kan tilbydes behandling på bopælsamtskommunens  

 sygehuse eller på et andet sygehus, som amtskommunen har indgået  

 aftale med, inden for den fastsatte maksimale ventetid.
I bekræftende  

 fald meddeles patienten en dato for forundersøgelsen.
 § 11. Er bopælsamtskommunen ikke i stand til  

 at yde behandling på sine egne sygehuse inden for den fastsatte  

 maksimale ventetid, skal amtskommunen tilbyde patienten behandling på  

 et sygehus i en anden amtskommune, et privat sygehus her i landet eller et  

 sygehus i udlandet, som kan tilbyde behandlingen inden for den fastsatte  

 maksimale ventetid.
 Stk. 2. Bopælsamtskommunen kan indgå aftale med et  

 landsdelssygehus om, at landsdelssygehuset skal henvise en patient til  

 behandling på et sygehus i en anden amtskommune, et privat sygehus her  

 i landet eller et sygehus i udlandet, som kan tilbyde en højt  

 specialiseret behandling inden for den fastsatte maksimale ventetid, hvis  

 landsdelssygehuset ikke selv kan tilbyde behandling inden for de maksimale  

 ventetider.
 § 12. Har en patient efter reglerne om frit  

 sygehusvalg valgt at blive behandlet på en fremmed amtskommunes  

 sygehus, skal dette sygehus efter modtagelse af henvisningen tilbyde  

 patienten behandling inden for den fastsatte maksimale ventetid efter  

 §§ 3 - 7, medmindre sygehuset straks meddeler patienten og den  

 henvisende læge eller sygehusafdeling, at sygehuset ikke kan tilbyde  

 behandling inden for den fastsatte maksimale ventetid.
 § 13. Kan bopælsamtskommunen hverken  

 tilvejebringe et behandlingstilbud på sine egne sygehuse, et sygehus i  

 en anden amtskommune, et privat sygehus her i landet eller et sygehus i  

 udlandet inden for den i §§ 3 - 7 nævnte fastsatte maksimale  

 ventetid, skal amtskommunen hurtigst muligt meddele det til  

 Sundhedsstyrelsen, hvis patienten ønsker det.
 Stk. 2. Er patienten henvist til højt specialiseret  

 behandling på et landsdelssygehus i en anden amtskommune, som  

 bopælsamtskommunen har indgået aftale med efter § 11,  

 stk. 2, og kan landsdelssygehuset ikke tilvejebringe et tilbud om  

 højt specialiseret behandling, heller ikke på et  

 landsdelssygehus i en anden amtskommune, et privat sygehus eller et  

 sygehus i udlandet, inden for den fastsatte maksimale ventetid, jf. §§ 3  

 - 7, skal landsdelssygehuset hurtigst muligt meddele det til  

 Sundhedsstyrelsen, hvis patienten ønsker det.
§ 14. Efter modtagelse af meddelelse fra  

 bopælsamtskommunen eller landsdelssygehuset, jf. § 13, skal  

 Sundhedsstyrelsen om muligt henvise patienten til behandling på et  

 sygehus i en anden amtskommune, et privat sygehus her i landet eller et  

 sygehus i udlandet inden for den i §§ 3 - 7 fastsatte maksimale  

 ventetid.
Sundhedsstyrelsen meddeler hurtigst muligt patienten, om  

 Sundhedsstyrelsen kan henvise vedkommende til behandling inden for den  

 maksimale ventetid og oplyser i bekræftende fald en dato for  

 behandlingen.
§ 15. Kan Sundhedsstyrelsen ikke  

 tilvejebringe et behandlingstilbud inden for den fastsatte maksimale  

 ventetid, skal Sundhedsstyrelsen hurtigst muligt meddele det til patienten og  

 oplyse om patientens ret efter stk. 2 og § 18 til selv at finde et  

 behandlingstilbud.
Samtidig skal Sundhedsstyrelsen så vidt muligt  

 meddele patienten en dato for, hvornår behandlingen så kan  

 tilvejebringes.
 Stk. 2. Hvis patienten selv kan finde et offentligt sygehus i  

 udlandet, der på forsvarlig vis er i stand til, før den i  

 stk. 1. 2. pkt., nævnte dato, at varetage den behandling, som  

 patienten er henvist til, henviser Sundhedsstyrelsen patienten til behandling  

 på dette sygehus, jf. dog stk. 4.
 Stk. 3. Forinden henvisning kan ske, skal patienten  

 forelægge et skriftligt behandlingstilbud fra det  

 pågældende offentlige sygehus for Sundhedsstyrelsen til  

 godkendelse, hvori der er angivet pris for behandlingen og dato for  

 behandlingens påbegyndelse.
 Stk. 4. Pligten til henvisning efter stk. 2, bortfalder,  

 hvis bopælsamtskommunen eller Sundhedsstyrelsen tilvejebringer et  

 tilbud om behandling, som kan finde sted på et tidligere tidspunkt end  

 behandlingen på et offentligt sygehus, som patienten selv har  

 fundet.
 § 16. Sundhedsstyrelsen kan i særlige  

 tilfælde, hvor der ikke på anden måde kan tilvejebringes et  

 behandlingstilbud, pålægge et offentligt sygehus at varetage  

 behandling af patienten, hvis Sundhedsstyrelsen skønner, at sygehuset  

 er i stand til det, og det ikke vil påføre sygehuset  

 væsentlige ulemper.
 § 17. Pligten til at henvise patienter til  

 behandling efter § 11, § 14 og § 15, stk. 2, gælder  

 ikke til sygehuse, hvor Sundhedsstyrelsen skønner, at  

 behandlingstaksten er urimeligt høj, eller at udgifterne til  

 befordring og ophold er uforholdsmæssigt høje.
§ 18. Kan Sundhedsstyrelsen ikke tilvejebringe et  

 behandlingstilbud inden for den fastsatte maksimale ventetid, skal  

 bopælsamtskommunen yde et tilskud til behandling, hvis patienten selv  

 kan finde et privat sygehus her i landet eller i udlandet, der på  

 forsvarlig vis kan varetage den behandling, som patienten er henvist til.
Dog  

 kan der ikke ydes tilskud, hvis behandlingen på det private sygehus  

 først kan finde sted senere end en behandling, som Sundhedsstyrelsen  

 har tilvejebragt og meddelt patienten en dato for i medfør af  

 § 15, stk. 1.
 Stk. 2. Tilskuddet til behandling svarer til den  

 gennemsnitlige udgift til en tilsvarende behandling på et dansk  

 offentligt sygehus, dog højst svarende til den faktiske betaling for  

 behandlingen.
 Stk. 3. Patienten skal forelægge et skriftligt  

 behandlingstilbud fra det pågældende sygehus for  

 Sundhedsstyrelsen til godkendelse, hvori der er angivet pris for behandlingen  

 og dato for behandlingens påbegyndelse.
 Stk. 4. Tilskuddet skal udbetales, når behandlingen har  

 fundet sted.
 § 19. Der kan ikke henvises til eller ydes tilskud  

 til alternativ behandling eller til behandling, der har  

 forskningsmæssig eller eksperimentel karakter.
 § 20. Sundhedsstyrelsen afgør i  

 tvivlstilfælde, om det pågældende sygehus på  

 forsvarlig vis kan påtage sig den behandling, som patienten er henvist  

 til.
 § 21. Kan eller ønsker patienten  

 ikke selv at finde et behandlingstilbud på et offentligt eller privat  

 sygehus, skal bopælsamtskommunen og Sundhedsstyrelsen henvise patienten  

 til behandling snarest muligt.
 § 22. Amtskommunerne skal løbende orientere  

 Sundhedsstyrelsen om behandlingskapaciteten på de sygehusafdelinger,  

 der varetager behandling af de livstruende sygdomme, som er nævnt i  

 § 2.
§ 23. Bopælsamtskommunen afholder udgifterne  

 til behandling og tilskud til behandling samt til befordring og ophold efter  

 denne bekendtgørelse.
Udgifterne til befordring afholdes efter  

 reglerne i Sundhedsministeriets bekendtgørelse om ydelse af befordring  

 eller befordringsgodtgørelse i henhold til lov om sygehusvæsenet  

 og lov om svangerskabshygiejne og fødselshjælp.
 Stk. 2. Bopælsamtskommunen betaler et gebyr på  

 1.000 kr. til dækning af Sundhedsstyrelsens udgifter ved behandling af  

 sager efter denne bekendtgørelse.
 § 24. Bekendtgørelsen træder i kraft  

 den 20. marts 2000.
 Stk. 2. Samtidig ophæves bekendtgørelse nr. 760  

 af 4. oktober 1999 om behandling af visse livstruende sygdomme.
Sundhedsministeriet, den 8. marts  

 2000 Sonja Mikkelsen /John Erik Pedersen Bilag 1 Sundhedsstyrelsens retningslinier   

 om maksimale ventetider   

 for patienter med brystkræft I Sundhedsministeriets bekendtgørelse om behandling  

 af visse livstruende sygdomme er der fastsat regler vedrørende  

 maksimale ventetider bl.a. for brystkræft.
Bekendtgørelsen  

 indeholder herudover en række bestemmelser vedrørende  

 gennemførelse af de maksimale ventetider, som der henvises til.
 Bekendtgørelsen og nærværende  

 retningslinier regulerer de tidsrum, hvor patienten afventer at modtage  

 sundhedsvæsenets tilbud, det vil sige fra henvisning til  

 forundersøgelse, fra informeret samtykke til operation og fra  

 henvisning vedrørende efterbehandling til første konsultation.  

 Reguleringen omfatter endvidere det samlede tidsrum (omfattende såvel  

 ventetid som behandling) fra operation til første  

 strålebehandling gennemføres.
 Herudover specificerer retningslinierne, hvor lang tid  

 forundersøgelse og behandling højst bør vare.
 Medmindre hensynet til patientens helbredstilstand  

 tilsiger noget andet, eller patienten ønsker noget andet, gælder  

 de nedenfor anførte maksimale ventetider for behandling.
Definition af patientgruppe Retningslinierne om maksimale ventetider omfatter  

 patienter, der efter undersøgelse hos en læge får stillet  

 diagnosen cancer mammae eller cancer mammae obs. pro. (ICD10  

 kode C50).
Maksimale ventetider for behandling De fastsatte maksimale ventetider løber fra den  

 dato, en sygehusafdeling, der indgår i et integreret diagnostisk  

 system, modtager en henvisning fra en praktiserende læge eller fra  

 en billeddiagnostisk afdeling/klinik påført henvisningsdiagnosen  

cancer mammae eller cancer mammae obs. pro.
Det er  

 således nødvendigt, at henvisninger, der modtages på  

 sygehusene, så vidt muligt når frem til de relevante  

 sygehusafdelinger samme dag.
Ved et integreret diagnostisk system  

 forstås en amtsligt fastlagt, aftalebaseret strategi for diagnostik og  

 udredning, jf.
Sundhedsstyrelsens vejledning om diagnostisk udredning af  

 patienter med symptomer på, eller hvor der er rejst mistanke om  

 brystkræft af 25. oktober 1999. I amter, hvor der ikke er etableret et  

 integreret diagnostisk system, omfatter de maksimale ventetider patienter,  

 som er henvist til udredning på kirurgisk afdeling.
A	Den praktiserende læge:  

 I henhold til Sundhedsstyrelsens vejledning om udredning af patienter  

 mistænkt for brystkræft, oktober 1999, skal den praktiserende  

 læge, hvis denne ved undersøgelse af en patient finder mistanke  

 om brystkræft, henvise patienten til en sygehusafdeling, der  

 indgår i et integreret diagnostisk system i det amtslige  

 sygehusvæsen.
I amter, hvor der ikke er etableret et integreret  

 diagnostisk system, henvises patienten til udredning på kirurgisk  

 afdeling.
B	Billeddiagnostisk afdeling/klinik:  

 Hvis diagnosen cancer mammae eller cancer mammae obs. pro.  

 stilles på baggrund af en billeddiagnostisk undersøgelse  

 (mammografi eventuelt suppleret med ultralydsundersøgelse), skal  

 patienten ligeledes tilbydes henvisning til en sygehusafdeling, der  

 indgår i et integreret diagnostisk system i det amtslige  

 sygehusvæsen.
I amter, hvor der ikke er etableret et integreret  

 diagnostisk system, tilbydes patienten henvisning til udredning på  

 kirurgisk afdeling.
Har patienten afvist en af sygehuset tilbudt dato for  

 behandling, som ligger inden for de fastsatte maksimale ventetider, har  

 patienten ikke ret til at få et nyt behandlingstilbud inden for denne  

 maksimale ventetid.
Bopælsamtskommunen skal dog tilbyde patienten  

 behandling hurtigst muligt derefter.
Har patienten ønsket  

 udsættelse for så vidt angår en af faserne - f.eks.  

 forundersøgelsen - gælder de maksimale ventetider dog for de  

 efterfølgende faser i behandlingen.
Dokumentation for overholdelse af de maksimale ventetider De maksimale ventetider omfatter ventetid på  

 forundersøgelse, operation og efterbehandling.
Ventetiden dokumenteres  

 (måles) på følgende måde:
 1)	Forundersøgelse  

 Ventetiden på forundersøgelse dokumenteres (måles) ved  

 tidsforløbet mellem a) datoen for modtagelsen af henvisning på  

 sygehuset, og b) datoen for tilbudt forundersøgelse (det integrerede  

 diagnostiske system).
 2)	Operation  

 Ventetiden til operation dokumenteres (måles) ved tidsforløbet  

 mellem c) dato for informeret samtykke til operation (booking-datoen), og d)  

 dato for tilbudt operation (mastektomi eller brystbevarende operation tillige  

 med aksilindgreb). Hvis der på grund af særlige lægelige  

 forhold er behov for flere operationer i flere seancer, er det ventetiden til  

 datoen for den første operation, der gælder.
3)	Efterbehandling  

 Ventetiden til efterbehandling dokumenteres (måles) ved  

 tidsforløbet mellem e) dato for modtagelse på onkologisk  

 afdeling af henvisning med henblik på efterbehandling af  

 brystkræft, og f) dato for tilbud om konsultation i onkologisk  

 ambulatorium.
I de tilfælde, hvor radioterapi (strålebehandling)  

 indgår i efterbehandlingen, dokumenteres også datoen for  

 første strålebehandling som led i den samlede  

 ventetidsdokumentation.
 Følgende datoer skal registreres i patientens  

 journal og indgår i overvågningen af bekendtgørelsens  

 bestemmelser om maksimale ventetider for den enkelte patient:
a)	dato for modtagelse af henvisning til forundersøgelse  

 på sygehus, b)	tilbudt dato for påbegyndelse af forundersøgelse (det  

 integrerede diagnostiske system), c)	dato for indhentet informeret samtykke til operation  

 (bookingdato), d)	tilbudt operationsdato (hvis flere, så den første i  

 rækken), e)	dato for modtagelse af henvisning til onkologisk  

 efterbehandling, f)	tilbudt dato for første onkologiske konsultation, g)	dato for første stråleterapeutiske  

 behandling.
 Bekendtgørelsens bestemmelser omfatter  

 følgende maksimale ventetider:
 a)	til b): to uger; c) til d): to uger; e) til f): to uger; d) til g):  

 seks uger.
 Det bør ligeledes anføres i patientens  

 journal, hvis patienten ikke behandles inden for den maksimale ventetid,  

 fordi hensynet til patientens helbredstilstand tilsiger det, eller fordi  

 patienten ønsker det.
Behandlingens omfang og varighed Forundersøgelse af patienter, hvor der er rejst  

 mistanke om brystkræft (det integrerede diagnostiske system), omfatter  

 principielt klinisk undersøgelse, mammografi og finnålsbiopsi.  

 Forundersøgelse bør i reglen være gennemført,  

 således at samtale med henblik på at opnå informeret  

 samtykke til operation kan gennemføres inden for 5 dage.
Operation for brystkræft omfatter dels selve  

 det operative indgreb, dels det umiddelbare postoperative forløb,  

 indtil der kan gennemføres en informationssamtale med patienten.  

 Umiddelbart efter operationen foregår der en undersøgelse af det  

 fjernede væv (operationspræparatet) ved farvning og mikroskopi  

 (patologisk anatomisk undersøgelse) med henblik på en  

 patoanatomisk og histologisk klassifikation.
De observationer, der  

 gøres under selve det operative indgreb, og resultaterne af den  

 patologisk anatomiske undersøgelse indgår i grundlaget for en  

 informationssamtale med patienten, hvor prognosen og tilbud om  

 efterbehandling kan meddeles.
De omtalte undersøgelser bør i  

 reglen være gennemført, således at informationssamtale  

 bl.a. vedrørende eventuel efterbehandling i onkologisk regi kan  

 gennemføres inden for 5 dage efter operationsdatoen.
Efterbehandling af brystkræft består  

 oftest af medicinsk behandling (antihormonel behandling  

 og/eller kemoterapi) og radioterapeutisk behandling  

 (stråleterapi). Den medicinske behandling bør i reglen  

 igangsættes inden for en uge efter, at patienten har givet informeret  

 samtykke hertil.
Stråleterapien forudsættes i alle tilfælde  

 indledt inden, der er gået 6 uger efter operationsdagen, med mindre  

 hensynet til patientens helbredstilstand tilsiger noget andet, eller  

 patienten ønsker noget andet.
Bilag 2 Sundhedsstyrelsens retningslinier  

 om maksimale ventetider  

 for patienter med lungekræft I Sundhedsministeriets bekendtgørelse om behandling  

 af visse livstruende sygdomme er der fastsat maksimale ventetider bl.a. for  

 undersøgelse og behandling af patienter med lungekræft.  

 Bekendtgørelsen indeholder herudover en række bestemmelser  

 vedrørende gennemførelse af de maksimale ventetider, som der  

 henvises til.
Bekendtgørelsen og nærværende  

 retningslinier regulerer de tidsrum, hvor patienten må afvente at  

 modtage sundhedsvæsenets tilbud.
For patienter, der tilbydes onkologisk  

 behandling som primær behandling, omfatter reguleringen endvidere det  

 samlede tidsrum (omfattende såvel ventetid som behandling) fra  

 patienten er henvist til onkologisk afdeling, til første behandling er  

 gennemført.
 Herudover specificerer retningslinierne, hvor lang tid  

 udredning og behandling højst bør vare.
 Medmindre hensynet til patientens helbredstilstand  

 tilsiger noget andet, eller patienten ønsker noget andet, gælder  

 de nedenfor anførte maksimale ventetider for behandling.
Definition af patientgruppe Retningslinierne om maksimale ventetider omfatter  

 patienter, der efter undersøgelse hos en læge får stillet  

 diagnosen cancer pulmonis (ICD10 kode C34) eller cancer pulmonis  

 obs. pro.
Maksimale ventetider for behandling De fastsatte maksimale ventetider løber fra den  

 dato, hvor en sygehusafdeling modtager en henvisning fra en praktiserende  

 læge eller en billeddiagnostisk afdeling/klinik, påført  

 henvisningsdiagnosen  cancer pulmonis eller cancer pulmonis obs.  

 pro.
 Det er således nødvendigt, at henvisninger af  

 patienter, der modtages på sygehusene, så vidt muligt når  

 frem til de relevante sygehusafdelinger samme dag.
A	Den praktiserende læge:  

 Den praktiserende læge skal, hvis denne ved undersøgelse af en  

 patient (oftest omfattende en røntgenundersøgelse af lungerne)  

 finder mistanke om lungekræft, henvise patienten til udredning på  

 en sygehusafdeling, der i henhold til de lokale aftaler varetager udredning  

 af sådanne patienter.
I amter, hvor der ikke er etableret lokale  

 aftaler, henvises patienten til udredning på lungemedicinsk eller  

 medicinsk afdeling.
 B	Billeddiagnostisk afdeling:  

 Hvis diagnosen cancer pulmonis eller cancer pulmonis obs. pro.  

 kan stilles på baggrund af en billeddiagnostisk undersøgelse  

 (røntgenundersøgelse af lungerne), kan patienten tilbydes  

 henvisning til udredning på en sygehusafdeling, der varetager udredning  

 af sådanne patienter i henhold til lokale aftaler.
Patienter med lungekræft, der efter udredning kan  

 tilbydes intenderet kurativ behandling, henvises afhængig af  

 kræftsygdommens type og stadie til enten thoraxkirurgisk  

 landsdelsafdeling eller onkologisk afdeling.
Der henvises i øvrigt til  

 Sundhedsstyrelsens referenceprogram fra 1998, »Undersøgelse og  

 behandling af lungecancer«.
Har patienten afvist en af sygehuset tilbudt dato for  

 behandling, som ligger inden for de fastsatte maksimale ventetider, har  

 patienten ikke ret til at få et nyt behandlingstilbud inden for denne  

 maksimale ventetid.
Bopælsamtskommunen skal dog tilbyde patienten  

 behandling hurtigst muligt derefter.
Har patienten ønsket  

 udsættelse for så vidt angår en af faserne - f.eks.  

 udredning på lungemedicinsk afdeling - gælder de maksimale  

 ventetider dog for de efterfølgende faser i behandlingen.
Dokumentation for overholdelse af de maksimale ventetider De maksimale ventetider omfatter ventetid på  

 udredning, operation og efterbehandling.
Ventetiden dokumenteres  

 (måles) på følgende måde:
 1)	Udredning  

 Ventetiden på udredning dokumenteres (måles) ved  

 tidsforløbet mellem a) datoen for modtagelsen af henvisning på  

 sygehuset, og b) datoen for tilbudt udredning.
 2)	Operation  

 Ventetiden til operation dokumenteres (måles) ved tidsforløbet  

 mellem c) dato for informeret samtykke til operation (booking-datoen), og d)  

 datoen for tilbudt operation på thoraxkirurgisk afdeling.
 3)	Onkologisk behandling  

 Ventetiden til behandling dokumenteres (måles) ved tidsforløbet  

 mellem e) dato for modtagelse på onkologisk afdeling af henvisning med  

 henblik på behandling for lungekræft, f) dato for tilbud om  

 konsultation i onkologisk ambulatorium og g) dato for  

 iværksættelse af onkologisk behandling (kemoterapi evt. i  

 kombination med strålebehandling) - som led i den samlede  

 ventetids-dokumentation.
 Det pointeres, at operation eller onkologisk behandling  

 ikke er lægeligt indiceret for alle patienter med lungekræft.
 Følgende datoer skal registreres i patientens  

 journal og indgår i overvågningen af bekendtgørelsens  

 bestemmelser om maksimale ventetider for den enkelte patient:
a)	dato for modtagelse af henvisning til forundersøgelse  

 på sygehus, b)	tilbudt dato, hvor patienten kan modtages til udredning på  

 lungemedicinsk eller medicinsk afdeling, og - afhængig af den behandling der kan tilbydes  enten:
c)	dato for indhentet informeret samtykke til operation  

 (bookingdato), d)	tilbudt operationsdato på thoraxkirurgisk  

 landsdelsafdeling, eller:
e)	dato for modtagelse af henvisning på onkologisk afdeling, f)	tilbudt dato for første onkologiske konsultation, g)	dato for iværksættelse af onkologisk behandling  

 (kemoterapi evt. i kombination med strålebehandling).
 Bekendtgørelsens bestemmelser omfatter  

 følgende maksimale ventetider, hvor disse er relevante for den enkelte  

 patient:
a) til b): to uger; c) til d): to uger; e) til f): to  

 uger; a) til d): seks uger; a) til g): seks uger.
 Det bør ligeledes anføres i patientens  

 journal, hvis patienten ikke behandles indenfor den maksimale ventetid, fordi  

 hensynet til patientens helbredstilstand tilsiger det, eller fordi patienten  

 ønsker det.
Behandlingens omfang og varighed Den praktiserende læge bør overveje  

diagnosen lungekræft hos midaldrende personer, specielt rygere, med  

 behandlede/-ubehandlede luftvejssymptomer (hoste, opspyt (især  

 blodtilblandet), kortåndethed, brystsmerter eller hæshed) af mere  

 end 6 ugers varighed, eller ved ændringer i permanente  

 luftvejssymptomer (specielt hoste). Denne patientgruppe bør  

 primært henvises til røntgenundersøgelse af lungerne.
En  

 sådan undersøgelse bør almindeligvis kunne  

 gennemføres indenfor 14 dage.
Udredning af patienter, hvor der er rejst mistanke  

 om lungekræft (det integrerede diagnostiske system), omfatter  

 almindeligvis CT-scanning, fiberbronchoskopi, vurdering af  

 vævsprøve eller celleprøve ved speciallæge i  

 patologi, og en udredning af om der i øvrigt er tilstande hos  

 patienten af betydning for gennemførelsen af et eventuelt operativt  

 indgreb eller en onkologisk behandling med kurativt sigte.
Udredning  

 bør i reglen være gennemført, således at samtale -  

 med henblik på at opnå informeret samtykke til henvisning til  

 operation, eller med henblik på at patienten kan henvises til  

 onkologisk afdeling - kan gennemføres indenfor 14 dage.
 Kirurgisk behandling af patienter, der modtages  

 på thoraxkirurgisk landsdelsafdeling, bør gennemføres  

 få dage efter, at patienten modtages på afdelingen.
Onkologisk behandling for lungekræft kan  

 bestå af kemoterapi og stråleterapi.
Kemoterapi bør i  

 reglen igangsættes inden for en uge efter, at patienten har  

 givet informeret samtykke hertil, medmindre hensynet til patientens  

 helbredstilstand tilsiger noget andet, eller patienten ønsker noget  

 andet.
Bilag 3 Sundhedsstyrelsens retningslinier  

 om maksimale ventetider  

 for patienter med tarmkræft I Sundhedsministeriets bekendtgørelse om behandling  

 af visse livstruende sygdomme er der fastsat maksimale ventetider bl.a. for  

 undersøgelse og behandling af patienter med tarmkræft.  

 Bekendtgørelsen indeholder herudover en række bestemmelser  

 vedrørende gennemførelse af de maksimale ventetider, som der  

 henvises til.
Bekendtgørelsen og nærværende  

 retningslinier regulerer de tidsrum, hvor patienten må afvente at  

 modtage sundhedsvæsenets tilbud.
For de patienter, der tilbydes  

 onkologisk efterbehandling, omfatter reguleringen endvidere det samlede  

 tidsrum (omfattende såvel ventetid som behandling), fra patienten er  

 henvist til onkologisk afdeling, til første behandling er  

 gennemført.
 Herudover specificerer retningslinierne, hvor lang tid  

 forundersøgelse og behandling højst bør vare.
 Medmindre hensynet til patientens helbredstilstand  

 tilsiger noget andet, eller patienten ønsker noget andet, gælder  

 de nedenfor anførte maksimale ventetider for behandling.
Definition af patientgruppe Retningslinierne om maksimale ventetider omfatter  

 patienter, der efter undersøgelse hos en læge får stillet  

 diagnosen neoplasma malignum coli, neoplasma malignum rectosigmoidei  

eller neoplasma malignum recti (ICD10 kode C18, C19 eller C20)  

 eller de samme diagnoser påført modifikationen obs. pro.
Maksimale ventetider for behandling De fastsatte maksimale ventetider løber fra den  

 dato, en sygehusafdeling modtager en henvisning fra en praktiserende  

 læge eller en praktiserende speciallæge påført  

 henvisningsdiagnosen neoplasma malignum coli, neoplasma malignum  

 rectosigmoidei eller neoplasma malignum recti eller de samme  

 diagnoser påført modifikationen obs. pro.
 Det er således nødvendigt, at henvisninger,  

 der modtages på sygehusene, så vidt muligt når frem til de  

 relevante sygehusafdelinger samme dag.
A	Den praktiserende læge:  

 Den praktiserende læge skal, hvis denne ved undersøgelse af en  

 patient påviser tarmkræft eller finder mistanke om denne  

 diagnose, henvise patienten til forundersøgelse på en  

 sygehusafdeling, der i henhold til de lokale aftaler varetager udredning af  

 sådanne patienter.
Ofte vil der tillige lokalt foreligge aftaler om,  

 hvilke patienter det vil være relevant at henvise under denne diagnose  

 (f.eks. symptombeskrivelser), og hvilken udredning der hensigtsmæssigt  

 forinden vil kunne forestås af den praktiserende læge (kliniske  

 undersøgelser, laboratorieundersøgelser, henvisning til  

 praktiserende speciallæge). I amter, hvor der ikke er etableret lokale  

 aftaler, henvises patienten til udredning på kirurgisk afdeling.
 B	Praktiserende speciallæge:  

 Hvis diagnosen neoplasma malignum coli, neoplasma malignum rectosigmoidei  

eller neoplasma malignum recti (ICD10 kode C18, C19 eller C20) kan  

 stilles på baggrund af en undersøgelse hos en praktiserende  

 speciallæge, kan patienten tilbydes henvisning til videreudredning  

 på en sygehusafdeling, der varetager udredning af sådanne  

 patienter i henhold til lokale aftaler.
Har patienten afvist en af sygehuset tilbudt dato for  

 behandling, som ligger inden for de fastsatte maksimale ventetider, har  

 patienten ikke ret til at få et nyt behandlingstilbud inden for denne  

 maksimale ventetid.
Bopælsamtskommunen skal dog tilbyde patienten  

 behandling hurtigst muligt derefter.
Har patienten ønsket  

 udsættelse for så vidt angår en af faserne - f.eks.  

 forundersøgelsen - gælder de maksimale ventetider dog for de  

 efterfølgende faser i behandlingen.
Dokumentation for overholdelse af de maksimale ventetider De maksimale ventetider omfatter ventetid på  

 forundersøgelse, operation og efterbehandling.
Ventetiden dokumenteres  

 (måles) på følgende måde:
 1)	Forundersøgelse  

 Ventetiden på forundersøgelse dokumenteres (måles) ved  

 tidsforløbet mellem a) datoen for modtagelsen af henvisning på  

 sygehuset og b) datoen for tilbudt forundersøgelse.
 2)	Operation  

 Ventetiden til operation dokumenteres (måles) ved tidsforløbet  

 mellem c) dato for informeret samtykke til operation (booking-datoen) og d)  

 datoen for tilbudt operation på kirurgisk afdeling.
 3)	Efterbehandling  

 Ventetiden til efterbehandling dokumenteres (måles) ved  

 tidsforløbet mellem e) dato for modtagelse på onkologisk  

 afdeling af henvisning med henblik på efterbehandling for  

 tarmkræft og f) dato for tilbud om konsultation i onkologisk  

 ambulatorium.
 Følgende datoer skal registreres i patientens  

 journal og indgår i overvågningen af bekendtgørelsens  

 bestemmelser om maksimale ventetider for den enkelte patient:
a)	dato for modtagelse af henvisning til forundersøgelse  

 på sygehus, b)	tilbudt dato for påbegyndelse af forundersøgelse, c)	dato for indhentet informeret samtykke til operation  

 (bookingdato), d)	tilbudt operationsdato på kirurgisk afdeling, e)	dato for modtagelse af henvisning til onkologisk  

 efterbehandling, f)	tilbudt dato for første onkologiske konsultation, g)	dato for første kemoterapeutiske efterhandling.
 Det pointeres, at onkologisk efterbehandling ikke er  

 lægeligt indiceret for alle patienter, der opereres for  

 tarmkræft.
 Bekendtgørelsens bestemmelser omfatter  

 følgende maksimale ventetider, hvor disse er relevante for den enkelte  

 patient:
 a) til b): to uger; c) til d): to uger; e) til f): to  

 uger; d) til g); seks uger.
 Det bør ligeledes anføres i patientens  

 journal, hvis patienten ikke behandles indenfor den maksimale ventetid, fordi  

 hensynet til patientens helbredstilstand tilsiger det, eller fordi patienten  

 ønsker det.
Behandlingens omfang og varighed Forundersøgelse af patienter, hvor der er rejst  

 mistanke om tarmkræft, omfatter almindeligvis  

 kikkertundersøgelse af tarmen eventuelt suppleret med  

 billeddiagnostiske undersøgelser, samt vurdering af udtagne  

 vævsprøver ved speciallæge i patologi, og en vurdering af,  

 hvilken type operativt indgreb patienten vil kunne tilbydes.  

 Forundersøgelse bør i reglen være gennemført,  

 således at samtale med henblik på at opnå informeret  

 samtykke til operation kan gennemføres inden for 4 uger.
Operation for tarmkræft foregår  

 på en række kirurgiske afdelinger og omfatter dels selve det  

 operative indgreb, dels det umiddelbare postoperative forløb, indtil  

 der kan gennemføres en informationssamtale med patienten.
Umiddelbart  

 efter operationen foregår der en undersøgelse af det fjernede  

 væv (operationspræparatet) ved farvning og mikroskopi (patologisk  

 anatomisk undersøgelse) med henblik på en patoanatomisk og  

 histologisk klassifikation.
De observationer, der gøres under selve  

 det operative indgreb, og resultaterne af den patologisk anatomiske  

 undersøgelse, indgår i grundlaget for en informationssamtale med  

 patienten, hvor prognosen og tilbud om eventuel efterbehandling kan meddeles.  

 De omtalte undersøgelser bør i reglen være  

 gennemført, således at informationssamtale bl.a.  

 vedrørende eventuel efterbehandling i onkologisk regi kan  

 gennemføres inden for 10 dage efter operationsdatoen.
 Efterbehandling for tarmkræft kan bestå  

 af medicinsk behandling (kemoterapi). Den medicinske behandling bør i  

 reglen igangsættes inden for 4 uger efter operationsdatoen,  

 medmindre hensynet til patientens helbredstilstand tilsiger noget andet,  

 eller patienten ønsker noget andet.
Bilag 4 Sundhedsstyrelsens retningslinier  

 om maksimale ventetider  

 for patienter med livmoderhalskræft I Sundhedsministeriets bekendtgørelse om behandling  

 af visse livstruende sygdomme er der fastsat maksimale ventetider bl.a. for  

 undersøgelse og behandling af patienter med livmoderhalskræft.  

 Bekendtgørelsen indeholder herudover en række bestemmelser  

 vedrørende gennemførelse af de maksimale ventetider, som der  

 henvises til.
Bekendtgørelsen og nærværende  

 retningslinier regulerer det tidsrum, hvor patienten må afvente at  

 modtage sundhedsvæsenets tilbud.
For patienter, der tilbydes onkologisk  

 behandling som primær behandling, omfatter reguleringen endvidere det  

 samlede tidsrum (omfattende såvel ventetid som behandling), fra  

 patienten er henvist til onkologisk afdeling, til første  

 strålebehandling gennemføres.
 Medmindre hensynet til patientens helbredstilstand  

 tilsiger noget andet, eller patienten ønsker noget andet, gælder  

 de nedenfor anførte maksimale ventetider for behandling.
Definition af patientgruppe Retningslinierne om maksimale ventetider omfatter  

 patienter, der ved patologisk anatomisk undersøgelse af en  

 vævsprøve fra livmoderhalsen får stillet diagnosen  

Neoplasma malignum cervicis uteri  (ICD10 kode C53).  

 Vævsprøve udtages enten som opfølgning på  

 resultatet af en screeningsundersøgelse (celleundersøgelse,  

 »smear«), eller ved at en patient henvender sig til læge på grund  

 af symptomer på sygdommen.
Vævsprøven kan udtages  

 af en læge i forbindelse med en gynækologisk undersøgelse,  

 eller det kan være led i en undersøgelse i diagnostisk  

 øjemed af en kegle udtaget fra livmoderhalsen (conisation).
Maksimale ventetider for behandling De fastsatte maksimale ventetider løber fra den  

 dato, en gynækologisk afdeling modtager en henvisning af en patient med  

 diagnosen neoplasma malignum cervicis uteri (ICD10 kode C53) på  

 baggrund af en histologisk diagnose fra en speciallæge i patologisk  

 anatomi og cytologi.
Er vævsprøven/keglen udtaget på  

 gynækologisk afdeling, regnes datoen for modtagelsen af en beskrivelse  

 af vævsprøven fra patologisk anatomisk afdeling som  

 henvisningsdagen.
Afhængig af lokale visitationsaftaler sendes  

 henvisning baseret på patologisk anatomisk undersøgelse af  

 vævsprøve fra livmoderhalsen i visse tilfælde  

 primært til onkologisk afdeling.
 Det er nødvendigt, at henvisninger af patienter,  

 der modtages på sygehusene, så vidt muligt når frem til de  

 relevante sygehusafdelinger samme dag.
Patienter med livmoderhalskræft i stadium 1A kan  

 tilbydes behandling på gynækologiske basisafdelinger.
Patienter  

 med livmoderhalskræft udover stadium 1A henvises til behandling  

 på landsdelsafdelinger.
Afhængig af kræftsygdommens stadie  

 skal henvisning fra gynækologisk basisafdeling ske til enten  

 gynækologisk eller onkologisk landsdelsafdeling.
Har patienten afvist en af sygehuset tilbudt dato for  

 behandling, som ligger inden for de fastsatte maksimale ventetider, har  

 patienten ikke ret til at få et nyt behandlingstilbud inden for denne  

 maksimale ventetid.
Bopælsamtskommunen skal dog tilbyde patienten  

 behandling hurtigst muligt derefter.
Har patienten ønsket  

 udsættelse for så vidt angår en af faserne - f.eks.  

 udredning på gynækologisk eller onkologisk landsdelsafdeling -  

 gælder de maksimale ventetider dog for de efterfølgende faser i  

 behandlingen.
Dokumentation for overholdelse af de maksimale ventetider De maksimale ventetider omfatter ventetid på  

 udredning og ventetid på operation eller ventetid på onkologisk  

 behandling.
Ventetiden på udredning dokumenteres (måles) som  

 tidsforløbet mellem a) dato for modtagelse af henvisning til  

 forundersøgelse på sygehus og b) dato for at patienten kan  

 modtages til udredning på gynækologisk afdeling.
Ventetiden  

 på kirurgisk behandling dokumenteres (måles) som  

 tidsforløbet mellem c) indhentet informeret samtykke til operation  

 (booking-datoen) og d) datoen for tilbudt operation.
Ventetiden på  

 onkologisk behandling: dokumenteres (måles) ved tidsforløbet  

 mellem e) dato for modtagelse af henvisning på onkologisk afdeling med  

 henblik på behandling for livmoderhalskræft, og f) dato for  

 tilbudt første konsultation i onkologisk ambulatorium.
 Følgende datoer skal registreres i patientens  

 journal og indgår i overvågningen af bekendtgørelsens  

 bestemmelser om maksimale ventetider for den enkelte patient:
a)	dato for modtagelse af henvisning til forundersøgelse  

 på sygehus, b)	tilbudt dato, hvor patienten kan modtages til udredning på  

 gynækologisk afdeling, og - afhængig af den behandling der kan tilbydes enten:
c)	dato for indhentet informeret samtykke til operation  

 (bookingdato), d)	tilbudt operationsdato på gynækologisk afdeling, eller:
e)	dato for modtagelse af henvisning på onkologisk afdeling med  

 henblik på behandling for livmoderhalskræft, f)	tilbudt dato for første onkologiske konsultation, g)	dato for første strålebehandling.
 Bekendtgørelsens bestemmelser omfatter  

 følgende maksimale ventetider, hvor disse er relevante for den enkelte  

 patient:
 enten:
a) til b): to uger; c) til d): to uger; eller:
 a) til b): to uger; e) til f): to uger; e) til g) fire  

 uger.
 Det bør ligeledes anføres i patientens  

 journal, hvis patienten ikke behandles indenfor den maksimale ventetid, fordi  

 hensynet til patientens helbredstilstand tilsiger det, eller fordi patienten  

 ønsker det.
Bilag 5 Sundhedsstyrelsens retningslinier   

 om maksimale ventetider  

 for patienter med særlige tilstande ved iskæmisk hjertesygdom I Sundhedsministeriets bekendtgørelse om behandling  

 af visse livstruende sygdomme er der fastsat maksimale ventetider bl.a. for  

 særlige tilstande ved iskæmisk hjertesygdom.  

 Bekendtgørelsen indeholder herudover en række bestemmelser  

 vedrørende gennemførelse af de maksimale ventetider, som der  

 henvises til.
I en række tilfælde af iskæmisk  

 hjertesygdom foreligger en akut eller subakut livstruende tilstand.
For  

 patienter med sådanne hjertesygdomme er fastsættelse af maksimale  

 ventetider uden praktisk betydning, da disse patienter kræver akut  

 behandling.
Nærværende retningslinier omfatter derfor ikke  

 sådanne patienter.
 Retningslinierne omfatter elektive faser ved  

 nedennævnte tilstande (A, B, C) ved iskæmisk hjertesygdom, men  

 kun sådanne tilfælde hvor der vil være mulighed for  

 revaskulariserende behandling.
Revaskulariserende behandling ( PTCA og bypass-operation)  

 er fastsat som landsdelsfunktion ved de 5 hjertecentre.
Revaskulariserende  

 behandling forudsætter koronararteriografisk  

 forundersøgelse.
 Koronararteriografi (KAG) er ligeledes en  

 landsdelsfunktion, men koronararteriografi kan i visse tilfælde  

 udføres ved KAG-satellitenhed i henhold til satellitaftale, jf.  

 Sundhedsstyrelsens interimsnotat af 27. maj 1997 og Sundhedsstyrelsens notat  

 af 12. november 1997 vedrørende koronararteriografi som  

 satellitfunktion, som er udsendt til landets amter og Hovedstadens  

 Sygehusfællesskab.
 Den udførende afdeling har det lægelige  

 ansvar i forbindelse med revaskularisering, og skifter patienten afdeling  

 inden gennemførelse af en planlagt revaskularisering, skal den nye  

 afdeling selvstændigt vurdere beslutningen om revaskularisering.
 Medmindre hensynet til patientens helbredstilstand  

 tilsiger noget andet, eller patienten ønsker noget andet, gælder  

 de nedenfor anførte maksimale ventetider for behandling.
Definition af patientgrupperne og fastlæggelse af maksimale  

 ventetider Retningslinierne omfatter følgende tilstande ved  

 iskæmisk hjertesygdom:
 A)	Påvist venstre hovedstammesygdom.  

 Denne gruppe omfatter patienter, hvor der ved koronararteriografi (KAG) er  

 påvist venstre hovedstammesygdom.  

 Koronararteriografi kan være udført på KAG- satellitenhed  

 eller på landsdelshjertecenter (eventuelt på privat sygehus), og  

 henvisning kan således fremkomme fra KAG satellitenhed og kardiologisk  

 landsdelsafdeling samt eventuelt fra privat sygehus, der udfører KAG.  

  

 Den maksimale ventetid til revaskularisering er 2 uger - fra datoen for  

 landsdelshjertecenterets modtagelse af henvisning påført  

 diagnosen: Venstre hovedstammesygdom påvist ved KAG - til tilbudt dato  

 for udførelse af revaskularisering.
B)	Dokumenteret ustabil angina pectoris.  

 Ustabil angina pectoris er som udgangspunkt en akut tilstand, der bør  

 føre til akut indlæggelse til kardiologisk/intensiv  

 overvågning og medicinsk stabiliserende behandling.
Nogle patienter vil  

 efter temporær stabilisering her fortsat være i  

 højrisikogruppe og have tilstanden dokumenteret ustabil angina  

 pectoris.   

 Ved dokumenteret ustabil angina pectoris forstås angina pectoris  

 smerter i hvile med samtidige forbigående elektrokardiografiske  

 ændringer og/eller stigninger i veldefinerede biokemiske  

 markører i blodprøver.  

 Dokumenteret ustabil angina pectoris i relation til de fastsatte ventetider  

 diagnosticeres således under indlæggelse på intensiv  

 medicinsk/kardiologisk enhed.
Patienten henvises herfra til  

 landsdelshjertecenter med henblik på koronararteriografi og  

 efterfølgende revaskularisering.   

 Den maksimale ventetid til revaskularisering er i alt 3 uger - fra datoen for  

 landsdelshjertecentrets modtagelse af henvisning påført  

 diagnosen: Dokumenteret ustabil angina pectoris - til tilbudt dato for  

 udførelse af revaskularisering.
Inden for denne periode skal  

 landsdelscenteret have udført koronararteriografi.
C)	Angina pectoris-smerter umiddelbart efter akut myokardieinfarkt.  

 Denne gruppe omfatter patienter, som efter en umiddelbar stabilisering med  

 medicinsk behandling efter et akut myokardieinfarkt udvikler et eller flere  

 tilfælde af angina-smerter under indlæggelsen eller får  

 angina-smerter i forbindelse med arbejdsprøve udført før  

 udskrivelsen.
Patienten henvises fra intensiv medicinsk/kardiologisk enhed  

 til landsdelshjertecenter med henblik på koronararteriografi og  

 efterfølgende revaskularisering.  

 Den maksimale ventetid til revaskularisering er i alt 5 uger - fra datoen for  

 landsdels-sygehusets modtagelse af henvisning påført diagnosen:  

 Angina pectoris-smerter umiddelbart efter akut myokardieinfarkt - til tilbudt  

 dato for udførelse af revaskularisering.
Inden for denne periode skal  

 landsdelscenteret have udført koronararteriografi.
Dokumentation for overholdelse af de maksimale ventetider De maksimale ventetider måles og dokumenteres i  

 patientens journal som tidsforløbet mellem dato for modtaget  

 henvisning på landsdelssygehuset til tilbudt dato for udførelse  

 af revaskularisering.
Herudover bør der i journalen anføres  

 dato for udført KAG samt dato for udført revaskularisering.
 Det bør ligeledes anføres i patientens  

 journal, hvis patienten ikke behandles inden for den maksimale ventetid,  

 fordi hensynet til patientens helbredstilstand tilsiger det, eller fordi  

 patienten ønsker det.
