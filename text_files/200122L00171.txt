Fremsat den 20. marts 2002 af  

 økonomi- og erhvervsministeren (Bendt Bendtsen) Forslag til Lov om ændring af konkurrenceloven (Offentligretlige konkurrencebegrænsninger,  

 bøder m.v.) § 1 I konkurrenceloven, jf. lovbekendtgørelse nr. 687 af 12. juli 2000,  

 foretages følgende ændringer:
 1. § 2, stk. 4, affattes således:
»Stk. 4. Afgørelse af, hvorvidt en  

 konkurrencebegrænsning er omfattet af stk. 2, træffes af den  

 minister, under hvis ressortområde den pågældende  

 regulering henhører.
Anmoder Konkurrencerådet vedkommende  

 minister om at afgøre, hvorvidt en konkurrencebegrænsning er  

 omfattet af stk. 2, skal ministeren træffe afgørelse senest  

 fire uger fra modtagelsen af rådets anmodning.
Konkurrencerådet  

 kan forlænge fristen.« 2. § 2, stk. 5, affattes således:
»Stk. 5. Hvis Konkurrencerådet finder, at en offentlig  

 regulering eller en støtteordning kan have skadelige virkninger for  

 konkurrencen eller i øvrigt kan hindre en effektiv  

 samfundsmæssig ressourceanvendelse, kan rådet til vedkommende  

 minister samt økonomi- og erhvervsministeren afgive en begrundet  

 udtalelse, som påpeger mulige skadelige virkninger for konkurrencen,  

 samt fremkomme med forslag til fremme af konkurrencen på området.  

 Vedkommende minister skal efter forhandling med økonomi- og  

 erhvervsministeren svare på Konkurrencerådets udtalelse senest  

 fire måneder fra modtagelsen af rådets udtalelse.  

 Konkurrencerådet kan forlænge fristen.« 3. I § 6, stk. 2, nr. 4, udgår efter  

 »konkurrencen,«: »eller« 4. I § 6, stk. 2, nr. 5, ændres »genstand.«  

 til: »genstand, eller« 5. I § 6, stk. 2, indsættes som nr.  

 6:
»6)	at to eller flere virksomheder samordner deres  

 konkurrencemæssige adfærd gennem oprettelsen af et joint  

 venture.« 6. § 7, stk. 2, nr. 1, affattes  

 således:
»1)	virksomheder eller en sammenslutning af virksomheder aftaler,  

 samordner eller vedtager priser, avancer m.v. for salget eller videresalget  

 af varer eller tjenesteydelser, eller« 7. I § 11 a, stk. 3, indsættes som 2.  

 og 3. pkt.:
»Afgørelse af, hvorvidt en ydet støtte er  

 lovlig i henhold til offentlig regulering, skal træffes senest fire  

 uger fra modtagelsen af rådets anmodning.
Konkurrencerådet kan  

 forlænge fristen.« 8. I § 13, stk. 1, ændres »§ 18,  

 stk. 2, 2. pkt.« til: »§ 18, stk. 5, 2. pkt.« 9. § 13, stk. 2, affattes således:
»Stk. 2. Pågældende myndigheds afgørelse  

 efter § 2, stk. 4, 1. pkt., og § 11 a, stk. 3, 1. pkt.,  

 Konkurrencerådets begrundede udtalelse og ressortministerens svar efter  

 § 2, stk. 5, samt Konkurrencerådets afgørelser truffet  

 i medfør af loven skal offentliggøres.
Endvidere skal  

 afgørelser truffet af Konkurrencestyrelsen på  

 Konkurrencerådets vegne offentliggøres, medmindre en  

 afgørelse hverken skønnes at have betydning for  

 forståelsen af anvendelsen af konkurrenceloven eller være af  

 interesse for offentligheden i øvrigt.« 10. I § 14, stk. 1, 1. pkt., indsættes efter  

 »§ 2, stk. 4, 1. pkt.«: », og § 11 a, stk. 3, 1.  

 pkt.« 11. Efter § 15 a indsættes:
»§ 15 b. Økonomi- og erhvervsministeren  

 kan fastsætte nærmere regler om benyttelse af elektronisk  

 kommunikation til og fra Konkurrencerådet, Konkurrencestyrelsen samt  

 Konkurrenceankenævnet, herunder om brugen af elektronisk signatur.« 12. § 18 affattes således:
»§ 18. Konkurrencestyrelsen kan til brug for  

 Konkurrencerådets virksomhed foretage kontrolundersøgelser, der  

 indebærer, at styrelsen får adgang til en virksomheds eller  

 sammenslutnings lokaler og transportmidler med henblik på dér at  

 gøre sig bekendt med og tage kopi af enhver oplysning, herunder  

 regnskaber, regnskabsmaterialer, bøger og andre forretningspapirer,  

 uanset informationsmedium.
I forbindelse med kontrolundersøgelsen kan  

 Konkurrencestyrelsen kræve mundtlige forklaringer.
 Stk. 2. Hvor en virksomheds eller sammenslutnings oplysninger  

 opbevares hos eller behandles af en ekstern databehandler, kan  

 Konkurrencestyrelsen få adgang til den eksterne databehandlers lokaler  

 med henblik på dér at gøre sig bekendt med og tage kopi  

 af oplysningerne, jf. stk. 1. Adgangen forudsætter, at det ikke er  

 muligt for Konkurrencestyrelsen at få adgang til de  

 pågældende oplysninger direkte fra den virksomhed eller  

 sammenslutning, som er genstand for kontrolundersøgelsen.
 Stk. 3. Konkurrencestyrelsens kontrolundersøgelser kan  

 kun finde sted efter indhentet retskendelse og mod behørig  

 legitimation.
Stk. 4. Hvis virksomhedens eller sammenslutningens forhold  

 gør, at det ikke er muligt for Konkurrencestyrelsen samme dag, som  

 kontrolundersøgelsen foretages, at få adgang til eller tage kopi  

 af oplysningerne, jf. stk. 1-2, kan styrelsen medtage oplysningerne  

 eller det medium, hvorpå oplysningerne befinder sig, med henblik  

 på kopiering.
Det af Konkurrencestyrelsen medtagne materiale skal  

 sammen med et sæt kopier af de oplysninger, som styrelsen har taget til  

 brug for en nærmere gennemgang, tilbageleveres til virksomheden eller  

 sammenslutningen senest tre hverdage efter kontrolundersøgelsen.  

 Fristen kan forlænges, hvis det ikke har været teknisk muligt at  

 få adgang til oplysningerne på det medtagne medium.
Stk. 5. Politiet yder bistand ved udøvelsen af  

 beføjelser efter stk. 1-2. Økonomi- og erhvervsministeren  

 kan efter aftale med justitsministeren fastsætte nærmere regler  

 herom.« 13. § 23, stk. 3, affattes således:
»Stk. 3. Der kan pålægges selskaber m.v.  

 (juridiske personer) strafansvar efter reglerne i straffelovens kapitel 5.  

 Ved udmåling af straf efter stk. 1-2 skal der ved  

 fastsættelse af bødens størrelse udover de almindelige  

 regler i straffelovens kapitel 10 tages hensyn til den juridiske persons  

 omsætning det seneste år forud for domsafsigelsen eller  

 udstedelsen af et bødeforlæg.« § 2 Loven træder i kraft den 1. august 2002.
Bemærkninger til lovforslaget Almindelige bemærkninger 1. Lovforslagets indhold Med vedtagelsen i maj 1997 af konkurrenceloven (L 172, FT  

 1996-97, tillæg C, s. 584 ff.), jf. lov nr. 384 af 10. juni 1997, blev  

 det hidtidige kontrolprincip i dansk konkurrencelovgivning erstattet med det  

 samme forbudsprincip, som gælder i EU-konkurrenceretten og i de fleste  

 andre EU-medlemsstaters konkurrencelovgivning.
Der var tale om en tilpasning  

 af den danske konkurrencelov til EU s konkurrenceregler   ikke en  

 fuldstændig indførelse af de samme regler.
 I maj 2000 vedtog Folketinget (L 242, FT 1999-2000,  

 tillæg C, s. 997 ff.) en række ændringer til  

 konkurrenceloven, jf. lov nr. 416 af 31. maj 2000. De væsentligste  

 ændringer gik ud på indførelse af fusionskontrol,  

 bøder ved førstegangsmisbrug af en dominerende stilling (dog  

 først fra den 1. juli 2002), mulighed for Konkurrencerådet til  

 at udstede påbud vedrørende konkurrenceforvridende støtte  

 ydet ved hjælp af offentlige midler samt hjemmel for  

 Konkurrencerådet til at anvende EF-traktatens artikel 81 og 82.
 Siden den seneste ændring i 2000 har der i praksis  

 vist sig behov for visse ændringer af konkurrenceloven.
Ændringerne kan inddeles i tre grupper.
For det  

 første ændres loven således, at Konkurrencerådet  

 får bedre muligheder for at udtale sig om offentlige  

 konkurrencebegrænsninger.
For det andet foreslås bøderne  

 for overtrædelse af loven forhøjet.
For det tredje  

 foreslås visse tekniske ændringer i reglerne vedrørende  

 kontrolundersøgelser samt en klargøring af, hvilke regler der  

 gælder for joint ventures, lokale prisaftaler samt  

 offentliggørelse af afgørelser m.v., ligesom der foreslås  

 indført hjemmel til, at kommunikation til og fra  

 Konkurrencerådet, Konkurrencestyrelsen og Konkurrenceankenævnet  

 kan ske elektronisk.
Offentligretlige konkurrencebegrænsninger Konkurrenceloven omfatter enhver form for  

 erhvervsvirksomhed, uanset om den er privat eller offentlig.
Loven omfatter  

 endvidere konkurrenceforvridende støtte ydet ved hjælp af  

 offentlige midler.
Efter den gældende lov kan Konkurrencerådet  

 ikke gribe ind over for konkurrencebegrænsninger, som er en direkte  

 eller nødvendig følge af offentlig regulering.
Baggrunden  

 herfor er, at sådan regulering kan være vedtaget ud fra andre  

 samfundshensyn end hensynet til en virksom konkurrence.
Tilsvarende  

 gælder for konkurrenceforvridende støtteordninger, der er  

 lovlige i henhold til offentlig regulering.
Denne regel opretholdes, men  

 lovforslaget betyder i sin helhed en præcisering af, at  

 Konkurrencerådet altid har mulighed for at påpege  

 uhensigtsmæssigheder i reguleringen og komme med gode råd om,  

 hvordan man sikrer den bedst mulige konkurrence i Danmark.  

 Konkurrencerådet kan på denne måde sætte fokus  

 på, om hensynene bag en given offentlig regulering er tillagt den  

 rigtige vægt i forhold til konkurrencehensynet.
Om en offentligretlig konkurrencebegrænsning er en  

 direkte eller nødvendig følge af offentlig regulering, vurderes  

 ifølge den gældende lov af den myndighed, der selv har fastsat  

 reguleringen eller truffet beslutningen.
Det vil i praksis sige den  

 pågældende minister, kommunalbestyrelse eller bestyrelsen i et  

 kommunalt fællesskab.
For så vidt angår  

 støtteordninger, foretages vurderingen af den pågældende  

 minister eller det pågældende tilsynsråd.
Da de vurderinger, som Konkurrencerådet og  

 Konkurrenceankenævnet modtager fra andre offentlige myndigheder, bliver  

 lagt uprøvet til grund, er det vigtigt, at vurderingerne udtrykker en  

 ensartet og korrekt lovfortolkning og vurdering af praksis, uanset hvilken  

 myndighed og uanset hvor i landet vurderingen stammer fra.
Det er  

 således ikke hensigtsmæssigt, hvis en kommunalbestyrelses  

 vurdering af, om en konkurrencebegrænsning er en direkte eller  

 nødvendig følge af offentlig regulering, afviger fra den  

 vurdering, som nabokommunen eller en kommune i den anden ende af landet  

 måtte foretage i en tilsvarende sag.
En sådan forskellig  

 vurdering vil kunne betyde, at Konkurrencerådet kan foretage indgreb i  

 nogle sager, mens rådet forhindres i at gribe ind i andre tilsvarende  

 sager.
Denne problemstilling skal ses i lyset af, at spørgsmålet  

 om, hvorvidt en konkurrencebegrænsning er en direkte eller  

 nødvendig følge af offentlig regulering, kan involvere ganske  

 komplicerede retlige vurderinger.
Det er på denne baggrund fundet  

 hensigtsmæssigt og naturligt at centralisere vurderingen.
Det  

 foreslås derfor at lade vurderingen af, om en  

 konkurrencebegrænsning er en direkte eller nødvendig  

 følge af offentlig regulering, påhvile den ressortansvarlige  

 minister.
Konkurrencerådet skal kunne anmode om ressortministerens  

 vurdering i form af en konkret afgørelse, der som udgangspunkt skal  

 foreligge senest fire uger fra modtagelsen af rådets anmodning.  

 Tilsvarende gælder for så vidt angår  

 støtteordninger, hvor Konkurrencerådets anmodning dog rettes til  

 den pågældende minister, henholdsvis til det  

 pågældende tilsynsråd.
Hvis Konkurrencerådet finder, at en offentlig  

 regulering eller en støtteordning kan have skadelige virkninger for  

 konkurrencen eller i øvrigt kan hindre en effektiv  

 samfundsmæssig ressourceanvendelse, foreslås det, at rådet  

 over for den ressortansvarlige minister samt over for økonomi- og  

 erhvervsministeren kan afgive en begrundet udtalelse.
Den begrundede  

 udtalelse kan påpege de mulige skadelige virkninger og indeholde  

 forslag til fremme af konkurrencen på det givne område.
 Den ressortansvarlige minister skal efter forhandling med  

 økonomi- og erhvervsministeren svare på den begrundede udtalelse  

 fra Konkurrencerådet senest fire måneder fra modtagelsen.
Det nye i forslaget er, at Konkurrencerådet ikke  

 alene gør ressortministeren, men også økonomi- og  

 erhvervsministeren, opmærksom på reguleringer eller  

 støtteordninger, som er uhensigtsmæssige set fra en  

 konkurrencesynsvinkel.
Forhandlingen mellem ministrene skal sikre, at ikke  

 kun ressorthensyn, men også hensynet til konkurrencen samt bredere  

 erhvervspolitiske hensyn bliver inddraget i overvejelserne, inden  

 ressortministeren afgiver sit svar på Konkurrencerådets  

 begrundede udtalelse.
Forhøjelse af bødeniveauet Den gældende lov åbner mulighed for at  

 pålægge bødestraf for en række overtrædelser  

 af loven.
I Erhvervsudvalgets betænkning af 18. maj 2000 blev det i  

 forbindelse med erhvervsministerens ændringsforslag til § 23  

 anført: "Generelt bør bødeniveauet ved  

 overtrædelse af konkurrenceloven følge danske retstraditioner  

 for overtrædelser af erhvervslovgivning i øvrigt." (FT  

 1999-2000, tillæg B, s. 1297, v. sp.). I praksis   f.eks. i forbindelse  

 med el-kartelsagerne   har det imidlertid vist sig, at bødeniveauet  

 for overtrædelse af konkurrenceloven er lavere end det niveau, der  

 anvendes i andre europæiske lande, og meget lavere end det  

 bødeniveau, der anvendes af Europa-Kommissionen.
Med forslaget vil bødeniveauet i Danmark for  

 overtrædelser af konkurrencereglerne blive tilnærmet  

 bødeniveauet i de øvrige europæiske lande.
Bøderne  

 vil derimod ikke komme på højde med de bøder, der gives  

 af Europa-Kommissionen for overtrædelser af EU-konkurrencereglerne.
Et højere bødeniveau skal virke  

 præventivt og sikre, at sanktionerne står mål med den  

 mulige fortjeneste ved overtrædelse af loven.
Som hidtil vil det  

 være en betingelse for at ifalde bødestraf, at  

 lovovertrædelsen er begået forsætligt eller ved grov  

 uagtsomhed.
Straffeloven åbner allerede i dag visse muligheder  

 for at give strafnedsættelse til sigtede eller tiltalte, der f.eks. i  

 kartelsager har bidraget til opklaringen.
Da visse overtrædelser af  

 konkurrenceloven er specielt vanskelige at opklare uden medvirken fra dem,  

 der har deltaget i ulovlighederne, forudsættes det, at  

 anklagemyndigheden og domstolene fuldt ud udnytter de eksisterende muligheder  

 i straffeloven for strafnedsættelse i de tilfælde, hvor den  

 sigtede eller tiltalte har bidraget væsentligt til opklaringen.
Kontrolundersøgelser Den gældende lov giver hjemmel til, at  

 Konkurrencestyrelsen efter retskendelse og mod behørig legitimation  

 kan foretage kontrolundersøgelser i virksomheder m.v.
Konkurrencestyrelsen har under sine  

 kontrolundersøgelser mulighed for at gennemgå og kopiere  

 materiale, herunder materiale fra virksomhedens it-system.
Det gælder  

 også materiale, som gøres tilgængeligt gennem opkobling  

 fra virksomheden til dens it-systemer eller datalagre (servere m.v.), der  

 fysisk befinder sig uden for virksomheden, f.eks. fordi edb-driften er  

 out-sourcet, eller fordi datalagrene (servere m.v.) ligger hos en anden  

 virksomhed i samme koncern.
Af tekniske eller praktiske årsager er det  

 imidlertid ikke altid muligt at foretage en sådan opkobling.
Der er  

 derfor behov for en hjemmel, der giver Konkurrencestyrelsen direkte adgang  

 til virksomhedens eksternt placerede edb-oplysninger.
Med forslaget vil Konkurrencestyrelsen kunne få  

 adgang til oplysninger placeret hos en ekstern databehandler, såfremt  

 det ikke er muligt at få adgang til oplysningerne hos den, som er  

 genstand for kontrolundersøgelsen.
En sådan adgang  

 forudsætter, at styrelsen har indhentet en retskendelse, som giver  

 adgang til den eksterne databehandler.
For ikke at genere de involverede virksomheder  

 unødigt afsluttes Konkurrencestyrelsens kontrolundersøgelser  

 normalt samme dag, som de er påbegyndt.
I nogle situationer er det  

 imidlertid ikke muligt på grund af forhold hos virksomheden at kopiere  

 de ønskede oplysninger inden for denne frist.
Det kan f.eks. skyldes,  

 at der er tekniske problemer med virksomhedens kopimaskine, eller at det ikke  

 har været muligt at få adgang til en bærbar computer, som  

 anvendes af en af virksomhedens ansatte   der er central i forhold til  

 kontrolundersøgelsen   fordi vedkommende er bortrejst, og ingen anden  

 i virksomheden kender computerens password.
 Der har således i praksis vist sig et behov for   i  

 sådanne særlige tilfælde, hvor det på grund af  

 forhold, der kan tilskrives virksomheden, ikke er muligt at få adgang  

 til eller kopiere oplysningerne på stedet   at kunne medtage visse  

 oplysninger eller et informationsmedium med henblik på adgang og  

 kopiering i Konkurrencestyrelsen.
På denne baggrund foreslås det, at  

 Konkurrencestyrelsen i forbindelse med en kontrolundersøgelse i  

 særlige situationer kan medtage oplysninger eller det medium,  

 hvorpå disse oplysninger befinder sig, med henblik på adgang og  

 kopiering.
Det forudsættes, at en virksomhed skal tilbydes at  

 være til stede, når Konkurrencestyrelsen undersøger og  

 evt. kopierer medtaget materiale.
Det medtagne materiale skal tilbageleveres  

 senest tre hverdage efter, at kontrolundersøgelsen har fundet sted.
I  

 særlige tilfælde vil fristen kunne forlænges.
Joint ventures Den danske konkurrenceretlige vurdering af joint ventures  

 har, siden forbudsprincippet blev indført i dansk konkurrenceret med  

 konkurrenceloven fra 1997, i det væsentlige svaret til  

 Europa-Kommissionens.
Da der med 1997-loven ikke blev indført  

 fusionskontrol, blev det i bemærkningerne til forbudet i § 6,  

 stk. 1, mod konkurrencebegrænsende aftaler anført, at joint  

 venture-aftaler skulle underkastes en vurdering efter § 6   også  

 når der var tale om joint ventures, der efter de EU-konkurrenceretlige  

 regler skulle vurderes efter bestemmelserne i fusionskontrolforordningen  

 (Rådets forordning (EØF) nr. 4069/89 af 21. september 1989 om  

 kontrol med fusioner og virksomhedsovertagelser, som ændret ved  

 Rådets forordning (EF) nr. 1310 af 30. juni 1997).
 Fusionskontrol blev indført i konkurrenceloven med  

 ændringen i 2000. I forbindelse hermed blev retsstillingen for  

 virksomheders aftaler om joint ventures endnu engang præciseret (FT  

 1999-2000, tillæg A, s. 6820, h. sp.).
I en afgørelse fra april 2001 udtalte  

 Konkurrenceankenævnet imidlertid, at en aftale om etablering af et  

 joint venture i form af etableringen af et fælles og selvstændigt  

 selskab ikke er omfattet af forbudet mod konkurrencebegrænsende  

 aftaler, selv om dette er tilfældet efter EU-konkurrencereglerne.  

 Konkurrencerådet havde derfor ikke hjemmel til at forbyde et  

 sådant selskabs etablering eller til at give påbud om dets  

 opløsning.
Den gældende retstilstand med udgangspunkt i  

 Konkurrenceankenævnets kendelse fremstår derfor ikke som fuldt  

 afklaret.
Lovforslaget tilsigter at afklare retstilstanden.
Det foreslås, at det i lovens § 6  

 præciseres, at en aftale om oprettelse af et joint venture vil  

 være forbudt, hvis det gennem aftalen gøres muligt for  

 virksomheder at samordne deres konkurrencemæssige adfærd.
Med  

 denne præcisering vil det herefter stå klart, at konkurrenceloven  

 på linje med EU-konkurrencereglerne kan finde anvendelse på et  

 joint venture, der i virkeligheden benyttes som ramme for et  

 konkurrencebegrænsende samarbejde.
Det vil dog fortsat være  

 muligt efter lovens § 8 at søge om og opnå fritagelse for  

 aftaler om etablering af joint ventures, såfremt det skønnes, at  

 aftalerne opfylder de i loven angivne betingelser.
Lokale priskarteller Priskonkurrence har væsentlig betydning for en  

 effektiv ressourceanvendelse i samfundet.
Derfor forbyder konkurrenceloven  

 også udtrykkeligt virksomheder at indgå aftaler om købs-  

 og salgspriser.
Det gælder både horisontale og vertikale  

 prisaftaler.
Fra det generelle forbud gælder dog visse undtagelser for  

 virksomheder med en mindre omsætning og markedsandel, jf. den  

 gældende lovs § 7, stk. 1. Disse undtagelser gælder  

 imidlertid ikke, hvis virksomhederne f.eks. aftaler bindende  

 videresalgspriser.
Formuleringen "bindende videresalgspriser" i den  

 gældende lov har i praksis ført til, at virksomheder i visse  

 brancher har dannet lokale priskarteller ud fra en formening om, at aftalerne  

 vedrørte salgspriser og således ikke vedrørte  

 mindstepriser for videresalget, og at aftalerne derfor   på grund af  

 virksomhedernes relativt lave omsætning   var lovlige som følge  

 af bagatelreglen.
Sådanne lokale prisaftaler mellem f.eks.  

 kørelærere, revisorer eller ejendomsmæglere kan være  

 lige så skadelige for konkurrencen   og dermed betyde højere  

 priser for forbrugere og erhvervsliv   som en prisaftale mellem f.eks. to  

 landsdækkende virksomheder.
Af Europa-Kommissionens nyligt udsendte bagatelmeddelelse  

 (EF-Tidende 2001, nr.
C 368, s. 13) fremgår det udtrykkeligt, at  

 prisaftaler mellem konkurrenter generelt anses for at være så  

 skadelige for konkurrencen, at de   uanset de involverede parters  

 markedsandele   ikke vil kunne nyde godt af bagatelmeddelelsen.
På den baggrund foreslås det, at  

 konkurrencelovens bagatelregel i § 7, stk. 1, heller ikke finder  

 anvendelse på prisaftaler.
Det betyder, at den generelle regel i  

 § 6 om forbud mod konkurrencebegrænsende aftaler finder  

 anvendelse.
Forbudet er dog ikke absolut.
Virksomheder, der indgår  

 aftaler, der også indeholder bestemmelser om priser, vil således  

 kunne søge om og opnå fritagelse efter lovens § 8, hvis  

 aftalerne opfylder de i loven angivne betingelser.
Offentliggørelse af afgørelser og korrespondance I dag skal Konkurrencerådets afgørelser samt  

 rådets henvendelser og myndighedernes svar vedrørende en  

 konkurrencebegrænsnings lovlighed offentliggøres.  

 Arbejdsdelingen mellem Konkurrencerådet og Konkurrencestyrelsen  

 betyder, at rådet skal træffe afgørelse i principielle  

 sager samt i sager, der er af særlig stor betydning.  

 Konkurrencestyrelsen træffer   ligesom en række andre offentlige  

 myndigheder   afgørelser i et antal sager, som ikke har nogen reel  

 betydning for forståelsen af konkurrencereglerne eller for kendskabet  

 til konkurrenceforholdene.
Det kan være tilfældet i visse  

 klagesager, hvor den relevante problemstilling ikke kan løses ved  

 hjælp af konkurrencelovens regler, fordi der f.eks. klages over en  

 anden myndigheds myndighedsudøvelse.
Ligeledes forekommer det, at  

 Konkurrencestyrelsen på rådets vegne træffer  

 afgørelser i et større antal sager, hvor afgørelserne  

 stort set er enslydende.
Det er f.eks. tilfældet, hvor styrelsen  

 modtager et større antal klager over samme forhold.
Det er derfor ikke  

 hensigtsmæssigt, at enhver afgørelse, som Konkurrencestyrelsen  

 måtte træffe, skal offentliggøres, idet en sådan  

 offentliggørelse får karakter af  

 "informationsforurening" og således vanskeliggør en  

 hurtig og effektiv søgning efter relevant materiale.
På denne baggrund foreslås det, at reglerne om  

 offentliggørelse præciseres, således at  

 Konkurrencerådets afgørelser samt rådets udtalelser til  

 offentlige myndigheder og disse myndigheders svar altid skal  

 offentliggøres.
Ligeledes præciseres det, at  

 Konkurrencestyrelsens afgørelser skal offentliggøres, og at  

 offentliggørelse af styrelsens afgørelser kun kan undlades i de  

 særlige tilfælde, hvor en afgørelse hverken skønnes  

 at være af betydning for forståelsen af anvendelsen af  

 konkurrenceloven eller af interesse for offentligheden i øvrigt.
Digital forvaltning For at forberede konkurrenceloven på overgangen til  

 digital offentlig forvaltning foreslås der indsat en hjemmel, der  

 åbner mulighed for, at korrespondance til og fra  

 Konkurrencerådet, Konkurrencestyrelsen samt Konkurrenceankenævnet  

 kan foregå elektronisk.
2. Økonomiske og administrative konsekvenser for stat, kommuner  

 og amtskommuner Lovforslagets bestemmelser om styrkelse af mulighederne  

 for at gribe ind over for offentlige konkurrencebegrænsninger betyder  

 en opprioritering af Konkurrencestyrelsens opgavevaretagelse på det  

 offentlige område.
Opprioriteringen vil kræve fem  

 AC-årsværk svarende til en udgift på 2 mio. kr. om  

 året.
 Udgifterne afholdes inden for Økonomi- og  

 Erhvervsministeriets eksisterende rammer.
Forslaget sigter på at øge konkurrencen og  

 styrke lovens generalpræventive effekt.
Forslaget kan medføre  

 øget effektivitet og lavere priser på en række offentlige  

 udgiftsområder.
Således har eksempelvis opklaringen af et  

 større kartel i el-installatørbranchen vist, at kartellets  

 koordination af tilbud har betydet væsentlige merudgifter for  

 offentlige indkøbere eller bygherrer.
3. Erhvervsøkonomiske og administrative konsekvenser for  

 virksomhederne Forslaget vedrørende konkurrencebegrænsninger  

 i den offentlige sektor vil betyde en opprioritering af  

 konkurrencemyndighedens opgavevaretagelse på dette område.  

 Forslaget vil sætte yderligere politisk fokus på  

 konkurrencebegrænsninger i den offentlige sektor og vil kunne fremme  

 muligheden for, at virksomheder får lettere og lige adgang til visse  

 markeder og dermed øge konkurrencen.
Offentlig regulering kan hæmme virksomheders adgang  

 til markeder.
Det gælder f.eks. markeder, hvor en offentlig regulering  

 har den konsekvens, at kun én virksomhed eller kun autoriserede  

 virksomheder har adgang.
Reguleringens konsekvenser kan skyldes, at lovgiver  

 har ønsket at fremme andre vigtige samfundshensyn f.eks.  

 miljø-, sikkerheds- eller sundhedsmæssige hensyn, og at hensynet  

 til konkurrencen derfor har måttet vige i overvejelserne.
Imidlertid er  

 der i mange tilfælde ikke en skarp modsætning mellem hensynet til  

 konkurrence og andre vigtige samfundsmæssige hensyn.
I sådanne  

 tilfælde kan man ofte med enkelte ændringer af reguleringen  

 fremme konkurrencehensynet, uden det sker på bekostning af det eller de  

 hensyn, som reelt ligger bag reguleringen.
Endvidere kan offentlig regulering føre til, at  

 virksomheder behandles forskelligt, når de ønsker at få  

 adgang til et marked.
En uensartet behandling kan f.eks. skyldes, at  

 forskellige offentlige myndigheder vurderer den samme type  

 konkurrencebegrænsning forskelligt.
Nogle myndigheder vil eksempelvis  

 vurdere, at en konkurrencebegrænsning er en direkte eller  

 nødvendig følge af offentlig regulering, mens andre myndigheder  

 vurderer en tilsvarende konkurrencebegrænsning modsat.
 Bestemmelsen om dialog mellem ressortministeren og  

 økonomi- og erhvervsministeren vil fremme muligheden for, at regler  

 gøres mere konkurrencevenlige, uden det går ud over det  

 oprindelige hensyn bag reglerne.
 Bestemmelsen om en centraliseret vurdering af offentlige  

 konkurrencebegrænsninger vil sikre, at virksomhederne uanset geografisk  

 beliggenhed behandles ens.
 Forslaget om en forhøjelse af bødeniveauet  

 for virksomheders overtrædelse af konkurrenceloven vil ikke  

 medføre negative administrative konsekvenser for virksomhederne.  

 Forhøjelsen af bødeniveauet kan betyde, at virksomheder  

 involveret i konkurrencelovsovertrædelser, herunder f.eks.  

 kartelaktiviteter, kan få højere bødestraf end tidligere,  

 men dette er en tilsigtet økonomisk virkning af lovforslaget.
Forslagene vedrørende kontrolundersøgelser  

 vil ikke i sig selv føre til, at myndighederne gennemfører  

 flere kontrolundersøgelser, og vil ikke medføre negative  

 administrative eller økonomiske konsekvenser for virksomhederne.
Dog  

 kan forslaget om adgang til eksterne databehandlere være med til at  

 øge omfanget af den enkelte kontrolundersøgelse.
Det er  

 imidlertid vurderingen, at bestemmelsen kun vil blive anvendt meget  

 sjældent og derfor kun vil berøre ganske få  

 virksomheder.
Forslaget om joint ventures og forslaget om det generelle  

 forbud mod prisaftaler kan betyde, at virksomheder anmelder aftaler om joint  

 ventures, henholdsvis prisaftaler, til Konkurrencestyrelsen med henblik  

 på at opnå en fritagelse.
I det omfang det sker, har  

 bestemmelserne administrative konsekvenser for de anmeldende virksomheder.
De  

 administrative konsekvenser vil variere afhængigt af den konkrete sag,  

 idet virksomhederne skal redegøre for sagens fakta og begrunde  

 ønsket om en fritagelse.
Det vurderes, at for hovedparten af de  

 anmeldende virksomheder vil de negative administrative konsekvenser  

 være begrænsede i tid og omfang.
Samtidig forventes kun få  

 virksomheder at anmelde aftaler om joint ventures, henholdsvis prisaftaler,  

 og for erhvervsvirksomhederne samlet set vil konsekvenserne derfor være  

 yderst begrænsede.
 Forslaget om at gøre det muligt for  

 Konkurrencerådet, Konkurrencestyrelsen og Konkurrenceankenævnet  

 at kommunikere med virksomhederne via elektronisk kommunikation vil,  

 når hjemlen udnyttes, kunne bidrage positivt til at lette de  

 administrative konsekvenser for virksomhederne   f.eks. i forbindelse med  

 indsendelse af oplysninger til Konkurrencestyrelsen.
 Det er ikke muligt at fastlægge, hvor stor effekt  

 lovforslaget samlet set vil have på konkurrencesituationen i Danmark.  

 Men begrænsningen af antallet af konkurrencelovsovertrædelser,  

 herunder f.eks. karteller, samt de øgede muligheder for at gribe ind  

 over for konkurrencebegrænsninger i den offentlige sektor vil for  

 samfundet som helhed betyde en velfærdsgevinst. Øget konkurrence  

 bidrager til en højere produktivitet, øget innovation og lavere  

 priser og vil dermed også på sigt kunne bidrage til øget  

 vækst.
I samråd med Erhvervs- og Selskabsstyrelsens Center  

 for administrative lettelser er det vurderet, at lovforslagets administrative  

 konsekvenser vil være meget små i forhold til virksomhedernes  

 byrde ved at deltage i en panelundersøgelse af disse konsekvenser.
Det  

 skyldes bl.a., at meget få virksomheder vurderes at ville blive  

 berørt af lovforslagets administrative konsekvenser.
Lovforslaget vil  

 dog samtidig med fremsættelsen blive sendt til testpanelet.
4. Miljømæssige konsekvenser Lovforslaget skønnes ikke at have  

 miljømæssige konsekvenser.
5. Forholdet til det frivillige foreningsliv Lovforslaget skønnes ikke at indebære  

 konsekvenser i forhold til det frivillige foreningsliv.
6. Forholdet til EU-retten Lovforslaget vil indebære, at de principper, der skal anvendes ved bødeberegningen for  

 overtrædelse af konkurrenceloven, i det væsentlige vil svare til  

 de principper, som Europa-Kommissionen anvender ved bøder for  

 overtrædelse af EU-konkurrencereglerne, at det danske bødeniveau for overtrædelse af  

 konkurrenceloven forhøjes, idet det dog ikke kommer op på det  

 niveau, som anvendes af Kommissionen ved bøder for overtrædelse  

 af EU-konkurrencereglerne, at det præciseres, at der i lighed med Kommissionens muligheder  

 efter EU-konkurrencereglerne vil kunne gives bødenedsættelse for  

 overtrædelser af konkurrencereglerne til den sigtede eller tiltalte,  

 der samarbejder om opklaringen af en overtrædelse af loven, idet der  

 dog næppe efter dansk ret vil være mulighed for en  

 fuldstændig bødefritagelse, at det præciseres, at mulighederne for at anvende forbudet mod  

 konkurrencebegrænsende aftaler på joint ventures fremover vil  

 svare til mulighederne for at gribe ind over for joint ventures efter  

 EU-konkurrencereglerne, og at det i lighed med EU-konkurrencereglerne præciseres, at  

 bagatelreglerne ikke finder anvendelse på prisaftaler, uanset om der er  

 tale om horisontale eller vertikale prisaftaler.
7. Høring Lovforslaget er sendt i høring hos  

 Advokatsamfundet, Affaldsteknisk Samarbejde, Amtsrådsforeningen,  

 Arbejderbevægelsens Erhvervsråd, Asfaltindustrien,  

 Beskæftigelsesministeriet, Bryggeriforeningen, Byggefagenes Kooperative  

 Landssammenslutning, Byggeriets Arbejdsgivere,  

 Børsmæglerforeningen, CO-Industri, COOP Danmark A/S, Danmarks  

 Apotekerforening, Danmarks Eksportråd, Danmarks Fiskeriforening,  

 Danmarks Nationalbank, Danmarks Rederiforening, Dansk  

 Annoncørforening, Dansk Arbejdsgiverforening, Dansk Dataforening,  

 Dansk Energi, Dansk Handel & Service, Dansk Industri, Dansk Skovforening,  

 Dansk Taxi Forbund, Dansk Transport & Logistik, Dansk VVS, Danske  

 Andelsselskaber, Danske Busvognmænd, Danske Dagblades Forening, Danske  

 Entreprenører, Danske Fjernvarmeværkers Forening, Danske  

 Malermestre, De Danske Landboforeninger, Den Danske Forlæggerforening,  

 De Samvirkende Købmænd, Det Danske Handelskammer, Det Kommunale  

 Kartel, Dommerforeningen, DONG A/S, ELFO, Finansministeriet,  

 Finansrådet, Forbrugerrådet, Foreningen af Registrerede  

 Revisorer, Foreningen af Rådgivende Ingeniører, Foreningen af  

 Statsautoriserede Revisorer, Foreningen for affaldshåndtering i  

 Danmark, Forsikring & Pension, Forsvarsministeriet, Frederiksberg  

 Kommune, Funktionærernes og Tjenestemændenes  

 Fællesråd, Hovedstadsregionens Naturgasselskab I/S,  

 Håndværksrådet, Indenrigs- og Sundhedsministeriet,  

 Ingeniørforeningen i Danmark, Justitsministeriet, Kommunernes  

 Landsforening, Kulturministeriet, Københavns Kommune, Landbrugsraadet,  

 Landsorganisationen i Danmark, Ledernes Hovedorganisation, Liberale Erhvervs  

 Råd, Lokale Pengeinstitutter, Miljøministeriet, Ministeriet for  

 Fødevarer, Landbrug og Fiskeri, Ministeriet for Videnskab, Teknologi  

 og Udvikling, Naturgas Fyn I/S, Naturgas Midt/Nord I/S, Naturgas  

 Sjælland, Oliebranchens Fællesrepræsentation, Praktiserende  

 Arkitekters Råd, Realkreditrådet, Renosam, Skatteministeriet,  

 Socialministeriet, Statsministeriet, Trafikministeriet,  

 Turistvognmændenes Landsforening, Udenrigsministeriet og  

 Undervisningsministeriet.
8. Samlet vurdering af lovforslagets konsekvenser Positive konsekvenser/mindre udgifter (hvis ja, angiv  

 omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Forslagene kan føre til besparelser i de offentlige  

 udgifter i det omfang, den øgede konkurrence fører til lavere  

 priser ved det offentliges køb af varer og tjenester.
 Ingen.
Administrative konsekvenser for stat, kommuner og  

 amtskommuner Ingen.
 Ingen.
Økonomiske konsekvenser for erhvervslivet Forslaget vil gøre det lettere for virksomheder at  

 komme ind på offentligt regulerede markeder og dermed øge  

 konkurrencen.
 Den præventive effekt af højere bøder forventes  

 på længere sigt at medføre et fald i antallet af  

 konkurrencelovsovertrædelser i Danmark.
 Øget konkurrence vil bidrage til en højere produktivitet og  

 øget innovation og medvirke til, at virksomhederne producerer et  

 større og bedre vareudbud til lavere priser, der samtidig kan forbedre  

 virksomhedernes konkurrenceevne i forhold til udenlandske  

 virksomheder.
 Forhøjelsen af bødeniveauet kan betyde, at  

 virksomheder involveret i konkurrencelovsovertrædelser kan få  

 højere bødestraf end tidligere, men dette er en tilsigtet  

 virkning af lovforslaget.
Forslaget om joint ventures og forslaget om et generelt forbud mod  

 prisaftaler kan betyde, at virksomheder anmelder aftaler med henblik på  

 at opnå en fritagelse.
Det vurderes, at for hovedparten af de  

 anmeldende virksomheder vil de økonomiske og administrative  

 konsekvenser være begrænsede i tid og omfang.
For  

 erhvervsvirksomhederne samlet set vil de negative konsekvenser være  

 yderst begrænsede, idet det er vurderingen, at bestemmelsen ikke vil  

 medføre flere end 5 anmeldelser om året.
Administrative konsekvenser for erhvervslivet Forslaget vedrørende mulighed for at fastsætte  

 regler om elektronisk korrespondance skønnes   når hjemlen  

 udnyttes   at kunne bidrage positivt til at lette de administrative  

 konsekvenser for virksomhederne f.eks. i forbindelse med indsendelse af  

 oplysninger til Konkurrencestyrelsen.
 Der henvises til bemærkningerne umiddelbart ovenfor om  

 forslaget om joint ventures, henholdsvis om et generelt forbud mod  

 prisaftaler.
Miljømæssige konsekvenser Ingen.
 Ingen.
Administrative konsekvenser for borgerne Ingen.
 Ingen.
Forholdet til det frivillige foreningsliv Forslaget indebærer ingen konsekvenser i forhold til  

 det frivillige foreningsliv.
Forholdet til EU-retten Forslaget indebærer en nærmere tilpasning af den  

 danske konkurrencelov til EU-konkurrencereglerne.
Bemærkninger til lovforslagets  

 enkelte bestemmelser Til § 1 Til nr. 1 Efter den gældende lov er det den myndighed, som har  

 fastsat konkurrencebegrænsningen, der selv skal vurdere, om  

 konkurrencebegrænsningen er en direkte eller nødvendig  

 følge af offentlig regulering.
Det er således i praksis den  

 pågældende minister, kommunalbestyrelse eller bestyrelse i et  

 kommunalt fællesskab, der foretager vurderingen.
 Da de vurderinger, som Konkurrencerådet og  

 Konkurrenceankenævnet modtager fra andre offentlige myndigheder,  

 lægges uprøvet til grund, er det af stor betydning, at  

 vurderingerne udtrykker en ensartet og korrekt praksis, uanset hvilken  

 myndighed der i den enkelte sag har foretaget vurderingen, og uanset hvorfra  

 i landet vurderingen stammer.
Med forslaget centraliseres vurderingen af  

 konkurrencebegrænsningernes nødvendighed, således at  

 vurderingen foretages direkte af den minister, under hvis ressortområde  

 den pågældende regulering hører.
Hermed vil vurderingerne  

 komme til at hvile på en ensartet fortolkning af reglerne og dermed  

 kunne danne basis for en konsistent praksis.
Når Konkurrencerådet retter henvendelse til en  

 ressortminister, skal rådet som hidtil påpege, hvori en eventuel  

 konkurrencebegrænsning i forbindelse med f.eks. en kommunal beslutning  

 måtte bestå.
Ligeledes anfører Konkurrencerådet i  

 henvendelsen det umiddelbare lovgrundlag, efter hvilket det skal vurderes, om  

 konkurrencebegrænsningen er en direkte eller nødvendige  

 følge af.
Hvad særligt angår vurderingen af  

 nødvendigheden af en kommunalt fastsat konkurrencebegrænsning,  

 indebærer dette et vist skøn i de tilfælde, hvor  

 lovgivningen åbner mulighed for, at en given erhvervsvirksomhed kan  

 udføres på flere måder.
Det vil i denne forbindelse være  

 hensigtsmæssigt, at Konkurrencerådet i henvendelsen til  

 ressortministeren anfører sådanne andre og mindre  

 konkurrencebegrænsende måder, som en given erhvervsvirksomhed  

 kunne være udført på, således at ressortministerens  

 vurdering kan ske på dette grundlag.
Det vil ligeledes være  

 naturligt, hvis ressortministeren indhenter en udtalelse fra  

 pågældende kommune, forinden det vurderes, om den kommunale  

 beslutning er en direkte eller nødvendig følge af  

 ressortlovgivningen.
Med en sådan procedure er det muligt at opnå  

 en grundig belysning af sagen og dermed give ressortministeren grundlag for  

 at foretage den skønsmæssige vurdering, der kan ligge i, om den  

 af kommunen valgte måde at udføre en erhvervsvirksomhed på  

 både tager tilfredsstillende hensyn til konkurrencen og til andre  

 hensyn, som den pågældende ressortlovgivning giver mulighed for  

 at tage i betragtning.
Når en ressortminister frem til, at den kommunale  

 beslutning ikke er en direkte eller nødvendig følge af en  

 offentlig regulering, ligger der ikke i denne afgørelse en vurdering  

 af, om den kommunale beslutning strider mod konkurrenceloven.
En  

 afgørelse om, at en kommunal beslutning ikke er en direkte eller  

 nødvendig følge af offentlig regulering, indebærer alene,  

 at Konkurrencerådet har kompetence til at foretage en vurdering af  

 sagen efter konkurrencelovens kapitel 2 og 3. Måtte  

 Konkurrencerådet nå frem til, at konkurrenceloven er  

 overtrådt, vil denne konkurrenceretlige afgørelse kunne  

 indbringes for Konkurrenceankenævnet.
Hvad særligt angår affaldsområdet, vil  

 miljøministeren nedsætte en arbejdsgruppe, der skal  

 undersøge affaldsområdets organisering.
Det er hensigten, at  

 miljøministeren på baggrund af denne arbejdsgruppes arbejde vil  

 præcisere, i hvilke tilfælde konkurrencebegrænsninger  

 på affaldsområdet er en direkte eller nødvendig  

 følge af miljølovgivningen.
Ministeren skal have truffet en afgørelse senest  

 fire uger efter rådets anmodning.
Fristen er den samme som i den  

 gældende lov.
Konkurrencerådet kan forlænge fristen.
Det  

 forudsættes, at en sådan forlængelse bl.a. gives i  

 tilfælde, hvor der f.eks. er behov for høring, herunder  

 partshøring, førend der træffes afgørelse.
 Såfremt den ressortansvarlige minister vurderer, at  

 en given konkurrencebegrænsning er en direkte eller nødvendig  

 følge af offentlig regulering, vil Konkurrencerådet kunne afgive  

 en begrundet udtalelse, jf. forslagets nr. 2.
Til nr. 2 Forslaget præciserer, at Konkurrencerådet  

 også i relation til offentlige støtteordninger gennem en  

 begrundet udtalelse vil kunne påpege mulige skadevirkninger for  

 konkurrencen eller øvrige hindringer for en effektiv  

 samfundsmæssig ressourceanvendelse og komme med gode råd om,  

 hvordan konkurrencen fremmes på området.
Den begrundede udtalelse  

 afgives til den ressortansvarlige minister samt til økonomi- og  

 erhvervsministeren.
Det forudsættes i den forbindelse, at  

 Konkurrencerådet kan afgive begrundede udtalelser i såvel  

 større generelle konkurrenceproblemstillinger som i mindre, konkrete  

 sager.
Med den ændrede formulering i forhold til den  

 gældende § 2, stk. 5, præciseres det endvidere, at  

 Konkurrencerådet kan afgive en begrundet udtalelse om enhver offentlig  

 regulering, uanset formål, der kan have en afsmittende virkning  

 på konkurrenceforholdene i Danmark.
Det forudsættes i den  

 forbindelse, at Konkurrencerådet vil kunne afgive en begrundet  

 udtalelse ikke blot om lovregler, men også om kommunale beslutninger og  

 regulativer truffet med hjemmel i offentlig regulering.
Forslaget angiver endvidere en procedure for besvarelse af  

 Konkurrencerådets begrundede udtalelser.
Proceduren indebærer en  

 dialog mellem den ressortansvarlige minister og økonomi- og  

 erhvervsministeren.
Herved sikres, at konkurrencehensyn og bredere  

 erhvervspolitiske hensyn tages med i overvejelserne omkring en given  

 offentlig regulering eller støtteordning, der kan have skadelige  

 virkninger for konkurrencen eller i øvrigt kan hindre en effektiv  

 samfundsmæssig ressourceanvendelse.
Den ressortansvarlige minister skal efter forhandling med  

 økonomi- og erhvervsministeren svare på Konkurrencerådets  

 begrundede udtalelse.
Ressortministeren og økonomi- og  

 erhvervsministeren kan også afgive et fælles svar.
 Svaret kan f.eks. gå ud på, at der vil blive  

 fremsat et lovforslag til ændring af en bestående lov, at der vil  

 blive nedsat en arbejdsgruppe eller et udvalg, som skal foretage en  

 nærmere undersøgelse af forholdene eller, at der allerede i  

 forbindelse med lovens vedtagelse er blevet foretaget en afvejning af  

 konkurrencehensynet over for andre hensyn.
Svarfristen er fire måneder fra modtagelsen af  

 Konkurrencerådets begrundede udtalelse.
For at give tid til dialogen  

 mellem ministrene er fristen forlænget med en måned i forhold til  

 fristen i den gældende lov.
Konkurrencerådet kan forlænge  

 fristen.
Til nr. 3 og 4 Der er tale om konsekvensændringer som følge  

 af, at der indsættes en ny § 6, stk. 2, nr. 6, jf.  

 lovforslagets nr. 5.
Til nr. 5 Forslaget tager sigte på at afklare den  

 retsusikkerhed, som Konkurrenceankenævnets kendelse af 25. april 2001 i  

 de såkaldte asfaltsager har kunnet give anledning til i relation til  

 den konkurrenceretlige vurdering af joint ventures.
 Visse aftaler om etablering af joint ventures skal  

 vurderes efter de bestemmelser om fusionskontrol, der blev indsat i  

 konkurrenceloven ved lov nr. 416 af 31. maj 2000. Dette gælder en  

 aftale om etablering af et såkaldt selvstændigt fungerende joint  

 venture, dvs. en aftale om oprettelsen af en virksomhed, som på et  

 varigt grundlag skal varetage en selvstændig erhvervsvirksomheds  

 samtlige funktioner, jf. den gældende § 12 a, stk. 2.
Som anført i bemærkningerne til den  

 gældende § 12 a, stk. 2, (FT 1999-2000, tillæg A, s.  

 6820, h. sp.), er selve oprettelsen af et selvstændigt fungerende joint  

 venture at betragte som en fusion.
Hvis de deltagende virksomheders  

 omsætning opfylder én af betingelserne i § 12, stk. 1,  

 nr. 1-2, er etableringen af det pågældende joint venture  

 anmeldelsespligtig, jf. § 12 b, stk. 1, og Konkurrencerådet  

 vil skulle vurdere det efter § 12 c, stk. 1-2, hvor det  

 afgørende er, om der med etableringen af et sådant  

 selvstændigt fungerende joint venture skabes eller styrkes en  

 dominerende stilling, som bevirker, at den effektive konkurrence hæmmes  

 betydeligt, jf. § 12 c, stk. 2.
Etableringen af et selvstændigt fungerende joint  

 venture kan desuden i visse tilfælde som en direkte konsekvens  

 føre til en samordning af de stiftende virksomheders  

 konkurrenceadfærd.
I det omfang oprettelsen af et selvstændigt  

 fungerende joint venture tillige har til formål eller til følge  

 at samordne de stiftende virksomheders konkurrenceadfærd, følger  

 det af § 12 c, stk. 3, at denne samordning skal vurderes efter  

 kriterierne i § 6, stk. 1, og § 8, stk. 1, for at  

 fastslå, om transaktionen kan godkendes efter § 12 c,  

 stk. 1-2.
I bemærkningerne til § 12 a, stk. 2, (FT  

 1999-2000, tillæg A, s. 6820, h. sp.), er det endvidere anført:  

 "Konsekvensen af, at der ikke foreligger et joint venture, der skal  

 varetage en selvstændig virksomheds samtlige funktioner på et  

 varigt grundlag, er, at der ikke foreligger en fusion efter lovforslagets nr.  

 12 (§ 12 a, stk. 2). En aftale om etableringen af et  

 ikke-selvstændigt fungerende joint venture, der blot er at betragte som  

 et hjælpeorgan for de stiftende virksomheder, vil i stedet skulle  

 vurderes efter forbudet mod konkurrencebegrænsende aftaler i lovens  

 § 6, stk. 1. Konkurrencerådets praksis efter den  

 gældende lov videreføres i denne forbindelse.
Dette  

 indebærer   og i overensstemmelse med EU-praksis   at der skal finde en  

 vurdering sted efter lovens § 6, hhv. efter § 8, af selve aftalen  

 om etableringen af det pågældende joint venture i det omfang, det  

 ikke falder ind under en gruppefritagelse udstedt i medfør af lovens  

 § 10. Er der indeholdt bestemmelser i aftalen, som ikke er accessoriske  

 begrænsninger, skal disse underkastes en særskilt vurdering efter  

 § 6 med mulighed for fritagelse efter § 8.".
Imidlertid udtalte Konkurrenceankenævnet i sin  

 kendelse af 25. april 2001 i de såkaldte asfaltsager om § 6 i  

 konkurrenceloven af 1997 bl.a.: "Det er i lovforslaget i  

 bemærkningerne til bestemmelsen anført, at "alle former for  

 joint ventures [foreslås] omfattet af § 6". Efter  

 erhvervsministerens besvarelse af Folketingets Erhvervsudvalgs  

 spørgsmål 77, 107 og 108, jf.
Folketingstidende 1996-97,  

 tillæg B, s. 1154 og 1156, finder Ankenævnet imidlertid, at  

 konkurrencelovens § 6, stk. 1, må forstås  

 således, at en aftale om etablering af en fælles   separat  

 virksomhed i et selvstændigt selskab ikke i sig selv er omfattet af  

 bestemmelsen, og at der derfor ikke i konkurrencelovens § 6, jf.  

 § 16, er hjemmel til at forbyde et sådant selskabs etablering  

 eller til at give påbud om dets opløsning.
Det må  

 således anses for forudsat, at ikke blot aftaler om fusion, men  

 også aftaler om etablering af en fælles   separat   virksomhed i  

 et selvstændigt selskab falder helt uden for forbudet i  

 konkurrencelovens § 6 uanset en sådan aftales eventuelle  

 konkurrencebegrænsende formål eller følge.".
 Den foreslåede bestemmelse har til hensigt at fjerne  

 enhver tvivl om, at en aftale om etableringen af et ikke-selvstændigt  

 fungerende joint venture   i overensstemmelse med, hvad der var forudsat i  

 bemærkningerne til den gældende § 12 a, stk. 2   skal  

 vurderes efter § 6, stk. 1, med mulighed for fritagelse efter  

 § 8, stk. 1.
En retstilstand, hvorefter en aftale om etableringen af et  

 ikke-selvstændigt fungerende joint venture ikke skulle vurderes efter  

 § 6, stk. 1, ville i sin yderste konsekvens kunne indebære,  

 at forbudet i § 6, stk. 1, ikke kunne finde anvendelse på  

 f.eks. en klassisk konkurrencebegrænsende aftale som to konkurrerende  

 virksomheders aftale om fælles salg, hvis virksomhederne blot  

 vælger at lægge samarbejdet om fælles salg i så faste  

 rammer, at det sker igennem et joint venture.
En så vidtgående  

 indskrænkning af anvendelsesområdet for forbudet i § 6,  

 stk. 1, vil føre til resultater, der vil stride mod lovens  

 formål om at fremme en effektiv samfundsmæssig  

 ressourceanvendelse gennem virksom konkurrence.
Hertil kommer, at en  

 sådan retstilstand ville indebære en afvigelse fra den  

 EU-konkurrenceretlige regulering af joint ventures, som beskrevet i  

 bemærkningerne til § 12 a, stk. 2 (jf.
FT 1999-2000,  

 tillæg A, s. 6820, h. sp.).
Som den foreslåede bestemmelse er formuleret, er det  

 afgørende for forbudets anvendelse, at der gennem en aftale om  

 oprettelse af et joint venture kan ske en samordning af de deltagende  

 virksomheders konkurrencemæssige adfærd.
Oprettelsen af et joint  

 venture kan i sig selv have en sådan samordning til formål; dette  

 vil f.eks. kunne være tilfældet, hvor de stiftende virksomheder  

 er aktuelle eller i det mindste potentielle konkurrenter, og hvor det  

 pågældende joint venture overtager en enkelt af de stiftende  

 virksomheders funktioner såsom enten produktion eller salg.
EU-retlig  

 praksis   særligt Kommissionens meddelelse om retningslinjer for  

 anvendelsen af EF-traktatens artikel 81 på horisontale  

 samarbejdsaftaler (EF-Tidende 2001, nr.
C 3, s. 2)   vil være  

 vejledende for, om en aftale om oprettelsen af et ikke-selvstændigt  

 fungerende joint venture må anses for at have til formål eller  

 til følge, at der sker en samordning af de deltagende virksomheders  

 konkurrencemæssige adfærd.
 Foreligger der et selvstændigt fungerende joint  

 venture, som ikke opfylder omsætningstærsklerne i § 12,  

 stk. 1, er selve transaktionens fusionsaspekter, dvs. aftalen om at  

 oprette selve joint venturet, ikke omfattet af reglerne om fusionskontrol og  

 vil heller ikke være omfattet af forbudet i § 6, stk. 1. Den  

 foreslåede bestemmelse fjerner også enhver tvivl om, at en  

 sådan transaktions samordningsaspekter, dvs. den samordning af de  

 stiftende virksomheders konkurrenceadfærd, der følger af aftalen  

 om at oprette det selvstændigt fungerende joint venture, skal vurderes  

 efter § 6, stk. 1, med mulighed for fritagelse efter § 8,  

 stk. 1, selv om omsætningstærsklerne i § 12,  

 stk. 1, ikke er opfyldt.
 Hvis Konkurrencerådet når frem til, at der  

 ikke kan gives en fritagelse efter § 8, stk. 1, til en aftale om  

 enten oprettelsen af et ikke-selvstændigt fungerende joint venture  

 eller til konkurrencebegrænsninger, som følger af oprettelsen af  

 et selvstændigt fungerende joint venture, kan Konkurrencerådet  

 udstede påbud om at bringe overtrædelserne til ophør, jf.  

 § 6, stk. 4, og § 16, stk. 1.
Til nr. 6 Forslaget tilsigter   bl.a. i lyset af udviklingen  

 på EU-rettens område   at styrke konkurrencen ved at ligestille  

 den konkurrenceretlige behandling af horisontale og vertikale  

 prisaftaler.
 Såvel horisontale som vertikale prisaftaler er  

 allerede omfattet af det generelle forbud i den gældende lovs § 6.  

 For aftaler mellem virksomheder med en omsætning og markedsandel, som  

 falder under bagatelgrænserne i lovens § 7, stk. 1,  

 gælder det generelle forbud dog ikke.
Bagatelreglerne omfatter imidlertid ikke aftaler m.v., der  

 f.eks. vedrører bindende videresalgspriser i efterfølgende  

 omsætningsled.
Sådanne aftaler kan således ikke undtages  

 fra forbudet i § 6.
Formuleringen "bindende videresalgspriser" i den  

 gældende lov har i praksis ført til, at virksomheder i visse  

 brancher har dannet lokale priskarteller ud fra en formening om, at aftalerne  

 vedrørte salgspriser og således ikke vedrørte  

 mindstepriser for videresalget, og at aftalerne derfor   på grund af  

 virksomhedernes relativt lave omsætning   ikke var omfattet af  

 forbudet.
Sådanne lokale prisaftaler kan være lige så  

 skadelige for konkurrencen   og dermed betyde højere priser for  

 forbrugere og erhvervsliv   som en prisaftale mellem f.eks. to  

 landsdækkende virksomheder.
Den forskellige behandling af vertikale og horisontale  

 prisaftaler er uhensigtsmæssig og er udtryk for en opfattelse af de  

 økonomiske virkninger af konkurrencebegrænsninger, som nu er  

 forladt.
I dag er det således alment accepteret, at horisontale  

 konkurrencebegrænsninger kan være mindst lige så skadelige  

 som vertikale.
Dette er bl.a. kommet til udtryk i Kommissionens nye  

 bagatelmeddelelse (EF-Tidende 2001, nr.
C 368, s. 13), hvoraf det  

 fremgår, at prisaftaler mellem konkurrenter generelt anses som så  

 skadelige for konkurrencen, at de   uanset de involverede parters  

 markedsandele   ikke vil kunne nyde godt af bagatelreglerne.
 Konkret præciserer forslaget, at aftaler, samordnet  

 praksis og vedtagelser om priser, hvad enten de vedrører salg eller  

 videresalg, ikke er omfattet af bagatelreglerne i § 7, stk. 1, nr.  

 1-2. Dette indebærer, at forbudet i § 6, stk. 1, finder  

 anvendelse på sådanne aftaler m.v. uanset virksomhedernes  

 omsætning eller markedsandel.
 Bagatelreglerne vil stadigvæk være  

 gældende for aftaler indgået mellem mindre virksomheder om  

 fælles markedsføring, fælles distribution og andre  

 lignende aftaler, forudsat at aftalerne ikke indeholder koordinering af  

 prisforhold.
 Aftaler om afgivelse af fælles tilbud på  

 udbudte opgaver (såkaldte "tilbudskonsortier"), indgået  

 mellem mindre virksomheder, der ikke enkeltvis er i stand til at byde  

 på opgaven, vil fortsat ikke i sig selv være omfattet af  

 konkurrencelovens § 6. Det skyldes, at de pågældende  

 virksomheder ikke   i relation til den pågældende udbudte opgave  

   kan betragtes som konkurrenter.
Forslaget ændrer endvidere ikke ved, at  

 virksomheder, der indgår konkurrencebegrænsende aftaler  

 også vedrørende prisforhold   efter de gældende regler har  

 mulighed for at søge om fritagelse fra det generelle forbud, jf.  

 lovens § 8. Konkurrencerådet vil kunne give en fritagelse, hvis  

 virksomhederne kan påvise, at en aftale opfylder de fire betingelser i  

 § 8, stk. 1. Aftalen skal således for det første  

 bidrage til at styrke effektiviteten i produktionen eller distributionen af  

 varerene eller tjenesteydelserne eller fremme den tekniske eller  

 økonomiske udvikling.
For det andet skal forbrugerne sikres en rimelig  

 andel af disse fordele.
For at nå disse mål med aftalen må  

 der for det tredje ikke pålægges aftaleparterne  

 unødvendige konkurrencebegrænsninger.
For det fjerde må  

 aftalen ikke give aftaleparterne mulighed for at udelukke konkurrencen for en  

 væsentlig del af de pågældende varer eller  

 tjenesteydelser.
En aftale mellem mindre, konkurrerende virksomheder om  

 f.eks. at samle deres distributionsfaciliteter og at markedsføre deres  

 produkter under et fælles varemærke vil kunne indebære  

 effektivitetsfordele i form af en forbedret distribution.  

 Konkurrencerådet har efter den gældende lov givet en fritagelse  

 til et sådant samarbejde, hvor det tillige var aftalt, hvad den enkelte  

 virksomhed skulle tage i pris for udbringning af produkterne.
Når  

 Konkurrencerådet kunne give en fritagelse, skyldtes det bl.a., at det  

 fælles fastsatte gebyr for udbringning alene var en accessorisk ydelse  

 af en lille værdi.
Endvidere var der ikke et alternativ til det faste  

 gebyr, hvor man samtidig kunne opretholde de effektivitetsfordele, der var  

 forbundet med distributionssystemet.
Et andet eksempel kunne være, at nogle mindre  

 producenter med en beskeden markedsandel i et forsøg på at tage  

 konkurrencen op på et marked, der domineres af tre store producenter,  

 aftaler   udover en samling af deres distributionsfaciliteter og  

 markedsføring under et fælles varemærke   at sælge  

 deres produkter til samme pris.
De mindre producenters kunder er store  

 detailkæder.
Hvis dette samarbejde indebærer, at aftaleparterne  

 får nedsat deres omkostninger til et niveau, der repræsenter ca.  

 50 pct. af salgsprisen, og samarbejdet giver dem mulighed for at tilbyde et  

 hurtigere og mere effektivt distributionssystem, er Kommissionen af den  

 opfattelse, at der vil kunne gives en fritagelse til aftalen, jf. pkt. 156 i  

 Kommissionens retningslinjer for anvendelsen af EF-traktatens artikel 81  

 på horisontale samarbejdsaftaler (EF-Tidende 2001, nr.
C 3, s. 2).  

 Begrundelsen herfor er bl.a., at prisfastsættelsen må anses for  

 nødvendig, fordi kunderne (de store detailkæder) ikke  

 ønsker at arbejde med en lang række forskellige priser, og at  

 formålet   salg under et fælles varemærke   kun kan  

 opnås på en troværdig måde, hvis alle  

 marketingaspekter, herunder pris, standardiseres.
 Hvis aftalen er indgået med henblik på  

 markedsføring af mindre danske virksomheders produkter i udlandet, vil  

 de eventuelle konkurrencebegrænsninger skulle vurderes efter  

 konkurrencelovgivningen i det land, hvor aftalen har virkning   eventuelt  

 efter EF-traktatens artikel 81.
Til nr. 7 Der foreslås indsat en frist for, hvornår  

 afgørelsen skal foreligge.
Konkurrencerådet kan som i den  

 foreslåede ændring af § 2, stk. 4, 2. pkt., jf.  

 forslagets nr. 1, anmode om en afgørelse inden for en frist på  

 fire uger.
Fristen kan forlænges.
Kompetencen til at afgøre, om ydet støtte er  

 lovlig i henhold til offentlig regulering, ændres ikke med forslaget.  

 For så vidt angår støtte ydet af statslige myndigheder,  

 vil det således fortsat være den pågældende  

 ressortminister, der træffer afgørelsen.
For så vidt  

 angår støtte ydet af kommunale myndigheder, vil det i henhold  

 til den kommunale styrelseslov være enten et tilsynsråd eller  

 indenrigs- og sundhedsministeren, der er kompetent til at træffe  

 afgørelsen.
Tilsynsrådene fører tilsyn med kommunerne  

 bortset fra Københavns Kommune og Frederiksberg Kommune, mens  

 Indenrigs- og Sundhedsministeriet fører tilsyn med amtskommunerne,  

 Københavns Kommune og Frederiksberg Kommune.
Indenrigs- og  

 Sundhedsministeriet fører endvidere tilsyn med tilsynsrådene og  

 kan af egen drift tage en sag op, hvori et tilsynsråd har truffet  

 afgørelse.
En kommune eller Konkurrencerådet kan rette  

 henvendelse til Indenrigs- og Sundhedsministeriet i anledning af en  

 afgørelse truffet af et tilsynsråd.
Indenrigs- og  

 Sundhedsministeriet kan på den baggrund tage afgørelsen op til  

 vurdering.
Det vil f.eks. kunne være naturligt, såfremt en  

 afgørelse afviger fra andre tilsynsrådsafgørelser i  

 sammenlignelige sager, eller såfremt der foreligger begrundet tvivl om  

 rigtigheden af et tilsynsråds afgørelse.
Til nr. 8 Den foreslåede ændring er en konsekvens af  

 lovforslagets nr. 12.
Til nr. 9 Ud over en ændring af ordlyden i den gældende  

 bestemmelse som følge af forslagets nr. 2 (§ 2, stk. 5)  

 foreslås der indsat en udtrykkelig pligt til offentliggørelse af  

 de afgørelser, som Konkurrencestyrelsen træffer på  

 Konkurrencerådets vegne.
Offentliggørelse vil dog kunne  

 undlades, hvis styrelsens afgørelse hverken skønnes at have  

 betydning for forståelsen af anvendelsen af konkurrenceloven eller  

 være af interesse for offentligheden i øvrigt.
Baggrunden for forslaget er, at Konkurrencerådet  

 træffer afgørelse i principielle sager samt i sager, der er af  

 særlig stor betydning, og lovforslaget indebærer, at disse  

 afgørelser altid skal offentliggøres.
Arbejdsdelingen mellem  

 Konkurrencerådet og Konkurrencestyrelsen betyder imidlertid, at  

 styrelsen træffer afgørelser i et antal sager, som ikke har  

 nogen reel betydning for forståelsen af konkurrencereglerne eller for  

 kendskabet til konkurrenceforholdene.
Det kan være tilfældet i  

 visse klagesager, hvor den relevante problemstilling ikke kan løses  

 ved hjælp af konkurrencelovens regler, fordi der f.eks. klages over en  

 anden myndigheds myndighedsudøvelse, eller fordi det er  

 åbenbart, at den virksomhed, der er indklaget for misbrug af en  

 dominerende stilling, ikke besidder en dominerende stilling.
Ligeledes  

 forekommer det, at styrelsen på rådets vegne træffer  

 afgørelser i et større antal sager, hvor afgørelserne  

 stort set er enslydende.
Det er f.eks. tilfældet, hvor styrelsen  

 modtager et større antal klager over samme forhold, eller hvor en  

 virksomhed anmelder et større antal stort set enslydende aftaler med  

 forskellige aftaleparter.
Det er derfor ikke hensigtsmæssigt, at enhver  

 afgørelse, som Konkurrencestyrelsen måtte træffe, skal  

 offentliggøres.
 To betingelser skal være opfyldt for, at  

 Konkurrencestyrelsen kan undlade at offentliggøre en afgørelse,  

 som styrelsen har truffet på Konkurrencerådets vegne.  

 Afgørelsen skal skønnes at være uden betydning for  

 forståelsen af anvendelsen af konkurrenceloven, ligesom den i  

 øvrigt skal skønnes at være uden interesse for  

 offentligheden.
Forslaget har således på ingen måde til  

 formål at begrænse offentliggørelsen af relevante  

 afgørelser truffet i medfør af konkurrenceloven, men har  

 derimod til formål at undgå "informationsforurening",  

 således at virksomheder, borgere og myndigheder ikke behøver at  

 søge gennem en uoverskuelig mængde materiale på styrelsens  

 hjemmeside på internettet for at finde relevant information om praksis  

 på konkurrenceområdet.
Det forudsættes, at adgangen til at  

 undlade at offentliggøre afgørelser truffet af  

 Konkurrencestyrelsen administreres i lyset af dette formål.
Til nr. 10 Med tilføjelsen præciseres det, at  

 Konkurrencerådets kompetence ikke omfatter vurderingen af, om en  

 støtte, jf. § 11 a, stk. 1, er lovlig i henhold til  

 offentlig regulering.
Denne vurdering, jf. § 11 a, stk. 3, 1. pkt.,  

 tilkommer vedkommende minister eller tilsynsråd, medmindre andet  

 følger af anden lovgivning.
Til nr. 11 Forslaget skal ses som en opfølgning på  

 regeringens beslutning om, at der skal skabes de nødvendige retlige  

 rammer for, at borgerne og myndighederne lettere kan kommunikere digitalt.  

 Dette initiativ er bl.a. afstedkommet af delbetænkning nr. 1400/2000,  

 "E-signatur og formkrav i lovgivningen", afgivet af  

 Justitsministeriets udvalg om retsvirkninger af digital signatur m.v.
Med  

 bestemmelsen bemyndiges økonomi- og erhvervsministeren til at  

 fastsætte nærmere regler for benyttelse af elektronisk  

 kommunikation til og fra Konkurrencerådet, Konkurrencestyrelsen samt  

 Konkurrenceankenævnet, herunder i hvilket omfang, der skal gøres  

 brug af elektronisk signatur eller anden tilsvarende form for  

 verifikation.
 Ved at udnytte den foreslåede hjemmel vil det blive  

 muligt at benytte elektronisk kommunikation til korrespondance, der hidtil  

 har været forbundet med skriftlig papirbaseret kommunikation.  

 Således vil der f.eks. kunne gives mulighed for, at aftaler kan  

 anmeldes, fritagelser meddeles og oplysninger indsendes ved brug af  

 elektronisk kommunikation.
Til nr. 12 § 18 Lovtekstens opdeling er med forslaget ændret i  

 forhold til den gældende lovs § 18. Indholdsmæssigt omfatter  

 forslaget to konkrete ændringer vedrørende  

 kontrolundersøgelser.
Hertil kommer enkelte sproglige justeringer, der  

 skal tage højde for den teknologiske udvikling.
Efter § 18, stk. 1, i den gældende lov kan  

 Konkurrencestyrelsen få adgang til en virksomheds eller en  

 sammenslutnings lokaler og transportmidler med henblik på dér at  

 foretage en kontrolundersøgelse.
En kontrolundersøgelse  

 foretages, hvis Konkurrencestyrelsen vil undersøge, om en virksomhed  

 overtræder konkurrenceloven eller medvirker til, at andre virksomheder  

 overtræder konkurrenceloven.
 I forbindelse med en kontrolundersøgelse kan  

 styrelsen gennemgå og kopiere materiale, som findes i virksomheden.  

 Dette omfatter f.eks. kontrakter, regnskabsmateriale, forretningsbøger  

 m.v.
Styrelsen har også mulighed for at gennemgå og  

 kopiere materiale fra virksomhedens it-system.
Det gælder også,  

 selvom it-systemet eller datalagre (servere m.v.) fysisk befinder sig uden  

 for virksomheden, f.eks. fordi edb-driften er out-sourcet, eller fordi  

 datalagrene (servere m.v.) ligger hos en anden virksomhed i samme koncern.
I  

 sådanne tilfælde foretages en opkobling til det eksternt  

 placerede it-system via det edb-udstyr, som findes i den virksomhed, hvor  

 styrelsen er på kontrolundersøgelse.
For ikke at forstyrre virksomhedens drift mere end  

 højst nødvendigt, foregår en kontrolundersøgelse i  

 praksis ved, at styrelsens ansatte leder efter og kopierer materiale i  

 virksomheden.
Efterfølgende foretages der en nærmere gennemgang  

 af materialet i styrelsen.
Viser det sig ved en nærmere gennemgang, at  

 materialet ikke har relevans for undersøgelsen, returneres materialet  

 til virksomheden eller destrueres efter aftale med virksomheden.
Stk. 1 Forslaget svarer i sit indhold til § 18, stk. 1,  

 nr. 1-3, i den gældende lov. "Elektronisk lagrede data" i den  

 gældende § 18, stk. 1, nr. 1, er dog erstattet af en mere  

 bredt dækkende formulering, jf. "uanset informationsmedium",  

 der samtidig fremtidssikrer bestemmelsen.
Begrebet informationsmedium kan  

 bl.a. omfatte disketter, cd-rom er, hukommelseskort, computere og andre  

 datalagringsmedier.
Bestemmelsen giver også adgang til sikkerhedskopier  

 (back-up), som virksomheden har taget.
I det omfang oplysninger opbevares i  

 virksomhedens it-system (f.eks. en computer eller en server), skal  

 virksomhedens personale gøre oplysningerne tilgængelige for  

 Konkurrencestyrelsen.
Personkredsen, der kan afkræves forklaring under en  

 kontrolundersøgelse, ændres ikke med forslaget.
Personkredsen  

 omfatter således repræsentanter for den virksomhed, der er  

 undergivet kontrolundersøgelsen.
Begrebet "repræsentanter  

 for virksomheden" skal fortsat fortolkes bredt.
Det følger heraf,  

 at enhver ejer, medejer eller ansat, der kan repræsentere virksomheden,  

 kan afkræves en mundtlig forklaring.
Indholdet af de mundtlige forklaringer, der kan  

 afkræves under en kontrolundersøgelse, ændres heller ikke  

 med forslaget.
De mundtlige forklaringer angår alene oplysninger om  

 faktuelle forhold og vedrørende genstanden for  

 kontrolundersøgelsen.
Som eksempler kan nævnes oplysninger om  

 virksomhedens organisationsdiagram, medarbejdernes arbejdsområder, hvor  

 en særlig enhed eller medarbejder fysisk er placeret eller, hvor  

 virksomhedens forretningspapirer opbevares.
Der kan fortsat ikke stilles  

 spørgsmål, der forudsætter en overtrædelse af  

 konkurrencereglerne.
Konkurrencestyrelsen kan således ikke kræve  

 mundtlige forklaringer efter § 18, stk. 1, 2. pkt., i tilfælde,  

 hvor styrelsen har en sådan konkret mistanke om et strafbart forhold,  

 at der er grundlag for at rejse sigtelse.
I så fald skal  

 Konkurrencestyrelsen gå frem efter retsplejelovens regler og  

 gøre den pågældende bekendt med retten til ikke at udtale  

 sig.
Stk. 2 Et væsentligt led i en kontrolundersøgelse er  

 at få adgang til oplysninger, som opbevares i virksomhedens it-system  

 og datalagre (f.eks. en computer eller server). Som det fremgår af det  

 foreslåede stk. 1, har styrelsen adgang til sådanne  

 oplysninger.
I praksis tager Konkurrencestyrelsen ofte kopi af oplysninger  

 via virksomhedens datalagre (f.eks. en server).
Undertiden benytter virksomheder sig af eksterne  

 databehandlere, som står for al behandling og opbevaring af  

 virksomhedens elektroniske oplysninger.
Normalt giver virksomheden styrelsens  

 medarbejdere adgang til disse oplysninger ved, at der etableres en opkobling  

 til den eksterne databehandler.
I praksis kan det dog forekomme, at det af  

 tekniske eller andre årsager ikke er muligt at foretage en sådan  

 opkobling til de eksternt placerede edb-oplysninger.
Forslaget indeholder derfor en hjemmel til, at  

 Konkurrencestyrelsens kontrolundersøgelse i en virksomhed kan  

 udstrækkes til, at styrelsen   mod retskendelse og behørig  

 legitimation, jf. stk. 3   kan få adgang til virksomhedens  

 eksterne databehandleres lokaler for dér at gøre sig bekendt  

 med og kopiere oplysninger, herunder sikkerhedskopier.
Denne adgang  

 forudsætter, at det ikke er muligt for styrelsen at få adgang til  

 oplysningerne hos virksomheden selv.
 Besøg hos en ekstern databehandler vil først  

 ske, når Konkurrencestyrelsen under en kontrolundersøgelse hos  

 en virksomhed eller sammenslutning konstaterer, at det ikke er muligt at  

 få adgang til eksternt placerede oplysninger direkte fra virksomheden  

 eller sammenslutningen.
 I sagens natur vil virksomheden eller sammenslutningen  

 derfor i disse tilfælde altid være inddraget og varslet, inden  

 den eksterne databehandler besøges.
Når Konkurrencestyrelsen får adgang til en  

 virksomheds eksternt placerede edb-oplysninger, vil virksomheden få  

 tilbud om at være til stede.
Endvidere skal den foreslåede adgang  

 til en ekstern databehandler udøves med mindst mulig indvirkning  

 på den eksterne databehandleres daglige drift, ligesom kopieringen  

 eller medtagelsen af materiale m.v., jf. stk. 3, ikke må få  

 følger for andre virksomheder, der ikke er genstand for en  

 kontrolundersøgelse, men som f.eks. har lagret materiale på det  

 samme medium, som medtages.
Stk. 3 Som det er tilfældet efter den gældende lovs  

 § 18, fastslår bestemmelsen, at en kontrolundersøgelse skal  

 ske på baggrund af en retskendelse.
Dette gælder uanset, om  

 kontrolundersøgelsen omfatter en virksomhed, eller der ønskes  

 adgang til en virksomheds oplysninger, som måtte befinde sig hos en  

 ekstern databehandler.
Anmodning om retskendelse forelægges for en  

 byret, som efter retsplejelovens § 694 er kompetent til at træffe  

 afgørelse om politiets begæringer om ransagning,  

 beslaglæggelse og edition under efterforskningen af en straffesag, jf.  

 lovens kapitel 73-74. Efter denne bestemmelse kan retsmødet på  

 begæring af politiet som udgangspunkt afholdes ved enhver kreds, hvor  

 oplysning i sagen må antages at kunne tilvejebringes.
Bestemmelsen  

 giver politiet en betydelig frihed til under efterforskningen at  

 skønne over, i hvilken retskreds retsmøder bør afholdes,  

 jf. s. 16 i betænkning nr. 622/1971 om efterforskning i straffesager  

 m.v.
Konkurrencestyrelsen vil have en tilsvarende frihed til at skønne  

 over, i hvilken retskreds retsmøder forud for en  

 kontrolundersøgelse bør afholdes.
Stk. 4 Normalt kopierer Konkurrencestyrelsen de ønskede  

 oplysninger under kontrolundersøgelsen i virksomheden.
Da en  

 kontrolundersøgelse af hensyn til virksomhederne normalt afsluttes  

 samme dag, som den er påbegyndt, kan det forekomme, at det ikke er  

 muligt at afslutte kopieringen af de ønskede oplysninger inden for  

 denne frist.
Det kan f.eks. ske, at styrelsen ikke kan få adgang til en  

 bærbar computer, der anvendes af en af virksomhedens ansatte   der er  

 central i forhold til kontrolundersøgelsen   fordi vedkommende person  

 er bortrejst, og ingen i virksomheden kan eller vil udlevere computerens  

 password.
Der kan også forekomme tilfælde, hvor en ansat sletter  

 alle filer på sin computer lige før, Konkurrencestyrelsen skal  

 undersøge den.
I sådanne særlige tilfælde kan  

 Konkurrencestyrelsen have behov for at medtage den pågældende  

 computer med henblik på ved anvendelse af særligt udstyr at  

 få adgang til computeren eller at retablere slettede informationer.  

 Ligeledes vil der kunne opstå problemer med virksomhedens kopimaskiner,  

 som i særlige tilfælde nødvendiggør, at noget  

 materiale medtages med henblik på kopiering i Konkurrencestyrelsen.
På denne baggrund foreslås det, at  

 Konkurrencestyrelsen får adgang til at medtage materiale, herunder et  

 informationsmedium.
Adgangen hertil er begrænset til de særlige  

 tilfælde, hvor virksomhedens forhold gør, at det ikke er muligt  

 at få adgang til eller kopiere materialet eller informationsmediet  

 på stedet.
Hjemlen til i disse særlige tilfælde at medtage  

 materiale gælder, jf. bestemmelsens henvisning til stk. 2,  

 også oplysninger og informationsmedier fra eventuelle eksterne  

 databehandlere.
Det er dog en forudsætning, at oplysningerne m.v.  

 vedrører den virksomhed, som er genstand for  

 kontrolundersøgelsen.
 Såvel den virksomhed eller sammenslutning, som er  

 genstand for kontrolundersøgelsen, som den eksterne databehandler vil  

 få en kvittering som dokumentation for, hvilket materiale  

 Konkurrencestyrelsen har medtaget, og hvorfra i virksomheden m.v. det  

 stammer.
Materialet skal tilbageleveres senest tre hverdage efter,  

 at en kontrolundersøgelse har fundet sted.
Med udtrykket  

 "hverdage" menes mandag til fredag bortset fra helligdage,  

 grundlovsdag, juleaftensdag og nytårsaftensdag.
I forbindelse med en kontrolundersøgelse udleverede  

 en virksomhed frivilligt en bærbar computer til Konkurrencestyrelsen  

 med henblik på, at styrelsen kunne skaffe sig adgang til de lagrede  

 oplysninger.
Da der var tale om en pc er af ældre dato, var det  

 nødvendigt at rekvirere noget særligt udstyr fra producenten, og  

 dette udstyr viste sig at befinde sig i Frankrig.
På denne baggrund  

 foreslås det, at fristen på de tre hverdage kan forlænges,  

 hvor det er påkrævet af tekniske grunde.
Det forudsættes ved administrationen af  

 bestemmelsen, at Konkurrencestyrelsen tilbyder såvel den virksomhed,  

 der har været genstand for en kontrolundersøgelse, som en  

 ekstern databehandler, jf. stk. 2, at være til stede, når  

 Konkurrencestyrelsen undersøger og kopierer materialet.
Ved  

 tilbageleveringen af materialet udleverer Konkurrencestyrelsen endvidere til  

 den virksomhed, der har været genstand for en  

 kontrolundersøgelse, en liste over de kopier, der er taget, samt et  

 sæt af kopierne.
 Hvis der sker beskadigelser, herunder tab af data,  

 på medtaget materiale eller medier, mens det er i Konkurrencestyrelsens  

 varetægt, er styrelsen erstatningsansvarlig efter dansk rets  

 almindelige erstatningsregler.
Stk. 5 Bestemmelsen svarer til den gældende lovs § 18,  

 stk. 2, med den tilføjelse, der følger af den  

 foreslåede affattelse af § 18, stk. 2, hvorefter  

 Konkurrencestyrelsen også kan få adgang til eksterne  

 databehandleres lokaler.
Politiet yder således efter forslaget  

 også bistand til Konkurrencestyrelsens udøvelse af  

 beføjelser efter den forslåede affattelse af § 18,  

 stk. 2.
Til nr. 13 Forslaget tilsigter at hæve bødeniveauet for  

 overtrædelse af konkurrenceloven.
Et højere bødeniveau  

 skal virke præventivt og sikre, at sanktionerne står bedre  

 mål med den mulige fortjeneste ved at overtræde loven.
 Forslagets 1. pkt. svarer til den gældende lovs  

 § 23, stk. 3.
 Formålet med det foreslåede 2. pkt. er at  

 sikre, at bøder, der pålægges selskaber m.v. (juridiske  

 personer) for overtrædelser af konkurrenceloven, har et  

 tilstrækkeligt højt niveau til at virke afskrækkende.  

 Samtidig understreges, at man ved bødeudmålingen skal tage  

 hensyn til straffelovens almindelige regler samt den juridiske persons  

 omsætning.
 Med forslaget er det således hensigten at  

 forhøje bødeniveauet i forhold til, hvad der blev anført  

 ved den seneste ændring af konkurrenceloven (jf. lov nr. 416 af 31. maj  

 2000). I Erhvervsudvalgets betænkning af 18. maj 2000 blev det i  

 forbindelse med erhvervsministerens ændringsforslag til § 23  

 anført: "Generelt bør bødeniveauet ved  

 overtrædelse af konkurrenceloven følge danske retstraditioner  

 for overtrædelser af erhvervslovgivning i øvrigt." (FT  

 1999-2000, tillæg B, s. 1297, v. sp.).
I praksis har det vist sig, at bødeniveauet for  

 overtrædelse af konkurrenceloven næppe vil overstige 3 mio. kr.  

 Således har Statsadvokaten for Særlig Økonomisk  

 Kriminalitet i de såkaldte el-kartelsager til hensigt at indstille  

 bøder til de involverede virksomheder på op til 3 mio. kr.  

 Indtil 1. februar 2002 er der givet følgende bøder for  

 overtrædelse af konkurrenceloven: 90.450 kr., 260.000 kr., 300.000 kr.  

 og 1.182.800 kr. i fire kartelsager samt 500.000 kr. i en sag  

 vedrørende bindende videresalgspriser.
Et sådant strafniveau for  

 overtrædelse af konkurrencelovgivningen er lavere end det niveau, der  

 anvendes i de øvrige europæiske lande, og meget lavere end i  

 EU-systemet.
Hvis muligheden for at pålægge virksomheder  

 bøder for overtrædelser af konkurrenceloven skal have en reel  

 præventiv effekt, er det derfor nødvendigt at hæve  

 bødeniveauet.
Ved den seneste ændring af konkurrenceloven, jf. lov  

 nr. 416 af 31. maj 2000, blev principperne for bødeudmåling, men  

 ikke bødeniveauet, tilnærmet Europa-Kommissionens principper for  

 beregning af bøder.
Ved udmålingen af en bøde efter den  

 gældende lov skal der tages udgangspunkt i overtrædelsens grovhed  

 og varighed.
Dette udgangspunkt fastholdes med forslaget.
Det svarer  

 også til de principper, som Kommissionen anvender, jf.
Kommissionens  

 meddelelse om beregning af bøder (EF-Tidende 1998, nr.
C 9, s. 3).
Efter forslagets 2. pkt. skal der ved fastsættelsen  

 af bødens størrelse udover de almindelige regler i  

 straffelovens kapitel 10 tages hensyn til den juridiske persons  

 omsætning det seneste år forud for domsafsigelsen eller  

 udstedelsen af et bødeforlæg.
Ved fastlæggelsen af  

 omsætningen tages der udgangspunkt i reglerne i bekendtgørelse  

 nr. 895 af 21. september 2000 om beregning af omsætning i  

 konkurrenceloven, idet det dog ikke er koncernomsætningen, men alene  

 omsætningen i den virksomhed, der har begået overtrædelsen,  

 der skal tages hensyn til.
Der er således tre faktorer, der primært skal  

 tages udgangspunkt i ved fastsættelsen af en bøde for en  

 overtrædelse af konkurrenceloven, nemlig overtrædelsens grovhed  

 og varighed samt den juridiske persons omsætning.
En  

 overtrædelses grovhed og varighed skal vurderes efter de samme  

 principper, som det er tilfældet efter den gældende lov, hvilket  

 også svarer til Kommissionens praksis.
Det betyder, at der ved  

 vurderingen af en overtrædelses grovhed kan sondres mellem en mindre  

 alvorlig overtrædelse, en alvorlig overtrædelse og en meget  

 alvorlig overtrædelse.
 På baggrund af overtrædelsens grovhed kan der  

 fastsættes et grundbeløb, som skal være føleligt  

 for de involverede virksomheder og samtidig forebygge overtrædelser af  

 konkurrenceloven.
En overtrædelse af konkurrenceloven vil som  

 udgangspunkt omfatte det danske marked eller en del heraf.
Af hensyn hertil  

 bør grundbeløbet for en overtrædelse af konkurrenceloven  

 ligge på et lavere niveau end for en overtrædelse af  

 EU-konkurrencereglerne.
En vis tilnærmelse til EU-konkurrencereglerne  

 forudsætter, at grundbeløbet for en mindre alvorlig  

 overtrædelse af konkurrenceloven bør ligge i  

 størrelsesorden fra 10.000 kr. til 400.000 kr.
Er der tale om en  

 alvorlig overtrædelse, kan grundbeløbet udgøre fra  

 400.000 kr. til 15 mio. kr. og for en meget alvorlig overtrædelse fra  

 15 mio. kr. og derover.
 Hvad angår varigheden af en overtrædelse, kan  

 der, som også anført i Erhvervsudvalgets betænkning af 18.  

 maj 2000 (FT 1999-2000, tillæg B, s. 1297, h. sp.), og i  

 overensstemmelse med EU-konkurrenceretten, sondres mellem en  

 overtrædelse af kortere varighed (mindre end 1 år), af mellemlang  

 varighed (1-5 år) og af lang varighed (over 5 år).
 Varigheden af en virksomheds overtrædelse af  

 konkurrenceloven bør have indflydelse på bødeniveauet.  

 For en overtrædelse af lang varighed vil det f.eks. betyde, at der for  

 hvert år en overtrædelse har fundet sted, kan ske en  

 forhøjelse med op til 10 pct. af det beløb, der  

 fastlægges for overtrædelsens grovhed.
Som nævnt skal der ved fastsættelse af  

 bødens størrelse også tages hensyn til den juridiske  

 persons omsætning.
Det er omsætningen fra samtlige de varer og  

 tjenesteydelser, som virksomheden producerer eller distribuerer, der skal  

 tages hensyn til, og således ikke kun omsætningen fra de varer  

 m.v., der indgår i det relevante marked, som overtrædelsen har  

 relation til.
Den bøde, som er fremkommet ved en vurdering af  

 overtrædelsens grovhed og varighed, vil derfor   hvor det  

 skønnes nødvendigt   kunne reguleres i opadgående eller  

 nedadgående retning afhængig af virksomhedens omsætning.  

 Det betyder, at de ovennævnte grundbeløb er vejledende.
I visse  

 tilfælde kan en lille virksomhed således få reduceret  

 grundbeløbet for en overtrædelse, mens det i andre situationer  

 kan betyde en forhøjelse af grundbeløbet for en stor  

 virksomhed.
En graduering af grundbeløbet bør altid overordnet  

 set afspejle den sigtedes eller tiltaltes faktiske rolle i f.eks. et kartel  

 og dermed muligheden for at påføre andre virksomheder eller  

 forbrugere økonomisk skade ved overtrædelsen.
 De ovenfor angivne bemærkninger om bødeniveau  

 har karakter af et udgangspunkt for strafudmålingen, som kan fraviges  

 af domstolene i opad- eller nedadgående retning, hvis der i konkrete  

 sager foreligger skærpende eller formildende omstændigheder.
 Skærpende omstændigheder kan f.eks. foreligge,  

 hvis en virksomhed gentager overtrædelser af samme art, lægger  

 hindringer i vejen for myndighedernes undersøgelse eller har spillet  

 en førende rolle eller har tilskyndet til overtrædelsen.  

 Derudover vil det være en skærpende omstændighed,  

 såfremt en virksomhed har udsat en anden virksomhed for  

 gengældelsesforanstaltninger for at få den til at respektere den  

 ulovlige aftale eller praksis.
Hvis det er muligt at opgøre den opnåede  

 eller tilsigtede gevinst ved en overtrædelse af konkurrenceloven, vil  

 denne gevinst enten kunne konfiskeres efter reglerne i straffeloven eller  

 indgå ved fastsættelsen af bødens størrelse.  

 Erfaringerne fra både Danmark og andre lande viser imidlertid, at det  

 kun i helt særlige sager er muligt at opgøre den opnåede  

 eller tilsigtede gevinst tilstrækkeligt præcist til, at denne  

 fremgangsmåde kan anvendes.
I en del sager vil det dog være  

 muligt at foretage et begrundet skøn over størrelsen af den  

 gevinst, som den eller de virksomheder, der har overtrådt  

 konkurrenceloven, har haft, eller det tab, som kunderne har lidt.
Ved  

 fastsættelsen af bøden vil både den skønnede  

 faktiske eller tilsigtede gevinst og det tab, lovovertrædelsen  

 skønnes at have påført andre, kunne indgå.
Formildende omstændigheder kan foreligge i form af,  

 at virksomheden udelukkende har spillet en passiv rolle i forbindelse med  

 overtrædelsen, eller at virksomheden ikke reelt har fulgt de ulovlige  

 aftaler m.v.
Det vil efter en konkret vurdering også være  

 formildende omstændighed ved fastsættelsen af en bøde,  

 hvis en virksomhed gennem et såkaldt compliance programme har gjort  

 og til stadighed gør   en aktiv indsats for at få alle relevante  

 medarbejdere til at følge lovgivningen, og at en overtrædelse  

 derfor er sket på trods af ledelsens tilskyndelse til det modsatte.
 Endvidere kan der   som anført i Erhvervsudvalgets  

 betænkning af 18. maj 2000 (FT 1999-2000, tillæg B, s. 1297, h.  

 sp.)   i overensstemmelse med princippet i straffelovens § 51,  

 stk. 3, ved bødeudmålingen også tages hensyn til den  

 sigtedes eller tiltaltes betalingsevne.
 Endelig kan fremhæves de generelle regler om  

 strafnedsættelse i straffelovens kapitel 10. Højesteret har i en  

 narkosag fra 1998 (UfR 1998.1317H) fastslået, at man ved  

 udmålingen af straffen kan tage hensyn til, at den sigtede har ydet  

 politiet og anklagemyndigheden bistand under efterforskningen, herunder at  

 den pågældende har afgivet forklaring om  

 medgerningsmænd.
Højesteret udtaler bl.a. i dommen: "Det er  

 efter vores opfattelse af væsentlig betydning for efterforskningen af  

 større narkotikasager og visse andre alvorlige sager, hvor  

 efterforskningen erfaringsmæssigt er særlig vanskelig og  

 problemfyldt, at der er mulighed for at motivere en sigtet til at medvirke  

 til sagens oplysning.
En sådan motivation kan være udsigten for  

 den sigtede til, at hans egen straf reduceres.
Vi finder under hensyn hertil,  

 at der ved strafudmålingen bør kunne tages hensyn til  

 oplysninger fra anklagemyndigheden om, at sigtede har ydet politiet og  

 anklagemyndigheden bistand under efterforskningen, uanset de principielle og  

 retssikkerhedsmæssige betænkeligheder, der kan være  

 forbundet med en sådan ordning.
Vi bemærker i den forbindelse, at  

 det under en eventuel straffesag mod personer, der af den sigtede er udpeget  

 som medgerningsmænd, kan indgå i vurderingen af den sigtedes  

 oplysninger, at disse har medført eller vil kunne medføre, at  

 hans egen straf nedsættes.".
Kartelvirksomhed er en lovovertrædelse, hvor det  

 ofte vil være af væsentlig betydning for opklaringen at kunne  

 få oplysninger om kartellet fra deltagerne.
Muligheden for  

 strafnedsættelse kan motivere karteldeltagerne til at samarbejde med  

 myndighederne om sagens opklaring.
I forlængelse af dommen har Rigsadvokaten udstedt en  

 meddelelse (Rigsadvokatens meddelelse nr. 11/1998 af 21. oktober 1998),  

 hvorefter anklagemyndigheden kan tilkendegive for en sigtet, at  

 anklagemyndigheden i retten vil fremhæve den sigtedes bistand ved  

 forklaringer om medgerningsmænd som en faktor, der kan medføre  

 strafnedsættelse.
Rigsadvokaten oplyser samtidig, at sådanne  

 tilkendegivelser kun bør fremsættes i sager om grovere  

 kriminalitet, f.eks. større narkotikasager, sager om alvorlig  

 voldskriminalitet og drab eller sager vedrørende omfattende eller  

 alvorlig økonomisk kriminalitet.
 Fra praksis kan endvidere nævnes, at Retten i Nyborg  

 i den første af de såkaldte el-kartelsager, som blev afgjort den  

 24. september 2001, tilkendegav, at det " i overensstemmelse med  

 tankerne i straffelovens § 84, stk. 1, nr. 9, er rimeligt at give  

 et nedslag i bøden, såfremt virksomheden samarbejder med  

 Konkurrencestyrelsen i forbindelse med opklaringen af sagskomplekser af den  

 her omhandlede art.". I de tre følgende el-kartelsager har  

 henholdsvis Københavns Byret den 19. november 2001 (vedrørende  

 to virksomheder) og Retten på Frederiksberg den 13. december 2001  

 på lignende måde tilkendegivet, at de sigtedes samarbejde med  

 myndighederne bør tillægges formildende betydning ved  

 strafudmålingen.
 Anklagemyndigheden forventes i forbindelse med de  

 følgende straffesager, der er rejst mod deltagerne i el-kartellet, at  

 ville indregne en bødenedsættelse på mellem 10-20 pct. til  

 de virksomheder, som har medvirket til kartellets opklaring.
Da det er vigtigt at forbedre myndighedernes muligheder  

 for at opklare overtrædelser af konkurrenceloven, forudsættes  

 det, at anklagemyndigheden og domstolene fuldt ud udnytter de eksisterende  

 muligheder i straffeloven for strafnedsættelse i de tilfælde,  

 hvor den sigtede eller tiltalte har bidraget væsentligt til sagens  

 opklaring.
Det forudsættes samtidig, at der vil kunne gives  

 bødenedsættelser på væsentligt mere end de  

 nævnte 20 pct., når en sigtet eller tiltalt har bidraget  

 væsentligt til opklaringen.
 De momenter, der kan være relevante at inddrage i  

 overvejelserne om bødenedsættelse til sigtede eller tiltalte,  

 der samarbejder med myndighederne om opklaringen, kan f.eks. være, om  

 den sigtede eller tiltalte har afgivet oplysninger, som sætter  

 myndighederne i stand til at foretage en kontrolundersøgelse i  

 medfør af konkurrenceloven.
 Endvidere vil der kunne lægges vægt på,  

 om den sigtede eller tiltalte har afgivet oplysninger, som er af  

 afgørende betydning for påvisning af lovovertrædelsen, og  

 som i væsentlig grad medvirker til at fastslå, hvem der deltager  

 i lovovertrædelsen, og hvori lovovertrædelsen består.
 Desuden vil det kunne være relevant at tage hensyn  

 til, om den sigtede eller tiltalte har givet myndighederne alle de  

 oplysninger, som vedkommende råder over, og desuden har opretholdt  

 samarbejdet med myndighederne under hele undersøgelsen.
Endelig vil det f.eks. kunne tillægges betydning,  

 hvor tidligt i forløbet den sigtede eller tiltalte har indledt  

 samarbejde med myndighederne.
Den tidsmæssige dimension er af stor  

 betydning for myndighedernes muligheder for at opklare f.eks. kartelsager.
Jo  

 tidligere myndighederne gøres opmærksom på f.eks. et  

 kartel, jo større er også sandsynligheden for under en  

 kontrolundersøgelse at finde kompromitterende oplysninger hos  

 deltagerne.
Den, der først indleder samarbejde med myndighederne,  

 bør derfor have en væsentligt større  

 strafnedsættelse end de følgende.
 I jo højere grad den pågældendes  

 samarbejde har gjort det muligt at fastlægge f.eks. et kartels  

 eksistens, dets deltagerkreds, dets tidsmæssige, produktmæssige  

 og geografiske udstrækning, desto større bør  

 bødenedsættelsen være.
 Den sigtede eller tiltalte, der alene angiver sig selv og  

 aflægger fuld tilståelse, men i øvrigt ikke bidrager til  

 opklaringen, bør derimod alene kunne få en mindre  

 bødenedsættelse.
Selv om der har været et samarbejde om opklaringen,  

 kan der forekomme situationer, hvor bøden for den  

 pågældende ikke bør nedsættes eller ikke bør  

 nedsættes i samme omfang, som den ellers ville blive.
Forhold, der kan  

 tale imod bødenedsættelse, kan f.eks. være, at den  

 pågældende har tvunget andre til at deltage i  

 lovovertrædelsen, eller at den pågældende er initiativtager  

 til lovovertrædelsen eller på anden måde har spillet en  

 afgørende rolle i lovovertrædelsen.
Andre eksempler er, hvis den  

 pågældende ikke har trukket sig ud af f.eks. et kartel  

 umiddelbart efter, at vedkommende er begyndt at samarbejde med myndighederne,  

 eller hvis den pågældende har afgivet urigtige eller vildledende  

 oplysninger om andre lovovertrædere.
 Det er op til domstolene   eller anklagemyndigheden ved  

 bødeforlæg   at fastsætte, hvor stor en eventuel  

 bødenedsættelse skal være.
Til § 2 Det foreslås, at loven træder i kraft den 1.  

 august 2002.
Lovforslaget sammenholdt med gældende lov Gældende formulering Lovforslaget § 1 I konkurrenceloven, jf. lovbekendtgørelse nr. 687  

 af 12. juli 2000, foretages følgende ændringer:
§ 2. -- Stk. 4. Afgørelse af, hvorvidt en  

 konkurrencebegrænsning er omfattet af stk. 2, træffes af den  

 myndighed m.v., der har fastsat reguleringen eller truffet beslutningen,  

 eller, såfremt reguleringen er fastsat ved lov eller EF-forordning, af  

 vedkommende minister.
Retter Konkurrencerådet henvendelse til  

 pågældende myndighed m.v. med henblik på en  

 afgørelse af, hvorvidt en konkurrencebegrænsning er omfattet af  

 stk. 2, skal myndigheden træffe afgørelse herom senest fire  

 uger fra modtagelsen heraf.
Rådet kan efter anmodning forlænge  

 fristen.
Stk. 4. Afgørelse af, hvorvidt en  

 konkurrencebegrænsning er omfattet af stk. 2, træffes af den  

 minister, under hvis ressortområde den pågældende  

 regulering henhører.
Anmoder Konkurrencerådet vedkommende  

 minister om at afgøre, hvorvidt en konkurrencebegrænsning er  

 omfattet af stk. 2, skal ministeren træffe afgørelse senest  

 fire uger fra modtagelsen af rådets anmodning.
Konkurrencerådet  

 kan forlænge fristen.
Stk. 5. Hvis en konkurrencebegrænsning er omfattet af  

 stk. 2 eller i øvrigt hindrer en effektiv samfundsmæssig  

 ressourceanvendelse, kan Konkurrencerådet over for myndigheden, jf.  

 stk. 4, 1. pkt., påpege mulige skadelige virkninger for  

 konkurrencen samt fremkomme med forslag til fremme af konkurrencen på  

 området.
Myndigheden skal svare på en henvendelse fra rådet  

 herom senest tre måneder fra modtagelsen.
 Stk. 5. Hvis Konkurrencerådet finder, at en offentlig  

 regulering eller en støtteordning kan have skadelige virkninger for  

 konkurrencen eller i øvrigt kan hindre en effektiv  

 samfundsmæssig ressourceanvendelse, kan rådet til vedkommende  

 minister samt økonomi- og erhvervsministeren afgive en begrundet  

 udtalelse, som påpeger mulige skadelige virkninger for konkurrencen,  

 samt fremkomme med forslag til fremme af konkurrencen på området.  

 Vedkommende minister skal efter forhandling med økonomi- og  

 erhvervsministeren svare på Konkurrencerådets udtalelse senest  

 fire måneder fra modtagelsen af rådets udtalelse.  

 Konkurrencerådet kan forlænge fristen.
§ 6. -- Stk. 2. Aftaler efter stk. 1 kan f.eks. bestå i -- Stk. 2. Aftaler efter stk. 1 kan f.eks. bestå i -- 4) at anvende ulige vilkår for ydelser af samme værdi over for  

 handelspartnere, som derved stilles ringere i konkurrencen, eller 4) at anvende ulige vilkår for ydelser af samme værdi over for  

 handelspartnere, som derved stilles ringere i konkurrencen, 5) at stille som vilkår for indgåelse af en aftale, at  

 medkontrahenten godkender tillægsydelser, som efter deres natur eller  

 ifølge handelssædvane ikke har forbindelse med aftalens  

 genstand.
5) at stille som vilkår for indgåelse af en aftale, at  

 medkontrahenten godkender tillægsydelser, som efter deres natur eller  

 ifølge handelssædvane ikke har forbindelse med aftalens  

 genstand, eller 6) at to eller flere virksomheder samordner deres konkurrencemæssige  

 adfærd gennem oprettelsen af et joint venture.
§ 7. -- Stk. 2. Undtagelserne i stk. 1 gælder ikke i  

 tilfælde, hvor Stk. 2. Undtagelserne i stk. 1 gælder ikke i  

 tilfælde, hvor 1) virksomheder eller en sammenslutning af virksomheder aftaler, vedtager  

 eller på anden måde tilkendegiver, at der ved videresalg i  

 efterfølgende omsætningsled skal overholdes mindstepriser eller  

 -avancer, eller 1) virksomheder eller en sammenslutning af virksomheder aftaler, samordner  

 eller vedtager priser, avancer m.v. for salget eller videresalget af varer  

 eller tjenesteydelser, eller § 11 a -- Stk. 3. Afgørelse af, om ydet støtte er lovlig i  

 henhold til offentlig regulering, træffes af vedkommende minister,  

 henholdsvis af det pågældende tilsynsråd, medmindre andet  

 følger af anden lovgivning.
Stk. 3. Afgørelse af, om ydet støtte er lovlig i  

 henhold til offentlig regulering, træffes af vedkommende minister,  

 henholdsvis af det pågældende tilsynsråd, medmindre andet  

 følger af anden lovgivning.
Afgørelse af, hvorvidt en ydet  

 støtte er lovlig i henhold til offentlig regulering, skal  

 træffes senest fire uger fra modtagelsen af rådets anmodning.  

 Konkurrencerådet kan forlænge fristen.
 § 13. Lov om offentlighed i forvaltningen gælder ikke  

 for sager efter denne lov bortset fra sager om fastsættelse af  

 bestemmelser efter § 5, stk. 2, § 7, stk. 4 og  

 stk. 5, 2. pkt., § 8, stk. 2, 2. pkt., § 9, 2. pkt.,  

 § 10, § 11, stk. 6, § 11 a, stk. 4, 2. pkt., og  

 stk. 6, 2. pkt., § 12, stk. 4, § 12 b, stk. 3,  

 § 14, stk. 3, § 18, stk. 2, 2. pkt., § 18 a,  

 stk. 3, og § 21, stk. 3. Dog finder § 4, stk. 2, og  

 § 6 i lov om offentlighed i forvaltningen tilsvarende anvendelse  

 på sager efter denne lov. 1. og 2. pkt. gælder tillige, når  

 oplysninger tilvejebragt efter denne lov er videregivet til en anden  

 forvaltningsmyndighed.
 § 13. Lov om offentlighed i forvaltningen gælder ikke  

 for sager efter denne lov bortset fra sager om fastsættelse af  

 bestemmelser efter § 5, stk. 2, § 7, stk. 4 og  

 stk. 5, 2. pkt., § 8, stk. 2, 2. pkt., § 9, 2. pkt.,  

 § 10, § 11, stk. 6, § 11 a, stk. 4, 2. pkt., og  

 stk. 6, 2. pkt., § 12, stk. 4, § 12 b, stk. 3,  

 § 14, stk. 3, § 18, stk. 5, 2. pkt., § 18 a,  

 stk. 3, og § 21, stk. 3. Dog finder § 4, stk. 2, og  

 § 6 i lov om offentlighed i forvaltningen tilsvarende anvendelse  

 på sager efter denne lov. 1. og 2. pkt. gælder tillige, når  

 oplysninger tilvejebragt efter denne lov er videregivet til en anden  

 forvaltningsmyndighed.
 Stk. 2. Pågældende myndigheds afgørelse  

 efter § 2, stk. 4, 1. pkt., Konkurrencerådets henvendelser og  

 myndighedernes svar efter § 2, stk. 5, samt rådets  

 afgørelser truffet i medfør af loven skal  

 offentliggøres.
Stk. 2. Pågældende myndigheds afgørelse  

 efter § 2, stk. 4, 1. pkt., og § 11 a, stk. 3, 1. pkt.,  

 Konkurrencerådets begrundede udtalelse og ressortministerens svar efter  

 § 2, stk. 5, samt Konkurrencerådets afgørelser truffet  

 i medfør af loven skal offentliggøres.
Endvidere skal  

 afgørelser truffet af Konkurrencestyrelsen på  

 Konkurrencerådets vegne offentliggøres, medmindre en  

 afgørelse hverken skønnes at have betydning for  

 forståelsen af anvendelsen af konkurrenceloven eller være af  

 interesse for offentligheden i øvrigt.
§ 14. Konkurrencerådet påser overholdelsen af  

 denne lov og de forskrifter, der er udstedt i medfør af loven, jf. dog  

 § 2, stk. 4, 1. pkt.
Konkurrencerådet kan behandle  

 sager af egen drift, efter anmeldelse, på grundlag af en klage eller  

 som følge af en henvisning fra Europa-Kommissionen.  

 Konkurrencerådet afgør, om en klage giver tilstrækkelig  

 anledning til undersøgelse.
Konkurrencerådet kan endvidere  

 træffe beslutning om ikke at behandle sager, hvis Europa-Kommissionen  

 har den samme sag under behandling efter EU-konkurrencereglerne.
§ 14. Konkurrencerådet påser overholdelsen af  

 denne lov og de forskrifter, der er udstedt i medfør af loven, jf. dog  

 § 2, stk. 4, 1. pkt., og § 11 a, stk. 3, 1. pkt.  

 Konkurrencerådet kan behandle sager af egen drift, efter anmeldelse,  

 på grundlag af en klage eller som følge af en henvisning fra  

 Europa-Kommissionen.
Konkurrencerådet afgør, om en klage giver  

 tilstrækkelig anledning til undersøgelse.
Konkurrencerådet  

 kan endvidere træffe beslutning om ikke at behandle sager, hvis  

 Europa-Kommissionen har den samme sag under behandling efter  

 EU-konkurrencereglerne.
 § 15 b. Økonomi- og erhvervsministeren kan  

 fastsætte nærmere regler om benyttelse af elektronisk  

 kommunikation til og fra Konkurrencerådet, Konkurrencestyrelsen samt  

 Konkurrenceankenævnet, herunder om brugen af elektronisk signatur.
§ 18. Konkurrencestyrelsen kan efter retskendelse og mod  

 behørig legitimation til brug for rådets virksomhed efter  

 loven 1) på stedet gøre sig bekendt med og tage kopi af enhver  

 oplysning, herunder regnskaber, regnskabsmaterialer, bøger, andre  

 forretningspapirer og elektronisk lagrede data, 2) kræve mundtlige forklaringer på stedet, og 3) få adgang til en virksomheds eller sammenslutnings lokaler og  

 transportmidler § 18. Konkurrencestyrelsen kan til brug for  

 Konkurrencerådets virksomhed foretage kontrolundersøgelser, der  

 indebærer, at styrelsen får adgang til en virksomheds eller  

 sammenslutnings lokaler og transportmidler med henblik på dér at  

 gøre sig bekendt med og tage kopi af enhver oplysning, herunder  

 regnskaber, regnskabsmaterialer, bøger og andre forretningspapirer,  

 uanset informationsmedium.
I forbindelse med kontrolundersøgelsen kan  

 Konkurrencestyrelsen kræve mundtlige forklaringer.
 Stk. 2. Hvor en virksomheds eller sammenslutnings oplysninger  

 opbevares hos eller behandles af en ekstern databehandler, kan  

 Konkurrencestyrelsen få adgang til den eksterne databehandlers lokaler  

 med henblik på dér at gøre sig bekendt med og tage kopi  

 af oplysningerne, jf. stk. 1. Adgangen forudsætter, at det ikke er  

 muligt for Konkurrencestyrelsen at få adgang til de  

 pågældende oplysninger direkte fra den virksomhed eller  

 sammenslutning, som er genstand for kontrolundersøgelsen.
 Stk. 3. Konkurrencestyrelsens kontrolundersøgelser kan  

 kun finde sted efter indhentet retskendelse og mod behørig  

 legitimation.
 .
Stk. 4. Hvis virksomhedens eller sammenslutningens forhold  

 gør, at det ikke er muligt for Konkurrencestyrelsen samme dag, som  

 kontrolundersøgelsen foretages, at få adgang til eller tage kopi  

 af oplysningerne, jf. stk. 1-2, kan styrelsen medtage oplysningerne  

 eller det medium, hvorpå oplysningerne befinder sig, med henblik  

 på kopiering.
Det af Konkurrencestyrelsen medtagne materiale skal  

 sammen med et sæt kopier af de oplysninger, som styrelsen har taget til  

 brug for en nærmere gennemgang, tilbageleveres til virksomheden eller  

 sammenslutningen senest tre hverdage efter kontrolundersøgelsen.  

 Fristen kan forlænges, hvis det ikke har været teknisk muligt at  

 få adgang til oplysningerne på det medtagne medium.
 Stk. 2. Politiet yder bistand ved udøvelsen af  

 beføjelser efter stk. 1. Erhvervsministeren kan efter aftale med  

 justitsministeren fastsætte nærmere regler herom.
 Stk. 5. Politiet yder bistand ved udøvelsen af  

 beføjelser efter stk. 1-2. Økonomi- og erhvervsministeren  

 kan efter aftale med justitsministeren fastsætte nærmere regler  

 herom.
§ 23. - - Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens kapitel 5. Ved  

 udmåling af straf efter stk. 1-2 skal der ved fastsættelse  

 af bødens størrelse udover de almindelige regler i  

 straffelovens kapitel 10 tages hensyn til den juridiske persons  

 omsætning det seneste år forud for domsafsigelsen eller  

 udstedelsen af et bødeforlæg.
§ 2 Loven træder i kraft den 1. august 2002.
