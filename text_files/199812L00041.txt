Fremsat den 8. oktober 1998 af  

 justitsministeren (Frank Jensen) Forslag til Lov om ændring af retsplejeloven (Beslaglæggelse, edition, fotoforevisning,  

 konfrontation, efterlysning og observation samt prøvesagsordning for  

 advokater m.v.) § 1 I lov om rettens pleje, jf. lovbekendtgørelse nr. 752 af 15. august  

 1996, som ændret ved § 2 i lov nr. 1201 af 27. december 1996,  

 § 8 i lov nr. 232 af 2. april 1997, § 2 i lov nr. 274 af 15. april  

 1997, § 1 i lov nr. 349 af 23. maj 1997, § 2 i lov nr. 411 af 10.  

 juni 1997, lov nr. 414 af 10. juni 1997, lov nr. 339 af 10. juni 1998, § 1 i  

 lov nr. 402 af 26. juni 1998 og § 2 i lov nr. 403 af 26. juni 1998, foretages  

 følgende ændringer:
 1. § 6 a affattes således:
»§ 6 a.
I borgerlige sager, for hvis udfald anvendelsen af  

 reglerne i lov om varsling m.v. i forbindelse med afskedigelser af  

 større omfang er af væsentlig betydning, tiltrædes  

 landsretten under domsforhandlingen af 2 sagkyndige medlemmer.
Bestemmelsen i  

 § 6, stk. 4, 3. pkt., finder tilsvarende anvendelse.
Stk. 2. I straffesager vedrørende overtrædelse af  

 §§ 5-7 i den i stk. 1 nævnte lov tiltrædes landsretten  

 under domsforhandlingen af 2 sagkyndige medlemmer.« 2. § 16 a, stk. 1, 3. pkt., affattes  

 således:
»Retterne i Gentofte, Gladsaxe, Tåstrup,  

 Hørsholm, Frederikssund, Slagelse, Næstved, Svendborg,  

 Haderslev, Kolding, Skanderborg og Frederikshavn består af to  

 dommere.« 3. § 17, stk. 1, affattes således:
»Der ansættes to dommere ved retterne i Glostrup,  

 Helsingør, Hillerød, Holbæk, Sønderborg, Vejle,  

 Fredericia, Silkeborg, Viborg og Hjørring.« 4. § 18 c affattes således:
»§ 18 c.
Bestemmelserne i § 9 a, stk. 2-4, om  

 medvirken af sagkyndige finder tilsvarende anvendelse ved byrettens  

 behandling af borgerlige sager, for hvis udfald anvendelsen af reglerne i lov  

 om varsling m.v. i forbindelse med afskedigelser af større omfang er  

 af væsentlig betydning, og straffesager vedrørende  

 overtrædelse af denne lovs §§ 5-7.« 5. § 124, stk. 8, affattes således:
»Stk. 8. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.« 6. § 133, stk. 3, affattes således:
»Stk. 3. Prøven kan aflægges for landsretterne og  

 Sø- og Handelsretten.« 7. § 133, stk. 5, affattes således:
»Stk. 5. Prøven er bestået, når de retter,  

 hvor sagerne er udført, finder udførelsen tilfredsstillende.  

 Vedkommende ret kan dog ud fra den første sags karakter og  

 udførelsen heraf erklære prøven for bestået alene  

 på grundlag af denne sag.
Den anden sag skal udføres senest 5  

 år efter udførelsen af den første sag, medmindre den ret,  

 hvor den anden sag udføres, meddeler undtagelse herfra.« 8. I § 139, stk. 3, 4. pkt., ændres  

 »stk. 1, 2. pkt.« til: »stk. 1, 3. pkt.«.
 9. I § 213 b, stk. 1, 1. pkt., ændres  

 »sølovens § 223 a« til »sølovens § 163«.
 10. I § 219 a indsættes som stk. 6:
»Stk. 6. Tiltalte vejledes om adgangen til at anke dommen.  

 Vejledningen gives ved dommens afsigelse, hvis tiltalte er til stede, og  

 ellers ved den efterfølgende meddelelse eller forkyndelse, jf.  

 stk. 5. Hvis afsigelsen ikke finder sted samme dag, som sagen er optaget  

 til dom, gives vejledningen samtidig med, at retten tilkendegiver,  

 hvornår dommen vil blive afsagt, såfremt tiltalte er til stede,  

 og ellers ved den efterfølgende meddelelse eller forkyndelse, jf.  

 stk. 5.« 11. I § 501, stk. 3, nr. 4, udgår: »nr. 139  

 af 29. marts 1978«.
 12. I § 628, stk. 3, ændres »sølovens  

 kapitel 12 a« til: »sølovens kapitel 4«.
 13. § 684, stk. 1, nr. 3, ophæves.
 Nr. 4-7 bliver herefter nr. 3-6.
 14. § 701, stk. 2, ophæves.
 Stk. 3 bliver herefter stk. 2.
 15. I § 722, stk. 1, nr. 2, ændres »§ 33 i lov om  

 social bistand« til: »§ 40 i lov om social service«.
 16. § 731, stk. 1, litra c, affattes  

 således:
»c)	når der er spørgsmål om beslaglæggelse af  

 en formue eller en del af denne, jf. § 802, stk. 3.« 17. § 745, stk. 3, affattes således:
»Stk. 3. Når en afhøring, en konfrontation, en  

 fotoforevisning eller andet efterforskningsskridt af lignende betydning kan  

 formodes at ville finde anvendelse som bevis under domsforhandlingen, giver  

 politiet meddelelse til forsvareren inden foretagelsen, således at  

 forsvareren kan få lejlighed til at være til stede.
Forsvareren  

 har adgang til at stille forslag med hensyn til gennemførelsen af det  

 pågældende efterforskningsskridt.
Forsvarerens bemærkninger  

 i så henseende skal tilføres politirapporten.
Har forsvareren  

 ikke mulighed for at komme til stede, eller er det ikke muligt for politiet  

 at give forsvareren meddelelse, kan der kun foretages efterforskningsskridt,  

 som ikke kan opsættes.
Har forsvareren ikke været til stede, skal  

 forsvareren uden ophold underrettes om det foretagne.« 18. I § 748, stk. 1, 2. pkt., ændres »69-73  

 og 75 b« til: »69-74«.
 19. Overskriften til kapitel 71 affattes således:
»Indgreb i meddelelseshemmeligheden og observation« 20. I § 786 indsættes som stk. 4:
»Stk. 4. Justitsministeren kan fastsætte regler om  

 økonomisk godtgørelse til de i stk. 1 nævnte  

 virksomheder for udgifter i forbindelse med bistand til politiet til  

 gennemførelse af indgreb i meddelelseshemmeligheden.« 21. Efter § 791 indsættes i kapitel  

 71:
»§ 791 a.
Politiet kan foretage fotografering eller  

 iagttagelse ved hjælp af kikkert eller andet apparat af personer, der  

 befinder sig på et ikke frit tilgængeligt sted (observation),  

 såfremt 1)	indgrebet må antages at være af væsentlig  

 betydning for efterforskningen, og 2)	efterforskningen vedrører en lovovertrædelse, der efter  

 loven kan medføre frihedsstraf.
 Stk. 2. Observation som nævnt i stk. 1 ved  

 hjælp af fjernbetjent eller automatisk virkende tv-kamera,  

 fotografiapparat eller lignende apparat, må dog kun foretages,  

 såfremt efterforskningen vedrører en lovovertrædelse, der  

 efter loven kan medføre fængsel i 1 år og 6 måneder  

 eller derover.
Stk. 3. Observation af personer, der befinder sig i en bolig  

 eller andre husrum, ved hjælp af fjernbetjent eller automatisk virkende  

 tv-kamera, fotografiapparat eller lignende apparat, eller ved hjælp af  

 apparat, der anvendes i boligen eller husrummet, må dog kun foretages,  

 såfremt 1)	der er bestemte grunde til at antage, at bevis i sagen kan  

 opnås ved indgrebet, 2)	indgrebet må antages at være af afgørende  

 betydning for efterforskningen, 3)	efterforskningen angår en lovovertrædelse, der efter  

 loven kan straffes med fængsel i 6 år eller derover, en  

 forsætlig overtrædelse af straffelovens kapitler 12 eller 13  

 eller en overtrædelse af straffelovens §§ 124, stk. 1, 125,  

 127, stk. 1, 193, stk. 1, 245, 252, stk. 1, 266, 281, 286,  

 stk. 1, 289, eller en overtrædelse af udlændingelovens  

 § 59, stk. 3, og 4)	efterforskningen vedrører en lovovertrædelse, som har  

 medført eller som kan medføre fare for menneskers liv eller  

 velfærd eller for betydelige samfundsværdier.
 Stk. 4. Observation af et ikke frit tilgængeligt sted  

 som nævnt i stk. 1-3, som den, der angiver at være  

 forurettet ved lovovertrædelsen, har rådighed over, er ikke  

 omfattet af reglerne i denne bestemmelse, såfremt den  

 pågældende meddeler skriftligt samtykke til observationen.
 Stk. 5. Observation må ikke foretages, såfremt det  

 efter indgrebets formål, sagens betydning og den krænkelse og  

 ulempe, som indgrebet må antages at forvolde den eller de personer, som  

 det rammer, ville være et uforholdsmæssigt indgreb.
Stk. 6. Reglerne i § 782, stk. 2, §§ 783-785,  

 § 788, stk. 1, § 788, stk. 2, nr. 2, og § 788,  

 stk. 3- 4, § 789 samt § 791 finder tilsvarende anvendelse  

 på de i stk. 2 og 3 omhandlede tilfælde.« 22. Kapitel 74 affattes således:
»Kapitel 74 Beslaglæggelse og edition § 801. Efter reglerne i dette kapitel kan der foretages  

 beslaglæggelse 1)	til sikring af bevismidler, 2)	til sikring af det offentliges krav på sagsomkostninger,  

 konfiskation og bøde, 3)	til sikring af forurettedes krav på tilbagelevering eller  

 erstatning, og 4)	når tiltalte har unddraget sig sagens videre  

 forfølgning.
 Stk. 2. Genstande, som politiet tager i bevaring, som ingen  

 har eller vedkender sig rådighed over, og hvorover ingen gør en  

 ret gældende, er ikke omfattet af reglerne i dette kapitel.
 Stk. 3. Om udlevering af breve, telegrammer og lignende under  

 forsendelse samt om oplysning om forbindelse mellem telefoner m.v.  

 gælder reglerne i kapitel 71. Om fratagelse af genstande og penge i  

 forbindelse med anholdelse gælder endvidere bestemmelsen i § 758,  

 stk. 1.
§ 802. Genstande, som en mistænkt har rådighed  

 over, kan beslaglægges, såfremt 1)	den pågældende med rimelig grund er mistænkt for  

 en lovovertrædelse, der er undergivet offentlig påtale, og 2)	der er grund til at antage, at genstanden kan tjene som bevis eller  

 bør konfiskeres, jf. dog stk. 2, eller ved lovovertrædelsen  

 er fravendt nogen, som kan kræve den tilbage.
Stk. 2. Gods, som en mistænkt ejer, kan  

 beslaglægges, såfremt 1)	den pågældende med rimelig grund er mistænkt for  

 en lovovertrædelse, der er undergivet offentlig påtale, og 2)	beslaglæggelse anses for nødvendig for at sikre det  

 offentliges krav på sagsomkostninger, krav på konfiskation efter  

 straffelovens § 75, stk. 1, 1. pkt., 2. led, og 2. pkt., og  

 stk. 3, og § 76 a, stk. 5, bødekrav eller forurettedes  

 krav på erstatning i sagen.
Stk. 3. Beslaglæggelse af en mistænkts hele formue  

 eller en del af denne, herunder formue, som den mistænkte senere  

 måtte erhverve, kan foretages, såfremt 1)	tiltale er rejst for en lovovertrædelse, der efter loven kan  

 medføre fængsel i 1 år og 6 måneder eller derover,  

 og 2)	tiltalte har unddraget sig videre forfølgning i  

 sagen.
Stk. 4. Skriftlige meddelelser eller lignende, som  

 hidrører fra en person, der efter reglerne i § 170 er udelukket  

 fra at afgive forklaring som vidne i sagen, kan ikke beslaglægges hos  

 en mistænkt.
Det samme gælder materiale, som hidrører fra  

 en person, der er omfattet af § 172, når materialet indeholder  

 oplysninger, som den pågældende efter § 172 er fritaget for  

 at afgive forklaring om som vidne i sagen.
 § 803. Genstande, som en person, der ikke er mistænkt,  

 har rådighed over, kan beslaglægges som led i efterforskningen af  

 en lovovertrædelse, der er undergivet offentlig påtale, hvis der  

 er grund til at antage, at genstanden kan tjene som bevis, bør  

 konfiskeres eller ved lovovertrædelsen er fravendt nogen, som kan  

 kræve den tilbage. § 189 finder tilsvarende anvendelse.
Stk. 2. Hos personer, som efter reglerne i § 170 er  

 udelukket fra at afgive forklaring som vidne i sagen, er skriftlige  

 meddelelser mellem den mistænkte og den pågældende person  

 samt dennes notater og lignende vedrørende den mistænkte ikke  

 genstand for beslaglæggelse.
Hos personer, som er omfattet af  

 § 172, er materiale, der indeholder oplysning om forhold, som de  

 pågældende efter § 172 er fritaget for at afgive forklaring  

 om som vidne i sagen, ikke genstand for beslaglæggelse.
 § 804. Som led i efterforskningen af en lovovertrædelse,  

 der er undergivet offentlig påtale, kan der meddeles en person, der  

 ikke er mistænkt, pålæg om at forevise eller udlevere  

 genstande (edition), hvis der er grund til at antage, at en genstand, som den  

 pågældende har rådighed over, kan tjene som bevis,  

 bør konfiskeres eller ved lovovertrædelsen er fravendt nogen,  

 som kan kræve den tilbage.
 Stk. 2. Er en genstand udleveret til politiet efter  

 pålæg om edition, finder reglerne om beslaglæggelse efter  

 § 803, stk. 1, tilsvarende anvendelse.
Stk. 3. Er en genstand uden pålæg herom afleveret  

 til politiet af de i stk. 1 nævnte grunde, finder § 807,  

 stk. 5, anvendelse.
Fremsættes der begæring om udlevering,  

 og imødekommer politiet ikke begæringen, skal politiet snarest  

 muligt og inden 24 timer forelægge sagen for retten med anmodning om  

 beslaglæggelse. § 806, stk. 3, 2. pkt., og stk. 5, 1.  

 pkt., finder i så fald anvendelse.
 Stk. 4. Der kan ikke meddeles pålæg om edition,  

 såfremt der derved vil fremkomme oplysning om forhold, som den  

 pågældende ville være udelukket fra eller fritaget for at  

 afgive forklaring om som vidne, jf. §§ 169-172.
 Stk. 5. Justitsministeren kan fastsætte regler om  

 økonomisk godtgørelse i særlige tilfælde for  

 udgifter i forbindelse med opfyldelse af pålæg om edition.
 § 805. Beslaglæggelse må ikke foretages, og  

 pålæg om edition må ikke meddeles, såfremt indgrebet  

 står i misforhold til sagens betydning og det tab eller den ulempe, som  

 indgrebet kan antages at medføre.
 Stk. 2. Kan indgrebets øjemed opnås ved mindre  

 indgribende foranstaltninger, herunder sikkerhedsstillelse, kan der med den,  

 mod hvem indgrebet retter sig, træffes skriftlig aftale herom.
 Stk. 3. Ved beslaglæggelse til sikkerhed for det  

 offentliges krav på sagsomkostninger, krav på konfiskation efter  

 straffelovens § 75, stk. 1, 1. pkt., 2. led, og 2. pkt., og  

 stk. 3, og § 76 a, stk. 5, bødekrav eller forurettedes  

 krav på erstatning finder reglerne i §§ 509-516 tilsvarende  

 anvendelse.
 § 806. Afgørelse om beslaglæggelse og om  

 pålæg om edition træffes efter politiets begæring.  

 Begæring om beslaglæggelse til sikring af erstatningskrav kan  

 tillige fremsættes af forurettede.
Stk. 2. Afgørelsen træffes af retten ved  

 kendelse, jf. dog stk. 7. I kendelsen anføres de konkrete  

 omstændigheder i sagen, hvorpå det støttes, at  

 betingelserne for indgrebet er opfyldt.
Kendelsen kan til enhver tid  

 omgøres.
 Stk. 3. Såfremt indgrebets øjemed ville  

 forspildes, hvis retskendelse skulle afventes, kan politiet træffe  

 beslutning om beslaglæggelse, jf. dog stk. 4. Fremsætter  

 den, mod hvem indgrebet retter sig, anmodning herom, skal politiet snarest  

 muligt og senest inden 24 timer forelægge sagen for retten, der ved  

 kendelse afgør, om indgrebet kan godkendes.
Stk. 4. Beslaglæggelse efter § 802, stk. 3,  

 kan kun ske efter retskendelse.
Det samme gælder beslaglæggelse  

 af trykte skrifter eller lyd- eller billedprogrammer omfattet af  

 medieansvarsloven, i anledning af hvis indhold ansvar skal gøres  

 gældende.
 Stk. 5. Inden retten træffer afgørelse efter  

 stk. 3, 2. pkt., skal der være givet den, mod hvem indgrebet  

 retter sig, adgang til at udtale sig. § 748, stk. 5 og 6, finder  

 tilsvarende anvendelse.
Stk. 6. Inden retten træffer afgørelse om  

 pålæg om edition efter § 804, skal der være givet den,  

 der har rådighed over genstanden, adgang til at udtale sig. § 748,  

 stk. 5 og 6, finder tilsvarende anvendelse.
Bestemmelsen i 1. pkt.  

 finder ikke anvendelse, hvis rettens afgørelse skal danne grundlag for  

 en international retsanmodning om edition.
 Stk. 7. Afgørelse om beslaglæggelse træffes  

 af politiet, såfremt den, som indgrebet retter sig imod, meddeler  

 skriftligt samtykke til indgrebet.
§ 807. Politiet iværksætter beslaglæggelse.  

 Foretages beslaglæggelse på grundlag af en retskendelse, skal  

 denne på begæring forevises for den, som indgrebet retter sig  

 imod.
Foretages beslaglæggelsen efter reglen i § 806, stk. 3,  

 skal politiet vejlede den pågældende om adgangen til at få  

 spørgsmålet indbragt for retten.
Stk. 2. Politiet foranlediger ved henvendelse til den, som  

 indgrebet retter sig imod, at en kendelse om edition opfyldes.
Rettens  

 kendelse skal på begæring forevises for den  

 pågældende.
Afviser den pågældende uden lovlig grund  

 at efterkomme pålægget, finder bestemmelsen i § 178  

 tilsvarende anvendelse.
 Stk. 3. Beslaglægges materiale hos personer, der er  

 omfattet af § 172, kan den pågældende kræve, at det  

 første gennemsyn af materialet skal foretages af retten. § 806,  

 stk. 5, 1. pkt., finder tilsvarende anvendelse ved rettens gennemsyn.  

 Indtil det første gennemsyn kan ske, opbevares materialet af  

 politiet.
Stk. 4. Har retten afsagt kendelse om beslaglæggelse af  

 en formue eller en del af en formue, jf. § 802, stk. 3, skal  

 politiet sørge for, at der beskikkes en værge til at bestyre den  

 beslaglagte formue.
Politiet lader kendelsen om beslaglæggelse tinglyse  

 efter reglerne i tinglysningslovens § 48. Kendelsen forkyndes for  

 tiltalte efter reglerne i § 159.
Stk. 5. Genstande, som kommer i politiets besiddelse som  

 følge af beslaglæggelse eller pålæg om udlevering,  

 skal snarest muligt optegnes og mærkes.
Politiet skal på  

 begæring udstede kvittering for modtagelsen.
§ 807 a.
Samme beføjelser til beslaglæggelse som  

 politiet, jf. § 806, stk. 3, har enhver, der træffer nogen  

 under eller i umiddelbar tilknytning til udøvelsen af et strafbart  

 forhold.
Det beslaglagte skal snarest muligt overgives til politiet med  

 oplysning om tidspunktet og grundlaget for beslaglæggelsen.
Politiet  

 forelægger sagen for retten i overensstemmelse med § 806,  

 stk. 3, 2. pkt., medmindre det beslaglagte inden udløbet af 24  

 timer udleveres til den, mod hvem indgrebet er foretaget, eller denne  

 meddeler skriftligt samtykke til beslaglæggelse i overensstemmelse med  

 § 806, stk. 7.
§ 807 b.
Beslaglæggelse efter § 802, stk. 1,  

 og § 803, stk. 1, medfører, at der hverken ved aftale eller  

 kreditorforfølgning kan foretages dispositioner over det beslaglagte,  

 som er i strid med indgrebets formål.
 Stk. 2. Beslaglæggelse efter § 802, stk. 2,  

 har, indtil der træffes afgørelse efter § 807 d,  

 stk. 2 og 3, samme retsvirkning som arrest, jf. kapitel 56.
 Stk. 3. Beslaglæggelse efter § 802, stk. 3,  

 medfører, at tiltalte er uberettiget til at råde over formuen.  

 Kreditorforfølgning kan alene foretages med hensyn til krav mod  

 tiltalte, som bestod, før kendelsen om beslaglæggelse blev  

 afsagt.
§ 807 c.
Indtil sagens afgørelse kan begæring om  

 hel eller delvis ophævelse af beslaglæggelse fremsættes  

 over for retten af den, der har interesse heri.
Rettens afgørelse  

 træffes ved kendelse, efter at de, som har interesse i  

 afgørelsen, har haft adgang til at udtale sig.
§ 807 d.
Rådighedsberøvelse som følge af  

 beslaglæggelse efter § 802, stk. 1, og § 803,  

 stk. 1, bortfalder senest, når sagen er endeligt sluttet ved dom,  

 påtaleopgivelse eller tiltalefrafald, medmindre det beslaglagte  

 konfiskeres.
Er der tvist om, til hvem tilbagelevering skal ske, kan retten  

 efter begæring træffe bestemmelse om, til hvem beslaglagt gods  

 skal udleveres.
Afgørelsen træffes ved kendelse.
Stk. 2. Gods, der er beslaglagt efter § 802, stk. 2,  

 eller sikkerhed, der er stillet efter § 805, stk. 2, anvendes  

 først til fyldestgørelse af forurettedes krav på  

 erstatning, dernæst det offentliges krav på sagsomkostninger,  

 dernæst krav på konfiskation efter straffelovens § 75,  

 stk. 1, 1. pkt., 2. led, og 2. pkt., og stk. 3, og § 76 a,  

 stk. 5, og dernæst bødekrav.
Retten kan undtagelsesvis  

 træffe bestemmelse om en afvigende rækkefølge for  

 fyldestgørelse.
Stk. 3. Afgørelse om anvendelse af beslaglagt gods til  

 fyldestgørelse af de i stk. 2 nævnte krav træffes  

 efter begæring ved kendelse.
Det samme gælder, hvis der  

 efterfølgende opstår spørgsmål med hensyn til  

 kendelsens fortolkning.
Afgørelsen har retsvirkning som udlæg,  

 jf. § 526, stk. 2. Sluttes sagen ved påtaleopgivelse eller  

 frifindelse, bortfalder beslaglæggelsen.
Stk. 4. Nægter retten forfølgning af et  

 erstatningskrav under straffesagen, jf. § 991, stk. 4, og  

 § 992, stk. 1, kan retten i forbindelse hermed bestemme, at en  

 beslaglæggelse til sikring af dette krav bevarer sin gyldighed, jf.  

 § 807 b, stk. 2, indtil erstatningsspørgsmålet er  

 afgjort, forudsat at der inden 4 uger anlægges sag i den borgerlige  

 retsplejes former eller indgives ansøgning i henhold til lov om  

 erstatning fra staten til ofre for forbrydelser.
Fastsættes der  

 herefter et erstatningskrav, kan den ret, der har afsagt dom i straffesagen,  

 efter begæring af forurettede bestemme, at erstatningskravet helt eller  

 delvis skal fyldestgøres af provenuet fra det beslaglagte gods,  

 herunder at fyldestgørelse skal ske forud for det offentliges krav  

 på sagsomkostninger, krav på konfiskation og bødekrav.  

 Denne afgørelse har retsvirkning som udlæg, jf. § 526,  

 stk. 2. Sagen behandles i strafferetsplejens former.
Stk. 5. Beslaglæggelse efter § 802, stk. 3,  

 bortfalder, når tiltalte ikke længere unddrager sig  

 forfølgning, medmindre der er bestemte grunde til at antage, at  

 tiltalte på ny vil unddrage sig forfølgningen.
Afgørelse  

 om beslaglæggelsens bortfald træffes af retten ved kendelse.« 23. Efter kapitel 75 indsættes:
»Kapitel 75 a Andre efterforskningsskridt § 812. Fotografier af en mistænkt må kun forevises  

 for personer uden for politiet, såfremt 1)	den pågældende med rimelig grund er mistænkt for  

 en lovovertrædelse, der er undergivet offentlig påtale, og 2)	indgrebet må antages at være af væsentlig  

 betydning for efterforskningen.
 Stk. 2. Afgørelse om forevisning af fotografier  

 træffes af politiet.
 § 813. Fotografier af en person, der ikke er mistænkt,  

 må kun forevises for personer uden for politiet efter reglerne i  

 § 814 eller § 815.
§ 814. Forevisning af fotografier af forurettede og andre  

 vidner, der ikke har samtykket, så vidt muligt skriftligt, i  

 forevisningen, må kun ske, såfremt 1)	efterforskningen angår en forbrydelse, der efter loven kan  

 medføre fængsel i 1 år og 6 måneder eller derover,  

 og 2)	indgrebet må antages at være af afgørende  

 betydning for efterforskningen.
Stk. 2. Afgørelse om forevisning af fotografier  

 træffes af retten ved kendelse.
I kendelsen anføres de konkrete  

 omstændigheder i sagen, hvorpå det støttes, at  

 betingelserne for indgrebet er opfyldt.
Kendelsen kan til enhver tid  

 omgøres.
Stk. 3. Såfremt indgrebets øjemed ville  

 forspildes, dersom retskendelse skulle afventes, kan politiet træffe  

 beslutning om at forevise fotografiet.
Fremsætter den, mod hvem  

 indgrebet retter sig, anmodning herom, skal politiet snarest muligt og senest  

 inden 24 timer forelægge sagen for retten, der ved kendelse  

 afgør, om indgrebet kan godkendes.
Politiet skal vejlede den  

 pågældende om adgangen til at få spørgsmålet  

 indbragt for retten.
 Stk. 4. Inden retten træffer afgørelse efter  

 stk. 2 eller 3, skal der være givet den, mod hvem indgrebet retter  

 sig, adgang til at udtale sig.
§ 815. Forevisning af fotografier, som opbevares af politiet  

 med henblik på senere identifikation, jf. § 792 f, må uden  

 for de tilfælde, der er omfattet af § 812 eller § 814, kun  

 ske, såfremt efterforskningen angår en lovovertrædelse, der  

 efter loven kan medføre fængsel i 1 år og 6 måneder  

 eller derover, og den fotograferede 1)	inden for de seneste 5 år er fundet skyldig i en  

 lovovertrædelse, der efter loven kan medføre fængsel i 1  

 år og 6 måneder eller derover, eller 2)	inden for de seneste 10 år er fundet skyldig i en  

 lovovertrædelse, der kan medføre fængsel i 6 år  

 eller derover.
 Stk. 2. Afgørelse om forevisning af fotografier  

 træffes af politiet.
 § 816. Forevisning af fotografier som nævnt i  

 §§ 812-815 må ikke ske, såfremt det efter indgrebets  

 formål, sagens betydning og den krænkelse og ulempe, som  

 indgrebet må antages at forvolde den, som det rammer, ville være  

 et uforholdsmæssigt indgreb.
 Stk. 2. Justitsministeren fastsætter nærmere  

 regler om fremgangsmåden ved forevisning af fotografier.
§ 817. Forevisning af en mistænkt for personer uden for  

 politiet (direkte konfrontation) må kun foretages,  

 såfremt 1)	den pågældende med rimelig grund er mistænkt for  

 en lovovertrædelse, der er undergivet offentlig påtale, og 2)	indgrebet må antages at være af væsentlig  

 betydning for efterforskningen.
 Stk. 2. Forevisning af en sigtet i en konfrontationsparade for  

 personer uden for politiet må dog kun foretages, såfremt den  

 pågældende med rimelig grund er mistænkt for en  

 lovovertrædelse, der efter loven kan medføre fængsel i 1  

 år og 6 måneder eller derover.
Stk. 3. Forevisning af en mistænkt ved direkte  

 konfrontation eller i en konfrontationsparade kan ske uden for de  

 tilfælde, der er omfattet af stk. 1 og 2, såfremt den  

 pågældende giver samtykke hertil.
Samtykket skal så vidt  

 muligt være skriftligt.
 Stk. 4. Forevisning af en mistænkt ved direkte  

 konfrontation eller i en konfrontationsparade må ikke ske,  

 såfremt det efter indgrebets formål, sagens betydning og den  

 krænkelse og ulempe, som indgrebet må antages at forvolde den,  

 som det rammer, ville være et uforholdsmæssigt indgreb.
 Stk. 5. Afgørelser om forevisning af en mistænkt  

 som nævnt i stk. 1-3 træffes af politiet.
 Stk. 6. Justitsministeren fastsætter nærmere  

 regler om fremgangsmåden ved gennemførelse af  

 konfrontationsparade.
§ 818. Politiet må kun offentliggøre signalement  

 eller andre oplysninger, der er egnede til at fastlægge identiteten af  

 en formodet gerningsmand, såfremt 1)	den pågældende med rimelig grund er mistænkt for  

 en lovovertrædelse, der er undergivet offentlig påtale, og 2)	offentliggørelsen må antages at være af  

 væsentlig betydning for efterforskningen, herunder for  

 fastlæggelsen af den pågældendes identitet, eller for at  

 forebygge yderligere lovovertrædelse.
 Stk. 2. Offentliggørelse af et fotografi af den  

 formodede gerningsmand må kun finde sted, såfremt der er  

 begrundet mistanke om, at den pågældende har begået en  

 lovovertrædelse, der efter loven kan medføre fængsel i 1  

 år og 6 måneder eller derover.
 Stk. 3. Offentliggørelse som nævnt i stk. 1  

 og 2 må dog ikke foretages, såfremt det efter indgrebets  

 formål, sagens betydning og den krænkelse og ulempe, som  

 indgrebet må antages at forvolde den, som det rammer, ville være  

 et uforholdsmæssigt indgreb.
 Stk. 4. Afgørelse om offentliggørelse som  

 nævnt i stk. 1 og 2 træffes af politiet.
 § 819. Er der særlig bestyrket mistanke om, at en  

 person, hvis identitet er politiet bekendt, har begået en  

 lovovertrædelse, der efter loven kan medføre fængsel i 1  

 år og 6 måneder eller derover, kan politiet efterlyse den  

 pågældende gennem presse, radio, fjernsyn eller ved anden form  

 for offentlig efterlysning, såfremt dette må antages at  

 være af afgørende betydning for strafforfølgningens  

 gennemførelse eller for at forebygge yderligere lovovertrædelser  

 af tilsvarende grovhed.
Stk. 2. Ved efterlysning som nævnt i stk. 1 kan der  

 gives oplysninger om den påsigtede kriminalitet og om den sigtedes  

 identitet, herunder navn, stilling og bopæl.
Ved efterlysningen kan der  

 tillige ske offentliggørelse af et fotografi af den  

 pågældende.
 Stk. 3. Efterlysning må ikke foretages, såfremt  

 det efter indgrebets formål, sagens betydning og den krænkelse og  

 ulempe, som indgrebet må antages at forvolde den, som det rammer, ville  

 være et uforholdsmæssigt indgreb.
Stk. 4. Afgørelse om efterlysning træffes af  

 politiet.« 24. Kapitel 75 b ophæves.
 25. § 1002 affattes således:
»§ 1002. Efter at dom er afsagt, finder reglerne i kapitel 74  

 om beslaglæggelse til sikkerhed for det offentliges krav på  

 sagsomkostninger, krav på konfiskation efter straffelovens § 75,  

 stk. 1, 1. pkt., 2. led, og 2. pkt., og stk. 3, og § 76 a,  

 stk. 5, bødekrav eller forurettedes krav på erstatning i  

 sagen tilsvarende anvendelse.
Afgørelsen træffes af den ret, som  

 har afsagt dommen i 1. instans, og der skal i forbindelse hermed  

 træffes afgørelse om, hvordan det beslaglagte skal anvendes, jf.  

 § 807 d, stk. 2 og 3.
Stk. 2. Har den, som er idømt ubetinget fængsel i  

 8 måneder eller mere, unddraget sig straffuldbyrdelsen, kan hans formue  

 beslaglægges efter reglerne i kapitel 74. Foruden i de i § 807 d,  

 stk. 5, nævnte tilfælde bortfalder beslaglæggelsen,  

 når der er gået 10 år fra dommens afsigelse, medmindre  

 retten efter begæring undtagelsesvis beslutter at opretholde den.« 26. I § 1017 b, stk. 2, indsættes som 2.  

 pkt.:
»Ved forevisning af fotografier af forurettede finder  

 § 814 og § 816 dog anvendelse.« § 2 Stk. 1. Loven træder i kraft den 1. april 1999.
 Stk. 2. Retsplejelovens § 133, stk. 5, 3. pkt., som  

 affattet ved denne lovs § 1, nr. 7, finder anvendelse i sager, hvor  

 første prøvesag er udført den 1. april 1996 eller  

 senere.
 Stk. 3. Retsplejelovens § 807 d som affattet ved denne  

 lovs § 1, nr. 22, finder anvendelse i sager, hvor dom i 1. instans  

 afsiges efter lovens ikrafttræden.
 Stk. 4. Fotografier, der er optaget i medfør af  

 § 792 a, og som ved lovens ikrafttræden opbevares af politiet med  

 henblik på senere identifikation, kan fortsat anvendes med henblik  

 på forevisning som nævnt i retsplejelovens § 815, som  

 affattet ved denne lovs § 1, nr. 23, uanset betingelserne i § 815,  

 stk. 1, nr. 1 eller nr. 2, ikke er opfyldt.
Bemærkninger til lovforslaget Almindelige bemærkninger Indholdsfortegnelse Side 1. Indledning 10 1.1.	Lovforslagets formål	10 1.2.	Oversigt over lovforslagets indhold	10 1.3.	Ikke udtømmende regulering af straffeprocessuelle  

 tvangsindgreb	11 1.4.	Pejling og brug af ID-hunde	12 1.5.	Indhentelse af teleoplysninger om brug af mobiltelefoner	12 1.6.	Godtgørelse til ransagningsvidner	13 2. Beslaglæggelse og edition	13 2.1	Gældende ret	13 2.2.	Strafferetsplejeudvalgets forslag	14 2.3.	Justitsministeriets overvejelser	14 2.3.1.	Indledning	14 2.3.2.	Underretning af sigtede om retsmøder	14 2.3.3.	Beslaglæggelse med henblik på konfiskation	15 2.3.4.	Formuebeslag	16 2.3.5.	Beslaglæggelse hos journalister m.fl.	16 2.3.6.	Økonomisk godtgørelse i forbindelse med edition i  

 særlige tilfælde	17 2.3.7.	Kompetencen til at træffe afgørelse om  

 beslaglæggelse	17 2.3.8.	Editionspålæg mod personer i udlandet	18 2.3.9.	Ophør af beslaglæggelse.
Tvister om udlevering af  

 beslaglagte genstande.
Anvendelse af beslaglagt gods	18 3. Fotoforevisning 19 3.1.	Gældende ret	19 3.1.1	Optagelse og opbevaring af personfotografier med henblik på  

 senere identifikation af de pågældende	19 3.1.2	Forevisning af personfotografier optaget med henblik på  

 senere identifikation af de pågældende	20 3.1.3	Forevisning af andre fotografier	20 3.2.	Strafferetsplejeudvalgets forslag	20 3.2.1	Personfotografier fra verserende sager	21 3.2.2	Personfotografier fra afsluttede sager	21 3.2.2.1.	Den fotograferede person er mistænkt	21 3.2.2.2.	Den fotograferede person er ikke konkret  

 mistænkt	22 3.2.2.3.	Fotografier af forurettede og andre vidner	23 3.2.3.	Regulering af fremgangsmåden ved forevisning af  

 personfotografier	23 3.3.	Justitsministeriets overvejelser	24 4. Konfrontation 25 4.1.	Gældende ret	25 4.2.	Strafferetsplejeudvalgets forslag	26 4.2.1.	Betingelserne for iværksættelse af  

 konfrontation	26 4.2.2.	Gennemførelse af konfrontation	27 4.3.	Justitsministeriets overvejelser	28 5. Efterlysning 29 5.1.	Offentlige efterlysninger	30 5.1.1	Gældende ret	30 5.1.2.	Strafferetsplejeudvalgets forslag	30 5.1.2.1.	Betingelserne for anvendelse af offentlige  

 efterlysninger	30 5.1.2.2.	Fremgangsmåden ved anvendelse af offentlige  

 efterlysninger	32 5.1.3.	Justitsministeriets overvejelser	33 5.2.	Interne efterlysninger	33 5.2.1.	Gældende ret	33 5.2.2.	Strafferetsplejeudvalgets forslag	34 5.2.3.	Justitsministeriets overvejelser	34 6. Observation 34 6.1.	Gældende ret	34 6.2.	Strafferetsplejeudvalgets forslag	35 6.2.1.	Observation med optisk udstyr af personer, der befinder sig  

 på ikke frit tilgængeligt sted (kvalificerede indgreb)	35 6.2.1.1	Opdeling af de kvalificerede indgreb	35 6.2.1.2	Kriminalitets- og indikationskrav	35 6.2.1.3	Mistankekrav	36 6.2.1.4	Kompetence og »periculum in mora«	36 6.2.1.5	Underretning om foretagne indgreb	37 6.2.1.6	Betydningen af samtykke fra den, der har rådighed over  

 det ikke frit tilgængelige sted	37 6.2.2.	Observation af personer på frit tilgængeligt sted  

 eller uden anvendelse af optisk udstyr (ikke kvalificerede indgreb)	38 6.3.	Justitsministeriets overvejelser	39 7. Ændring af prøvesagsordningen for  

 advokater 40 7.1.	Gældende ret	40 7.2.	Advokatrådets forslag	40 7.3.	Justitsministeriets overvejelser	41 8. Forslagets økonomiske og administrative konsekvenser  

 m.v. 41 9. Hørte myndigheder m.v.	 41 1. Indledning 1.1. Lovforslagets formål Formålet med lovforslaget er - på baggrund af  

 Strafferetsplejeudvalgets betænkning nr. 1223/1991 om  

 beslaglæggelse og edition under efterforskning - at foretage en  

 revision og modernisering af retsplejelovens regler herom, jf. pkt. 2.
Formålet med lovforslaget er endvidere at regulere  

 politiets anvendelse af fotoforevisning, konfrontation, offentlig  

 efterlysning og observation.
Disse efterforskningsskridt er i dag  

 ulovregulerede.
Denne del af lovforslaget bygger på  

 Strafferetsplejeudvalgets betænkning nr. 1298/1995 om fotoforevisning,  

 konfrontation, efterlysning og observation.
Der henvises herom til pkt. 3  

 (fotoforevisning), pkt. 4 (konfrontation), pkt. 5 (efterlysning) og pkt. 6  

 (observation).
 Endelig foreslås en ændring af retsplejelovens  

 § 133 om advokaters mulighed for at opnå møderet for  

 landsret og Sø- og Handelsretten i København  

 (prøvesagsordningen), jf. pkt. 7.
 Herudover indeholder lovforslaget enkelte ændringer  

 af retsplejeloven af redaktionel karakter.
Lovforslaget er en genfremsættelse af lovforslag nr.  

 L 177, der blev fremsat den 4. februar 1998. Der henvises herom til  

 Folketingstidende 1997-98, 1. samling, Tillæg A, s. 3370 ff.
Det  

 tidligere fremsatte lovforslag indeholdt bl.a. bestemmelser om dommeres  

 habilitet ved varetægtsfængsling under domsforhandlingen i  

 retshåndhævelsesøjemed.
Disse bestemmelser er ikke  

 medtaget i dette lovforslag.
Spørgsmålet om udformning af  

 bestemmelser herom drøftes med repræsentanter for domstolene,  

 anklagemyndigheden og forsvarsadvokaterne, og der vil eventuelt blive fremsat  

 lovforslag herom senere i denne folketingssamling.
Herudover svarer  

 lovforslaget med få ændringer af overvejende teknisk karakter til  

 det tidligere fremsatte lovforslag.
1.2. Oversigt over lovforslagets indhold Lovforslagets regler om beslaglæggelse, edition,  

 fotoforevisning, konfrontation, efterlysning og observation svarer i alt  

 væsentligt til de to lovudkast, som er udarbejdet af  

 Strafferetsplejeudvalget og medtaget i de to ovennævnte  

 betænkninger.
På de punkter, hvor der har været uenighed i  

 udvalget, er lovforslaget udformet i overensstemmelse med de af udvalgets  

 flertal fremsatte forslag.
Der er herudover på enkelte punkter  

 foretaget ændringer i forhold til Strafferetsplejeudvalgets forslag.  

 Der er nærmere redegjort herfor nedenfor i tilslutning til de  

 almindelige bemærkninger om de enkelte efterforskningsskridt.
Lovforslaget indeholder forslag til nye og moderniserede  

 regler om beslaglæggelse og edition, der i deres nuværende  

 form i det væsentligste stammer helt tilbage fra procesreformen i 1916.  

 Reglerne foreslås placeret i retsplejelovens kapitel 74. Dette  

 indebærer en samling af reglerne om beslaglæggelse og edition,  

 der hidtil har været placeret i kapitlerne 74 og 75 b.
Reglerne om  

 beslaglæggelse efter dom foreslås dog bevaret som § 1002 i  

 retsplejelovens kapitel 90 om fuldbyrdelse af domme i straffesager.
Lovforslaget indeholder et forslag til et nyt kapitel 75 a  

 om andre efterforskningsskridt.
I dette kapitel er der forslag til regler om  

 politiets anvendelse af henholdsvis fotoforevisning, konfrontation og  

 efterlysning som led i efterforskningen.
Der foreslås en lovregulering af  

fotoforevisning, hvor der sondres mellem tre forskellige situationer:  

 1) politiet foreviser et foto af en person, der konkret er mistænkt i  

 den sag, der efterforskes, 2) politiet foreviser fotografier fra fototeket  

 (fotografier, der er optaget i forbindelse med en tidligere sag med henblik  

 på senere identifikation af de pågældende), uden at de  

 viste personer er konkret mistænkt i den sag, der nu efterforskes og 3)  

 politiet foreviser et foto af forurettede eller andre vidner.
Der  

 foreslås samtidig en ændring af retsplejelovens § 745,  

 stk. 3, således at forsvareren får adgang til at være  

 til stede, når der gennemføres en fotoforevisning, som må  

 formodes at ville finde anvendelse som bevis under domsforhandlingen.
 Med hensyn til konfrontationer foreslås det  

 at lovregulere både den direkte konfrontation, hvor der alene forevises  

 én mistænkt for et vidne, og konfrontationsparader, hvor en  

 mistænkt forevises for et vidne i en opstilling (parade) sammen med et  

 antal figuranter (dvs. personer, der klart ikke kan sættes i  

 forbindelse med lovovertrædelsen).
For så vidt angår politiets anvendelse af  

efterlysning foreslås forskellige regler afhængig af  

 formålet med efterlysningen.
Der sondres således mellem 1)  

 offentliggørelse af signalement eller andre oplysninger, der er egnede  

 til at fastlægge identiteten af en formodet gerningsmand og 2)  

 efterlysning med angivelse af identitet.
I retsplejelovens kapitel 71 om indgreb i  

 meddelelseshemmeligheden foreslås det at placere en ny regel, der skal  

 regulere politiets adgang til at foretage observation på ikke  

 frit tilgængeligt sted.
Med udgangspunkt i følgende momenter: 1)  

 karakteren af den lokalitet, der konkret er tale om at observere, 2)  

 placeringen af det apparat, der skal anvendes i det konkrete tilfælde,  

 og 3) karakteren af det apparat, der bliver tale om at anvende, er reglen  

 udformet således, at der sondres mellem en kvalificeret, en mere  

 kvalificeret og en særlig kvalificeret form for observation.
Kapitel 71  

 vil herefter omfatte regler om indgreb i meddelelseshemmeligheden og om  

 observation.
For alle de foreslåede bestemmelser om tvangsindgreb  

 gælder, at betingelserne for at kunne foretage indgrebet er fastsat i  

 overensstemmelse med den systematik, der er anvendt ved den seneste  

 lovgivning om straffeprocessuelle tvangsindgreb.
Betingelserne er dermed  

 fastlagt i krav til den lovovertrædelse, mistanken vedrører  

 (kriminalitetskrav), krav til mistankens styrke (mistankekrav), krav til  

 indgrebets betydning for efterforskningen (indikationskrav) og regler om,  

 hvilken myndighed - retten eller politiet - der kan træffe  

 afgørelse om indgrebet (kompetencekrav).
Endvidere indeholder lovforslaget en ændring af  

prøvesagsordningen for advokater.
Det foreslås, at de to  

 prøvesager, der skal føres med henblik på at opnå  

 møderet for landsretterne og Sø- og Handelsretten, for  

 fremtiden skal kunne føres for to forskellige retter.
Det  

 foreslås endvidere, at 3-års fristen for udførelsen af  

 anden prøvesag forlænges til en 5-års frist.
 Endelig indeholder lovforslaget som nævnt enkelte  

 redaktionelle ændringer af retsplejeloven.
1.3. Ikke udtømmende regulering af straffeprocessuelle  

 tvangsindgreb Strafferetsplejeudvalget blev nedsat den 16. januar 1968  

 med den opgave at gennemgå den del af retsplejelovens regler om  

 strafferetsplejen, der vedrører tidsrummet forud for tiltalens  

 rejsning og forberedelsen af domsforhandlingen.
I overensstemmelse med sit  

 kommissorium har udvalget i en række betænkninger  

 beskæftiget sig med den del af straffeprocessen, der også  

 betegnes efterforskningsstadiet, herunder ikke mindst de såkaldte  

 »straffeprocessuelle tvangsindgreb«.
Straffeprocessuelle tvangsindgreb er betegnelsen for en  

 del af de midler, som politiet tager i anvendelse under efterforskningen.
Det  

 er midler, hvorved politiet under sagens forberedelse for at skaffe eller  

 sikre oplysninger i sagen eller for på anden måde at fremme  

 strafforfølgningen og kriminalitetsbekæmpelsen påtvinger  

 sigtede eller andre indgreb i deres private interessesfære.
Det kan  

 være indgreb f.eks. i de pågældendes frihed, fred,  

 ære eller ejendomsret.
Indgrebene sker på en sådan  

 måde, at politiets handlinger ville være strafbare, hvis de ikke  

 netop skete som led i en efterforskning og derfor på grund af det  

 overordnede formål - opklaring og bekæmpelse af kriminalitet -  

 var gjort lovlige.
F.eks. ville politiets anholdelse af en person være  

 strafbar som frihedsberøvelse, hvis anholdelsen ikke var særlig  

 hjemlet under nærmere angivne omstændigheder.
Strafferetsplejeudvalget har afgivet 13  

 betænkninger, senest betænkning nr. 1358/1998 om  

 varetægtsfængsling i isolation.
Med afgivelsen af den seneste  

 betænkning har Strafferetsplejeudvalget for så vidt afsluttet sin  

 opgave med gennemgang og revision af retsplejelovens regler om straffesagers  

 forberedelse, før tiltale rejses.
Strafferetsplejeudvalget har flere gange, senest i bet.  

 1298/1995 om fotoforevisning, konfrontation, efterlysning og observation, s.  

 17-18, tilkendegivet, at der i retsplejeloven så vidt muligt bør  

 opstilles et udtømmende katalog over de straffeprocessuelle  

 tvangsindgreb.
Udvalget finder således, at det bør være  

 den overvejende hovedregel, at anvendelsen af straffeprocessuelle  

 tvangsindgreb er forbudt, medmindre anvendelsen særlig er tilladt.  

 Udvalget har derfor overvejet, om der ud over de områder, der  

 foreslås reguleret i dette lovforslag, er andre anvendte  

 straffeprocessuelle tvangsindgreb, hvor en regulering bør overvejes.  

 Udvalget har hertil anført, at der ikke for udvalget foreligger  

 oplysninger om, at der er sådanne andre ulovregulerede  

 efterforskningsmidler.
Udvalget gør imidlertid opmærksom på,  

 at retsplejelovens bestemmelser vanskeligt vil kunne udformes på en  

 sådan måde, at de til enhver tid udtømmende gør op  

 med anvendelsen af alle straffeprocessuelle tvangsindgreb.
Det kan  

 således ikke udelukkes, at der med tiden, navnlig i kraft af den  

 teknologiske udvikling, vil kunne tages nye former for efterforskningsskridt  

 i brug, som vil være omfattet af definitionen på  

 straffeprocessuelle tvangsindgreb.
Udvalget understreger, at selv efter en  

 gennemførelse af dette lovforslag vil spørgsmålet om  

 tilladeligheden af andre efterforskningsskridt, som måtte opfylde  

 definitionen på et straffeprocessuelt tvangsindgreb, ikke kunne  

 afgøres alene på grundlag af en modsætningsslutning fra de  

 lovhjemlede indgreb.
Udvalget finder dog, at den så vidt muligt  

 fuldstændige lovregulering af de straffeprocessuelle tvangsindgreb, som  

 er tilsigtet med udvalgets forslag, tillige vil få den betydning, at  

 kravene til tilladeligheden af også enkeltstående anvendelser af  

 andre straffeprocessuelle tvangsindgreb skærpes, ligesom en mere  

 almindelig anvendelse af nye straffeprocessuelle tvangsindgreb må  

 forudsætte en kommende lovregulering af disse.
 Justitsministeriet kan tilslutte sig disse synspunkter.  

 Justitsministeriet vil i øvrigt løbende følge  

 udviklingen og i den forbindelse tage stilling til spørgsmålet  

 om lovregulering af eventuelle nye straffeprocessuelle tvangsindgreb.
1.4. Pejling og brug af ID-hunde I forbindelse med udarbejdelsen af dette lovforslag har  

 Justitsministeriet overvejet, om der er andre af politiet almindeligt  

 anvendte, ulovregulerede efterforskningsmidler, der - uanset de ikke har  

 karakter af egentlige straffeprocessuelle tvangsindgreb - bør  

 lovreguleres som følge af deres i øvrigt store lighed med  

 straffeprocessuelle tvangsindgreb.
Justitsministeriet har navnlig overvejet  

 politiets brug af pejling og ID-hunde.
Ved pejling forstås, at politiet monterer  

 pejleudstyr på en genstand, f.eks. en bil, som politiet formoder kan  

 være lastet med narkotika, med henblik på at kunne følge  

 genstandens bevægelser på afstand.
For en umiddelbar betragtning  

 har pejling visse lighedspunkter med observation og aflytning.
Ved  

 hjælp af teknisk udstyr opnår politiet en viden, som normalt  

 forudsætter, at man fysisk er til stede.
Pejling giver imidlertid ikke mulighed for at optage  

 billeder eller aflytte samtaler.
Pejling har nærmest karakter af en  

 »skygning« under anvendelse af tekniske hjælpemidler.
Indgrebet ses  

 derfor heller ikke at være af så væsentlig og indgribende  

 karakter, at det bør sidestilles med andre efterforskningsmidler, der  

 er reguleret i retsplejeloven.
 På den baggrund finder Justitsministeriet ikke  

 anledning til at foreslå en lovregulering af politiets anvendelse af  

 pejling.
Det bemærkes, at Vestre Landsret den 16. september  

 1996 har afsagt en kendelse om pejling (gengivet i Ugeskrift for  

 Retsvæsen 1996, s. 1496). Landsretten fandt, at monteringen og  

 anvendelsen af elektronisk sporingsudstyr på en mistænkts bil  

 (pejling) ikke var et straffeprocessuelt tvangsindgreb.
Efter landsrettens  

 opfattelse var der tale om skygning under anvendelse af tekniske  

 hjælpemidler, og et sådant efterforskningsskridt krævede  

 ikke lovhjemmel og dermed heller ikke forudgående indhentelse af  

 rettens kendelse.
ID-hunde bruges til at undersøge, hvorvidt  

 et lugtspor stammer fra en bestemt person.
Metoden går i korthed ud  

 på, at særlig trænede hunde sammenligner et lugtspor,  

 f.eks. et lugtspor på en efterladt genstand på et gerningssted,  

 med flere forskellige sammenligningslugtspor.
Sammenligningslugtsporene  

 afsættes dels af den mistænkte dels af »figurantpersoner«  

 på helt ens stålrør.
ID-hunden er trænet til at  

 markere ved et stålrør, såfremt lugtsporet på  

 stålrøret svarer til lugtsporet på den  

 pågældende genstand.
Bevisværdien af en gennemført  

 sporsammenligning - hvad enten denne taler til fordel eller ulempe for den  

 sigtede - vil i sidste ende bero på domstolenes konkrete vurdering.
 Optagelsen af sammenligningslugtspor, hvor en person skal  

 røre ved et stålrør, er omfattet af reglerne om  

 legemsbesigtigelse i retsplejelovens § 792, stk. 1, nr. 1.
Efter Justitsministeriets opfattelse er der ikke grundlag  

 for at lovregulere politiets foretagelse af sporsammenligning.  

 Sporsammenligning har alene karakter af en teknisk undersøgelse, og  

 der foretages ikke herved noget indgreb over for den mistænkte.  

 Sporsammenligning kan efter Justitsministeriets opfattelse sidestilles med  

 politiets sammenligning af fingeraftryk.
Rigsadvokaten har ved meddelelse nr.  

 2/1998 af 11. februar 1998 fastsat administrative regler om brugen af  

 ID-hunde.
Det bemærkes, at Østre Landsret den 11. april  

 1997 har afsagt en kendelse om foretagelse af en såkaldt sportest  

 på grundlag af lugtspor (jf.
Ugeskrift for Retsvæsen 1997, s.  

 985). Sagen drejede sig bl.a. om overtrædelse af våbenloven.  

 Politiet ønskede at foretage en sportest på en revolver på  

 basis af tiltaltes huddufte.
Tiltalte protesterede mod at medvirke hertil.  

 Landsretten tillod indgrebet, der blev anset som en legemsbesigtigelse, jf.  

 retsplejelovens § 792, stk. 1, nr. 1.
1.5. Indhentelse af teleoplysninger om brug af mobiltelefoner Højesteret har den 7. maj 1997 (jf.
Ugeskrift  

 for Retsvæsen 1997, s. 1021) afsagt kendelse i en sag, hvor  

 anklagemyndigheden i medfør af retsplejelovens § 780,  

 stk. 1, nr. 3, anmodede om tilladelse til at indhente oplysning om,  

 hvilke mobiltelefoner der i et bestemt tidsrum havde været sat i  

 forbindelse med hinanden via de sendemaster, der geografisk dækkede en  

 bestemt adresse og et område inden for 1 kilometers afstand fra den  

 nævnte adresse.
Højesteret fandt, at der ikke er den  

 fornødne hjemmel i § 780, stk. 1, nr. 3, til at indhente de  

 nævnte teleoplysninger.
Som begrundelse herfor henviste  

 Højesteret til den manglende mulighed for nærmere  

 afgrænsning af samtaleregistreringer vedrørende mobiltelefoner.  

 Det var under sagen oplyst, at en kendelse, der tillod politiet at indhente  

 de nævnte oplysninger, i den konkrete sag ville omfatte 25.000-30.000  

 telefonsamtaler.
 I forlængelse af Højesterets kendelse har  

 Rigsadvokaten over for Justitsministeriet anbefalet, at der skabes lovhjemmel  

 for at indhente de teleoplysninger, der er omhandlet i Højesterets  

 kendelse.
Justitsministeriet har overvejet i dette lovforslag at  

 medtage et forslag, der skaber hjemmel til at indhente de teleoplysninger,  

 der omhandles i Højesterets kendelse.
Justitsministeriet finder  

 imidlertid, at der er behov for nærmere overvejelser af forslaget,  

 herunder navnlig overvejelser om, hvordan en sådan hjemmel  

 nærmere skal udformes for at tage højde for den teknologiske  

 udvikling.
Rigsadvokaten er enig heri.
 Justitsministeriet finder det derfor rigtigst, at  

 spørgsmålet indgår i overvejelserne i udvalget om  

 økonomisk kriminalitet og datakriminalitet, der er nedsat den 21.  

 oktober 1997. Dette udvalg skal efter sit kommissorium bl.a. overveje  

 ændringer af retsplejelovens regler om indgreb i  

 meddelelseshemmeligheden i lyset af de nye telekommunikationsformer.
1.6. Godtgørelse til ransagningsvidner Når politiet skal foretage en ransagning af f.eks.  

 en bolig, og den person, der har rådighed over boligen, træffes  

 til stede, har den pågældende efter retsplejelovens § 798,  

 stk. 2, krav på, at et af denne udpeget vidne er til stede under  

 ransagningen, medmindre tidsmæssige eller efterforskningsmæssige  

 hensyn taler herimod.
Hvis ingen træffes til stede, når  

 ransagningen skal foretages, skal politiet efter § 798, stk. 3,  

 så vidt muligt tilkalde to vidner til at overvære  

 ransagningen.
 Personer, der tilkaldes for at være vidner til en  

 ransagning, har i modsætning til vidner, der afgiver forklaring i  

 retten, eller personer, som efter indkaldelse afgiver forklaring til  

 politiet, ikke krav på vidnegodtgørelse.
Til de sidstnævnte vidner udbetales således  

 vidnegodtgørelse efter retsplejelovens § 188, jf.  

 bekendtgørelse nr. 712 af 17. november 1987. Vidnegodtgørelsen  

 er på 40 kr. for hver påbegyndt periode af 2 timer, den  

 pågældende i anledning af vidnepligten må være borte  

 fra hjemmet, dog mindst 80 kr.
Må det antages, at et vidne har haft  

 udgifter eller tab, der overstiger standardtaksterne, kan retten - hvis  

 omstændighederne taler for det - give vidnet en særlig  

 godtgørelse herfor.
Herudover ydes godtgørelse for  

 transportomkostninger.
 Retsplejeloven indeholder ikke en tilsvarende hjemmel til  

 udbetaling af godtgørelse til ransagningsvidner.
I forbindelse med behandlingen en konkret sag er  

 Justitsministeriet blevet opmærksom på, at der i praksis i visse  

 tilfælde er blevet udbetalt vidnegodtgørelse til  

 ransagningsvidner.
Justitsministeriet har på denne baggrund overvejet,  

 om der er behov for at indføre en hjemmel til, at der i særlige  

 tilfælde kan udbetales en godtgørelse til ransagningsvidner.
Opgaven med at fungere som ransagningsvidne har en  

 væsentlig anden karakter end funktionen som vidne i retten eller over  

 for politiet.
De sidstnævnte vidner indkaldes i forvejen til at  

 møde et sted, hvortil der efter omstændighederne kan være  

 en ikke ubetydelig transporttid, og der kan - navnlig i forbindelse med  

 retsmøder - herudover være en ventetid.
Disse vidner kan derfor  

 være nødt til f.eks. at tage fri fra arbejde en halv eller en  

 hel dag.
Som ransagningsvidner udpeger politiet i almindelighed personer, der  

 bor i umiddelbar nærhed af ransagningsstedet (f.eks. naboer), og som  

 uden væsentlig ulempe har mulighed for at være til stede under  

 ransagningen.
 På denne baggrund finder Justitsministeriet ikke, at  

 der er behov for at indføre regler om godtgørelse til  

 ransagningsvidner.
2. Beslaglæggelse og edition 2.1. Gældende ret Retsplejelovens regler om beslaglæggelse kan  

 deles i tre grupper efter deres formål:
 1)	Beslaglæggelse med henblik på sikring af bevismidler,  

 konfiskation eller vindikation (dvs. udlevering til den retmæssige  

 ejer), jf. retsplejelovens kapitel 75 b (§§ 824-830).
 2)	Beslaglæggelse med henblik på sikring af  

 sagsomkostninger og erstatningsansvar, jf. retsplejelovens §§ 804-806 og  

 § 1002, stk. 1.
 3)	Beslaglæggelse med henblik på at fremtvinge en tiltalts  

 tilstedeværelse under domsforhandling eller til straffuldbyrdelse  

 (såkaldt formuebeslag), jf. retsplejelovens §§ 801-803 og  

 § 1002, stk. 2.
Ved edition forstås udlevering til eller  

 forevisning til retten af dokumenter og andre ting af betydning for  

 gennemførelsen af en straffesag.
Edition er reguleret i  

 retsplejelovens § 827. Der kan ikke gives pålæg om edition i  

 tilfælde, hvor vedkommende ville være udelukket fra eller  

 fritaget for at afgive forklaring som vidne, jf. retsplejelovens  

 §§ 169-172 (f.eks. på grund af tavshedspligt, risiko for straf,  

 tab af velfærd eller anden væsentlig skade for vidnet eller  

 vidnets nærmeste samt journalisters kildebeskyttelse). Det er retten,  

 der har kompetence til at træffe afgørelse om edition.
Hvis et  

 pålæg om edition ikke efterkommes, kan retten anvende samme  

 tvangsmidler som over for vidner, der nægter at afgive forklaring.  

 Retten kan således f.eks. pålægge en løbende  

 bøde (tvangsbøde) eller lade politiet tage den  

 pågældende i forvaring, indtil pålægget efterkommes  

 (dog højst 6 måneder).
Den del af lovforslaget, der vedrører reglerne om  

 beslaglæggelse og edition, svarer i vidt omfang til gældende ret.  

 Der foretages derfor ikke her en nærmere gennemgang af de  

 gældende regler.
Der henvises i stedet til gennemgangen i  

 betænkning nr. 1223/1991 om beslaglæggelse og edition under  

 efterforskning, s. 9-36. Der er endvidere i begrænset omfang redegjort  

 for gældende ret i tilknytning til Justitsministeriets overvejelser om  

 visse spørgsmål, herunder om ændringer i forhold til  

 Strafferetsplejeudvalgets lovudkast, jf. nedenfor pkt. 2.3.
2.2. Strafferetsplejeudvalgets forslag Strafferetsplejeudvalget har ikke fundet behov for en  

 omfattende reform af reglerne om beslaglæggelse og edition.
Den  

 gældende retstilstand er efter udvalgets opfattelse i det store hele  

 tilfredsstillende.
Reglerne giver ikke anledning til væsentlige  

 praktiske problemer, og de repræsenterer en god balance mellem hensynet  

 til politiets efterforskning på den ene side og på den anden side  

 hensynet til den enkeltes frihed og rådighedsret.
 De gældende regler er imidlertid ikke ændret  

 væsentligt siden gennemførelsen af retsplejeloven af 1916.  

 Reglerne er præget af deres tid og fremtræder i dag vanskeligt  

 overskuelige og til dels ufuldstændige.
Strafferetsplejeudvalget foreslår på denne  

 baggrund, at reglerne revideres som led i den løbende modernisering af  

 de straffeprocessuelle regler.
Udvalgets forslag skal derfor ses som en  

 modernisering og præcisering af reglerne, så de bliver mere  

 tilgængelige og nemmere at anvende, og således at de indgår  

 mere naturligt i sammenhæng med retsplejelovens øvrige regler om  

 straffeprocessuelle tvangsindgreb.
 Efter udvalgets lovudkast kan beslaglæggelse finde  

 sted inden for tre tilfældegrupper:
 1)	Til sikring af bevismidler, det offentliges krav på  

 konfiskation eller forurettedes krav på tilbagelevering af  

 genstande.
 2)	Til sikring af det offentliges krav på sagsomkostninger eller  

 bøde eller forurettedes krav på erstatning i sagen.
 3)	Når tiltalte har unddraget sig sagens videre  

 forfølgning.
 Grupperne 1 og 2 modsvares af beslaglæggelse efter  

 den nugældende retsplejelov, henholdsvis §§ 824 og 804, mens  

 gruppe 3 modsvares af de nugældende regler om formuebeslag i  

 § 801.
 Ud over indførelsen af en ny systematik  

 indebærer lovforslaget som nævnt en del præciseringer og  

 visse mindre ændringer.
De vigtigste af disse ændringer vedrører den  

 form for beslaglæggelse, der ovenfor er betegnet som gruppe 2. Det  

 foreslås her som noget nyt, at der indføres en adgang til at  

 foretage beslaglæggelse til sikkerhed for bødekrav, jf.  

 den foreslåede bestemmelse i retsplejelovens § 802, stk. 2,  

 nr. 2. Dette skal ses i sammenhæng med udviklingen gennem de senere  

 år, hvor der i lovgivningen er blevet lagt stadig stigende vægt  

 på bødesanktionen, således at bødekrav af ganske  

 betydelig størrelse nu er ganske hyppigt forekommende, navnlig i  

 forbindelse med overtrædelser af særlovgivningen.
Der kan  

 især nævnes overtrædelser af skatte- og  

 miljølovgivningen.
Der er efter udvalgets opfattelse ikke nogen  

 begrundelse for at udelukke, at bødekrav kan sikres ved  

 beslaglæggelse, når dette kan ske med hensyn til f. eks.  

 konfiskationskrav og sagsomkostninger.
Det foreslås endvidere, at beslaglæggelse til  

 sikring af krav på sagsomkostninger, værdikonfiskation,  

 bøde eller erstatning ikke som nu efter dommen skal følges op  

 af et udlæg foretaget af fogedretten.
I stedet skal kriminalretten - i  

 forbindelse med straffesagen eller efterfølgende - træffe  

 afgørelse om anvendelse af det beslaglagte gods, jf. de  

 foreslåede bestemmelser i retsplejelovens § 807 d, stk. 2 og  

 3.
 Der opnås herved en ikke uvæsentlig forenkling  

 og effektivisering af inddrivelsen af disse krav, idet kriminalretten tager  

 stilling til selve fordringen og på den måde samtidig  

 tilvejebringer det nødvendige grundlag for tvangsauktion, da  

 afgørelsen om anvendelse af det beslaglagte gods har retsvirkning som  

 udlæg.
 Da det fortsat vil være en domstol, der  

 træffer afgørelsen, indebærer forslaget ikke nogen  

 forringelse af den tiltaltes retssikkerhed.
 Endelig har udvalget overvejet visse ændringer i  

 anledning af gennemførelsen af medieansvarsloven (jf. nu  

 lovbekendtgørelse nr. 85 af 9. februar 1998). Særligt i  

 forbindelse med udvidelsen af kildebeskyttelsesreglerne har udvalget fundet  

 at burde foreslå, at der indføres en beskyttelse for  

 journalister m.fl., der svarer til retsplejelovens § 172.
2.3. Justitsministeriets overvejelser 2.3.1. Indledning Justitsministeriet kan i det væsentlige tilslutte  

 sig Strafferetsplejeudvalgets overvejelser og forslag.
Lovforslaget svarer  

 derfor i meget vidt omfang til udvalgets lovudkast.
Der har imidlertid efter offentliggørelsen af  

 Strafferetsplejeudvalgets betænkning i 1991, herunder i forbindelse med  

 høringen over betænkningen, vist sig behov for enkelte  

 ændringer.
Disse ændringer redegøres der nærmere for  

 i det følgende.
Enkelte ændringer af overvejende redaktionel  

 karakter er alene omtalt i bemærkningerne til de enkelte bestemmelser i  

 lovforslaget.
2.3.2. Underretning af sigtede om retsmøder Efter den gældende bestemmelse i retsplejelovens  

 § 748, stk. 1, 2. pkt., skal sigtede ikke underrettes om  

 retsmøder, der afholdes med henblik på at opnå rettens  

 forudgående kendelse om bl.a. edition eller beslaglæggelse efter  

 retsplejelovens kapitel 75 b, dvs. beslaglæggelse med henblik på  

 sikring af bevismidler, konfiskation eller vindikation (udlevering til den  

 retmæssige ejer).
 Begrundelsen for denne bestemmelse er, at formålet  

 med indgrebet ofte vil forspildes, hvis sigtede fik kendskab hertil,  

 før beslaglæggelsen er besluttet.
 Strafferetsplejeudvalget har i sit lovudkast alene  

 foreslået en konsekvensændring af § 748 som følge af  

 den ændrede placering af reglerne om beslaglæggelse og edition,  

 således at henvisningen til kapitel 75 b ændres til en henvisning  

 til § 802, stk. 1 og 3. § 802, stk. 1, angår efter  

 udvalgets lovudkast beslaglæggelse hos en mistænkt med henblik  

 på sikring af bevismidler eller konfiskation. § 802, stk. 3,  

 angår beslaglæggelse af en tiltalts hele formue eller en del af  

 denne (formuebeslag), hvis denne har unddraget sig videre forfølgning  

 i sagen.
 Under høringen over betænkningen har  

 anklagemyndigheden peget på, at der efter gældende ret heller  

 ikke er pligt til underretning om retsmøder, der afholdes med henblik  

 på at opnå rettens forudgående kendelse om  

 beslaglæggelse hos tredjemand eller om edition, jf. nu de  

 foreslåede bestemmelser i retsplejelovens §§ 803 og 804.  

 Anklagemyndigheden har endvidere peget på, at der - som en  

 ændring i forhold til gældende ret - er behov for at kunne  

 undlade underretning af sigtede om retsmøder, der afholdes med henblik  

 på at opnå rettens forudgående kendelse om  

 beslaglæggelse til sikring af krav på sagsomkostninger,  

 bøder og erstatningskrav, jf. den foreslåede bestemmelse i  

 retsplejelovens § 802, stk. 2.
Justitsministeriet er enig i, at underretning også i  

 disse tilfælde vil være egnet til at modvirke sagens opklaring  

 eller gennemførelsen af beslaglæggelsen.
Det foreslås  

 derfor, at underretning kan undlades, uanset hvilken form for  

 beslaglæggelse eller edition retsmødet angår.
Der henvises  

 til lovforslagets § 1, nr. 18.
2.3.3. Beslaglæggelse med henblik på konfiskation Der findes tre former for konfiskation:
 1)	Konfiskation af udbyttet ved en strafbar handling, jf. f.eks.  

 straffelovens § 75, stk. 1, 1. pkt., 1. led, og § 76 a,  

 stk. 1-3 (udbyttekonfiskation).
 2)	Konfiskation af genstande med henblik på at forebygge  

 yderligere lovovertrædelser, jf. f.eks. straffelovens § 75,  

 stk. 2, og færdselslovens § 133 a  

(genstandskonfiskation).
 3)	Konfiskation af et (ikke individualiseret) beløb svarende til  

 udbyttet af en strafbar handling, jf. f.eks. straffelovens § 75,  

 stk. 1, 1. pkt., 2. led, og 2. pkt., og stk. 3, og § 76 a,  

 stk. 5 (værdikonfiskation).
 Efter Strafferetsplejeudvalgets lovudkast er reglerne for  

 beslaglæggelse med henblik på konfiskation de samme, uanset  

 hvilken form for konfiskation der er tale om.
Under høringen over betænkningen er det  

 blevet anført fra domstolsside, at det ikke forekommer rimeligt, at  

 beslaglæggelse af en sigtets værdier, som ikke har nogen  

 forbindelse med det strafbare forhold - dvs. værdier, der ikke direkte  

 eller indirekte er udbytte fra et strafbart forhold - men som kun har til  

 formål at sikre et fremtidigt krav på værdikonfiskation,  

 behandles på samme måde som beslaglæggelse med henblik  

 på udbytte- eller genstandskonfiskation.
Det er i stedet  

 foreslået, at beslaglæggelse med henblik på  

 værdikonfiskation behandles på samme måde som  

 beslaglæggelse med henblik på at sikre det offentliges krav  

 på sagsomkostninger eller bøde.
 Sondringen vil bl.a. have betydning for den civilretlige  

 virkning af beslaglæggelsen, jf. den foreslåede bestemmelse i  

 retsplejelovens § 807 b og bemærkningerne hertil.
Det kan i den forbindelse nævnes, at  

 Højesteret i en kendelse, gengivet i Ugeskrift for Retsvæsen  

 1993, s. 778, har fastslået, at beslaglæggelse med henblik  

 på værdikonfiskation efter gældende ret alene har virkning  

 som arrest.
Afgørelsen er omtalt nærmere i bemærkningerne  

 til den foreslåede § 807 b.
En arrest sikrer, at sigtede ikke ved  

 sine egne dispositioner over sin formue forringer muligheden for senere  

 fyldestgørelse.
En arrest hindrer imidlertid ikke, at sigtedes  

 øvrige kreditorer søger sig fyldestgjort gennem udlæg og  

 efterfølgende tvangsauktion eller ved sigtedes konkurs.
I  

 modsætning hertil antages beslaglæggelse med henblik på  

 udbytte- eller genstandskonfiskation efter gældende ret at være  

 beskyttet mod både sigtedes aftaleerhververe og kreditorer.
Justitsministeriet er enig i, at hensynene bag udbytte- og  

 genstandskonfiskation tilsiger en stærkere beskyttelse af  

 beslaglæggelse i dette øjemed, og at beslaglæggelse med  

 henblik på værdikonfiskation nærmere kan ligestilles med  

 beslaglæggelse med henblik på at sikre det offentliges krav  

 på sagsomkostninger eller bøde.
Lovforslaget er udformet i  

 overensstemmelse hermed, jf. de foreslåede bestemmelser i  

 retsplejelovens § 802, stk. 2, § 805, stk. 3, § 807  

 b, stk. 2, § 807 d, stk. 2, og § 1002, stk. 1.
 Med denne ændring kan beslaglæggelse ske inden  

 for følgende tre tilfældegrupper (sml. pkt. 2.2.  

 ovenfor):
 1)	Til sikring af bevismidler, det offentliges krav på udbytte-  

 eller genstandskonfiskation eller forurettedes krav på tilbagelevering  

 af genstande, jf. § 801, stk. 1, nr. 1-3.
 2)	Til sikring af det offentliges krav på sagsomkostninger,  

 værdikonfiskation eller bøde eller forurettedes krav på  

 erstatning i sagen, jf. § 801, stk. 1, nr. 2-3.
 3)	Når tiltalte har unddraget sig sagens videre  

 forfølgning, jf. § 801, stk. 1, nr. 4.
2.3.4. Formuebeslag Efter retsplejelovens § 801, stk. 1, kan  

 beslaglæggelse af en tiltalts formue anvendes som pressionsmiddel med  

 henblik på at sikre den pågældendes tilstedeværelse  

 under domsforhandlingen.
 Strafferetsplejeudvalget foreslår denne form for  

 beslaglæggelse opretholdt, jf. den foreslåede bestemmelse i  

 retsplejelovens § 801, stk. 3.
 Efter den gældende bestemmelse omfatter et  

 formuebeslag også aktiver, som den tiltalte senere måtte  

 erhverve, herunder indtægter af de beslaglagte aktiver, som  

 indgår under beslaglæggelsen.
Efter Strafferetsplejeudvalgets lovudkast skulle  

 formuebeslag fremover kun omfatte formuen på tidspunktet for rettens  

 afgørelse, samt afkast heraf, men derimod ikke aktiver, som tiltalte  

 senere måtte erhverve.
Udvalget har begrundet sit forslag med hensynet  

 til at opnå en klarere afgrænsning af, hvilke aktiver der er  

 omfattet af beslaglæggelsen.
I forbindelse med høringen over  

 betænkningen er det påpeget, at det ikke er hensigtsmæssigt  

 at afskære muligheden for at beslaglægge aktiver, som den  

 mistænkte senere måtte erhverve.
Den gældende regel herom  

 har således ikke givet anledning til problemer i praksis.  

 Justitsministeriet har på den baggrund ikke fundet grundlag for  

 på dette punkt at ændre den gældende retstilstand.
I betragtning af, at der, også inden tiltale rejses,  

 kan bestå en unddragelsesrisiko, kan det overvejes, om der burde  

 indføres en adgang til beslaglæggelse allerede fra et tidligere  

 tidspunkt, f.eks. fra sigtelsen.
Dette er også blevet påpeget i  

 forbindelse med høringen over Strafferetsplejeudvalgets  

 betænkning.
Udvalget har imidlertid, henset til den begrænsede  

 anvendelse af den hidtidige § 801, ikke fundet grundlag for at  

 foreslå en sådan skærpelse af reglerne i forhold til  

 gældende ret.
Udvalget har herved peget på, at der samtidig  

 foreslås indført en adgang til beslaglæggelse til  

 sikkerhed for bødekrav.
Justitsministeriet er enig i, at der ikke er fuldt  

 tilstrækkeligt grundlag for at lade reglerne finde anvendelse, inden  

 der er rejst tiltale.
Justitsministeriet kan således tilslutte sig den  

 af Strafferetsplejeudvalget foreslåede udformning af bestemmelsen.
 2.3.5. Beslaglæggelse hos journalister m.fl.
 2.3.5.1. Som det fremgår af pkt. 2.2. ovenfor,  

 er der i forbindelse med gennemførelsen af medieansvarsloven sket en  

 ændring af retsplejelovens § 172. Der er bl.a. sket en udvidelse  

 af reglerne om kildebeskyttelse, således at betingelserne for  

 meddelelse af vidnepålæg til journalister m.fl. er gjort  

 strengere og mere præcise.
 Som en konsekvens af denne lovændring har  

 Strafferetsplejeudvalget foreslået, at der indføres en  

 beskyttelse for journalister m.fl., der svarer til retsplejelovens  

 § 172.
Justitsministeriet er enig i dette forslag, hvorefter der  

 bør gælde en begrænsning med hensyn til adgangen til at  

 foretage beslaglæggelse hos personer, der efter § 172 er fritaget  

 for at afgive forklaring som vidne i sagen.
Der henvises til de  

 foreslåede bestemmelser i retsplejelovens § 802, stk. 4, 2.  

 pkt., og § 803, stk. 2, 2. pkt., samt bemærkningerne til  

 disse bestemmelser.
 De foreslåede bestemmelser svarer til de nye regler  

 om ransagning, der er gennemført ved lov nr. 411 af 10. juni 1997, jf.  

 retsplejelovens § 794, stk. 3, 2. pkt., og § 795, stk. 2,  

 2. pkt.
Det bemærkes, at Udvalget om samarbejdet mellem  

 retterne og pressen i betænkning nr. 1330/1997 (s. 46- 48 og 157-180)  

 har foreslået en udvidelse af kildebeskyttelsen efter retsplejelovens  

 § 172. Justitsministeriet forventer i løbet af kort tid at  

 fremsætte lovforslag på grundlag af betænkningen.
En  

 udvidelse af kildebeskyttelsen vil - i kraft af henvisningen til § 172 -  

 også få virkning med hensyn til beslaglæggelse og edition  

 (samt med hensyn til ransagning).
 2.3.5.2. Det anføres i betænkning nr.  

 1205/1990 om medieansvar (s. 79), at spørgsmålet om  

 videreførelse af de hidtidige regler i presselovens § 14, 3. og  

 4. pkt., om beslaglæggelse af skrifter hos tredjemand eller  

 postvæsenet - der er ophævet ved lov nr. 348 af 6. juni 1991 om  

 medieansvar - bør indgå i overvejelserne om en revision af  

 retsplejelovens beslaglæggelsesregler.
Efter Justitsministeriets opfattelse omfatter den  

 foreslåede bestemmelse i retsplejelovens § 803, stk. 1, efter  

 sin ordlyd også beslaglæggelse i de situationer, der var omfattet  

 af de nævnte regler i presseloven.
Justitsministeriet finder derfor  

 ikke grundlag for at foreslå særlige regler om  

 beslaglæggelse af skrifter hos tredjemand eller hos  

 postvæsenet.
 2.3.5.3. Strafferetsplejeudvalget har  

 foreslået, at reglerne om, at det første gennemsyn af papirer  

 skal iværksættes af retten, jf. den gældende bestemmelse i  

 retsplejelovens § 829, generelt ophæves, idet reglerne ikke svarer  

 til den nuværende opgavefordeling mellem retten og politiet under  

 efterforskningen og ikke efterleves i praksis.
 I forbindelse med høringen over betænkningen  

 er det imidlertid over for Justitsministeriet anført, at det ved en  

 generel ophævelse af retsplejelovens § 829 ikke vil være  

 muligt for journalister m.v. at beskytte deres kilder i tilfælde, hvor  

 der er uenighed mellem politiet og den, ransagningen er rettet mod, om, hvor  

 vidt det beslaglagte materiale indeholder oplysninger, som den  

 pågældende er fritaget for at afgive forklaring om som vidne.
 Justitsministeriet foreslår derfor, at den  

 gældende regel i § 829 bevares, men at reglen begrænses til  

 at finde anvendelse ved beslaglæggelse af materiale hos personer, der  

 er omfattet af vidnefritagelsesreglen i § 172. Der henvises til den  

 foreslåede bestemmelse i retsplejelovens § 807, stk. 3.
 Journalisten kan ikke ved at anmode om, at første  

 gennemsyn af materialet skal ske i retten, forhindre, at politiet foretager  

 en foreløbig beslaglæggelse af materialet, idet politiet tager  

 materialet i bevaring, indtil det første gennemsyn kan ske.
2.3.6. Økonomisk godtgørelse i forbindelse med edition i  

 særlige tilfælde I forbindelse med efterforskningen af straffesager kan  

 retten i medfør af retsplejelovens § 827 afsige en kendelse om  

 edition.
Ved en kendelse om edition pålægges den person eller  

 myndighed, der har rådighed over dokumenter eller andet materiale, at  

 forevise eller udlevere dette materiale til politiet.
Et pålæg om  

 edition forudsætter, at materialet kan have betydning som bevis,  

 bør konfiskeres eller bør tilbageleveres til rette ejer.
 Reglerne om edition videreføres i den  

 foreslåede bestemmelse i retsplejelovens § 804.
 Den gældende retsplejelov indeholder ingen regler om  

 godtgørelse for udgifter i forbindelse med opfyldelse af en  

 editionspligt.
Efter Justitsministeriets opfattelse er edition da  

 også som udgangspunkt en samfundsmæssig pligt, der påhviler  

 enhver.
Udgangspunktet skal derfor fortsat være, at personer eller  

 myndigheder, som i medfør af retsplejeloven pålægges at  

 udlevere materiale til politiet, ikke har krav på at få godtgjort  

 eventuelle omkostninger, der er forbundet med at opfylde  

 pålægget.
I enkelte tilfælde er arbejdet med at fremtage  

 dokumenter m.v. for at opfylde et pålæg om edition imidlertid af  

 så omfattende karakter, at det klart overstiger, hvad der med  

 rimelighed kan forlanges foretaget uden vederlag.
Dette forhold kan blive  

 endnu mere åbenbart, når der er tale om en person eller  

 myndighed, som ofte stilles over for omfattende krav om edition, f.eks.  

 banker.
I sådanne ekstraordinære tilfælde, hvor  

 opfyldelse af en editionspligt kræver et sådant merarbejde, at  

 det ikke kan indpasses i det daglige arbejde, har politiet enkelte gange  

 efter konkret forudgående aftale dækket merudgifter, der har  

 været forbundet med at opfylde en editionspligt.
Det har f.eks.  

 været tilfældet, hvis en bank manuelt skal gennemgå alle  

 checkkopier fra en længere periode for at kunne fremlægge de  

 checks, som politiet ønsker.
Justitsministeriet finder, at udgifterne ved opfyldelse af  

 en editionspligt i sådanne særlige tilfælde bør  

 kunne godtgøres af politiet.
I lovforslaget er derfor medtaget en  

 bestemmelse (§ 804, stk. 5), der bemyndiger justitsministeren til  

 at fastsætte nærmere regler på dette område, herunder  

 f.eks. om betingelserne for at yde godtgørelse, om standardtakster for  

 godtgørelsen, og om betingelser for at yde godtgørelse ud over  

 standardtaksterne.
 Det forudsættes, at de administrative regler, der  

 fastsættes, i vidt omfang afspejler den hidtidige praksis for betaling  

 af udgifter ved edition i særlige tilfælde.
2.3.7. Kompetencen til at træffe afgørelse om  

 beslaglæggelse Kompetencen til at træffe afgørelse om  

 beslaglæggelse med henblik på sikring af bevismidler,  

 konfiskation eller vindikation (dvs. udlevering til den retmæssige  

 ejer) tilkommer efter gældende ret som hovedregel retten, jf.  

 retsplejelovens § 825, stk. 1. Politiet kan dog træffe  

 bestemmelse om beslaglæggelse, hvis beslaglæggelsens  

 øjemed ville forspildes ved at afvente retskendelse (»periculum in  

 mora«). I så fald skal sagen dog som udgangspunkt inden 24 timer  

 forelægges for retten, der afgør, om beslaglæggelsen skal  

 opretholdes.
 Strafferetsplejeudvalget har foreslået, at politiet,  

 hvis det har truffet bestemmelse om beslaglæggelse i en »periculum in  

 mora«-situation, snarest muligt og inden 24 timer skal forelægge sagen  

 for retten, der ved kendelse afgør, om indgrebet kan godkendes, samt  

 om det kan opretholdes.
I forbindelse med høringen over betænkningen  

 er der fra domstolsside peget på, at der ikke kan være behov for  

 rettens efterfølgende prøvelse af beslaglæggelser,  

 medmindre den berørte selv forlanger det.
En prøvelse i alle  

 tilfælde, hvor de pågældende f.eks. er fraværende -  

 og derfor ikke kan meddele samtykke til indgrebet - kan føre til en  

 overflødig bureaukratisering med behandling af mange sager, hvor den  

 berørte ikke har indsigelser mod indgrebet.
Ud fra lignende hensyn er det i de nye ransagningsregler  

 fastsat, at politiets »periculum in mora«-indgreb kun skal forelægges  

 retten, hvis den, indgrebet retter sig imod, anmoder om det, jf.  

 retsplejelovens § 796, stk. 3 (indsat i retsplejeloven ved lov nr.  

 411 af 10. juni 1997). Politiet skal i så fald snarest muligt og inden  

 24 timer forelægge sagen for retten.
Politiet skal endvidere vejlede  

 den pågældende om adgangen til at få  

 spørgsmålet indbragt for retten.
Retten afgør herefter  

 ved kendelse, om indgrebet kan godkendes.
Justitsministeriet foreslår på den baggrund,  

 at der indføres tilsvarende regler for politiets beslaglæggelser  

 i »periculum in mora«-tilfælde.
Der henvises til de foreslåede  

 bestemmelser i retsplejelovens § 806, stk. 3, 2. pkt., og  

 § 807, stk. 1, 3. pkt.
De af Strafferetsplejeudvalget foreslåede regler om  

 automatisk forelæggelse for retten, medmindre der opnås  

 skriftligt samtykke fra den, som indgrebet retter sig imod, foreslås  

 dog opretholdt for så vidt angår beslaglæggelse foretaget  

 af private, jf. den foreslåede bestemmelse i retsplejelovens § 807  

 a, på grund af denne beslaglæggelses særlige karakter.
I  

 denne situation kan politiet dog naturligvis vælge at frafalde  

 beslaglæggelsen.
Udleverer politiet det beslaglagte inden 24 timer,  

 skal den private beslaglæggelse efter forslaget ikke forelægges  

 for retten.
2.3.8. Editionspålæg mod personer i udlandet Anklagemyndigheden har over for Justitsministeriet peget  

 på de særlige problemer, som den gældende bestemmelse i  

 retsplejelovens § 827, stk. 2, giver anledning til i forbindelse  

 med edition i udlandet.
I praksis har der tidligere været anvendt den  

 fremgangsmåde, at retten har afsagt kendelse om edition uden  

 høring af den i udlandet bosiddende person, der har dokumentet i sin  

 besiddelse.
Effektueringen af kendelsen er i stedet blevet betinget af, at  

 den pågældende, forinden editionen gennemføres, vejledes  

 om, at spørgsmålet vil blive genoptaget ved retten, hvis der  

 fremkommer indsigelser. Østre Landsret har imidlertid ved en  

 afgørelse, der er refereret i Ugeskrift for Retsvæsen 1992,  

 s. 932, fastslået, at høringsreglen i § 827,  

 stk. 2, også finder anvendelse ved edition i udlandet.
Ved  

(utrykt) kendelse af 18. september 1992 (5. afd., nr. 267/1992) har  

 Østre Landsret i en anden sag, hvor begæringen om edition  

 knyttede sig til en international retsanmodning, godkendt, at edition kunne  

 iværksættes, uden at høringsreglen i § 827,  

 stk. 2, var iagttaget.
I tilfælde, hvor editionsbegæringen retter sig  

 mod en i udlandet bosiddende person, følger det af almindelige  

 folkeretlige regler, at en kendelse afsagt af en dansk domstol, som  

 pålægger den pågældende person en pligt til at  

 udlevere dokumenter eller andre genstande til brug ved den strafferetlige  

 forfølgning i Danmark, ikke kan fuldbyrdes i udlandet.
Der må i  

 stedet udfærdiges en retsanmodning til det pågældende lands  

 kompetente myndighed med henblik på, at denne i overensstemmelse med  

 landets egne regler kan træffe bestemmelse om edition.
 I sådanne tilfælde, hvor en retskendelse skal  

 danne grundlag for en international retsanmodning om edition, træffer  

 retten ikke »afgørelse« om edition, jf. den foreslåede  

 bestemmelse i retsplejelovens § 806. Retten påser blot, at  

 betingelserne for at fremsætte anmodning om edition, jf. § 804 og  

 § 805, er opfyldt.
Justitsministeriet foreslår derfor, at der i de  

 tilfælde, hvor rettens afgørelse skal danne grundlag for en  

 international retsanmodning om edition, ikke gælder nogen forpligtelse  

 for retten til at foretage partshøring.
Der henvises til den  

 foreslåede bestemmelse i retsplejelovens § 806, stk. 6, 3. pkt.
2.3.9. Ophør af beslaglæggelse.
Tvister om udlevering af  

 beslaglagte genstande.
Anvendelse af beslaglagt gods.
I forbindelse med ophør af beslaglæggelse af  

 genstande med henblik på udbytte- og genstandskonfiskation, vindikation  

 (dvs. tilbagelevering til den retmæssige ejer) eller anvendelse som  

 bevismiddel vil der lejlighedsvis kunne opstå tvivl om genstandens  

 rette ejerforhold.
Dette vil formentlig navnlig være tilfældet  

 ved ophør af beslaglæggelse med henblik på  

 vindikation.
 Med henblik på denne situation har  

 Strafferetsplejeudvalget foreslået, at politiet skal kunne undlade  

 udlevering og afvente, at en af parterne godtgør sin ret, om  

 nødvendigt efter civilt søgsmål.
Justitsministeriet finder, at den gældende regel i  

 retsplejelovens § 830, hvorefter retten kan træffe bestemmelse om  

 udleveringsspørgsmålet, også efter straffesagens  

 afslutning, giver mulighed for på en hurtigere og mere enkel måde  

 at få afklaret dette spørgsmål, og at reglen derfor  

 bør opretholdes, jf. den foreslåede bestemmelse i  

 retsplejelovens § 807 d, stk. 1, 2. pkt.
En tilsvarende regel for  

 tiden indtil sagens afgørelse findes i den foreslåede  

 bestemmelse i retsplejelovens § 807 c.
Retten skal efter forslaget kun  

 afgøre, hvem der skal have udleveret beslaglagte genstande.
Hermed vil  

 retten ikke have taget stilling til ejerforholdet.
Der vil således  

 efterfølgende kunne anlægges en civil sag retssag om dette  

 spørgsmål.
Strafferetsplejeudvalget har endvidere foreslået, at  

 det - for så vidt angår beslaglæggelse med henblik på  

 at sikre det offentliges krav på sagsomkostninger,  

 værdikonfiskation, bødekrav eller forurettedes krav på  

 erstatning - gøres til en egentlig del af domsafsigelsen, at der ved  

 dommen træffes afgørelse vedrørende anvendelsen af  

 beslaglagt gods.
Hvis sagen sluttes uden dom, skal afgørelsen  

 træffes ved kendelse.
Forslaget indebærer bl.a., at  

 domsmænd skal medvirke ved afgørelser om anvendelse af  

 beslaglagt gods, der træffes under domsforhandlingen, men ikke ved  

 afgørelser, der træffes ved kendelse, jf. retsplejelovens  

 § 91, stk. 2.
Justitsministeriet finder det mindre  

 hensigtsmæssigt, at afgørelser om anvendelse af beslaglagt gods  

 skal træffes ved dommen og under medvirken af domsmænd.  

 Domsmænd deltager ikke i øvrigt i afgørelser  

 vedrørende borgerlige krav, der rejses under en straffesag, jf.  

 § 91, stk. 3. Det foreslås derfor, at afgørelse om  

 anvendelse af beslaglagt gods i stedet skal træffes ved kendelse  

 samtidig med eller i tilslutning til domsafsigelsen.
Herved bliver der bl.a  

 også mulighed for, at de berørte, herunder den  

 erstatningssøgende, særskilt kan kære afgørelsen,  

 jf. retsplejelovens § 968.
 Der henvises til den foreslåede bestemmelse i  

 retsplejelovens § 807 d, stk. 3.
3. Fotoforevisning Forevisning af personfotografier til personer uden for  

 politiet vil ofte indgå som et væsentligt led i politiets  

 efterforskning.
Når et vidne i forbindelse med beskrivelsen af en  

 mistænkt mener at kunne genkende vedkommende efter foto, kan politiet  

 således forevise vidnet personfotografier med henblik på at  

 fastlægge gerningsmandens identitet.
De fotografier, som politiet foreviser, vil ofte  

 være fotografier af tidligere lovovertrædere optaget til  

 indsættelse i politiets fotosamling med henblik på senere  

 identifikation af de pågældende, jf. retsplejelovens § 792  

 a, stk. 1, eller § 792 b, stk. 1. Også andre fotografier  

 kan imidlertid tænkes forevist for personer uden for politiet.
Det kan  

 f.eks. være tilfældet med fotografier, der indgår som  

 materiale i konkrete sager, f.eks. fotografier af et offers skader eller  

 fotografier optaget som led i skygning af personer.
Det samme gælder  

 andre fotografier, som politiet er kommet i besiddelse af, f.eks. fotografier  

 udlånt af en mistænkts familie eller af forurettede.
3.1. Gældende ret 3.1.1. Optagelse og opbevaring af personfotografier med henblik på  

 senere identifikation af de pågældende Politiets mulighed for at forevise personfotografier fra  

 fotosamlinger forudsætter naturligvis, at politiet har ret til at  

 optage og opbevare fotografierne.
Ved lov nr. 332 af 24. maj 1989 er der gennemført  

 en ændring af retsplejelovens regler om politiets legemsindgreb under  

 efterforskning.
Ved lovændringen blev spørgsmålet om  

 politiets adgang til at optage og opbevare (registrere) personfotografier med  

 henblik på senere identifikation lovreguleret. Ændringen svarer i  

 alt væsentligt til det lovudkast, som et enigt Strafferetsplejeudvalg  

 fremsatte i betænkning nr. 1104/ 1987 om legemsindgreb under  

 efterforskning.
 Efter retsplejelovens § 792 a, stk. 1, kan  

 personfotografier af en sigtet optages, såfremt den  

 pågældende med rimelig grund er mistænkt for en  

 lovovertrædelse, der er undergivet offentlig påtale, og  

 såfremt indgrebet må antages at være af væsentlig  

 betydning for efterforskningen.
 Herudover kan optagelse af personfotografi med henblik  

 på senere identifikation foretages, såfremt den  

 pågældende med rimelig grund er mistænkt for en  

 lovovertrædelse, der efter loven kan medføre fængsel i 1  

 år og 6 måneder eller derover, jf. § 792 b, stk. 1.
 Afgørelse om fotografering træffes af  

 politiet, jf. § 792 c, med adgang til domstolsprøvelse efter den  

 almindelige regel i § 746, stk. 1.
Spørgsmålet om opbevaring af  

 personfotografier er indirekte reguleret i § 792 f.
Det følger af  

 denne bestemmelse, at politiet ikke må opbevare personfotografier med  

 henblik på senere identifikation af personer, der ikke har været  

 sigtet, eller som er frifundet, eller mod hvem påtale er opgivet.  

 Fotografier, der er tilvejebragt ved indgreb, som retten i medfør af  

 § 746, stk. 1, finder uhjemlede, skal straks tilintetgøres,  

 jf. § 792 f, stk. 3. Et personfotografi af sigtede, der er optaget  

 i forbindelse med efterforskningen af et forhold, som den sigtede senere  

 frifindes for, eller hvor påtale opgives, skal således  

 destrueres, også selv om den pågældende findes skyldig i et  

 andet forhold, medmindre dette andet forhold i sig selv kunne have begrundet  

 optagelsen.
I praksis opbevares personfotografier optaget med henblik  

 på senere identifikation af de pågældende dels i de lokale  

 politikredse, hvori de er optaget, dels i en central samling under  

 Rigspolitiet (fototeket). Fototekets fotosamling er opdelt i en  

 forevisningssamling, en udlånssamling og en samling i albummer.
I  

 forevisningssamlingen findes fotos optaget i Storkøbenhavn,  

 øvrige Nordsjælland, samt Roskilde og Køge.
Billederne er  

 placeret i alders- og højdegrupper.
I udlånssamlingen findes  

 fotos optaget i samtlige politikredse.
Samlingen i albummer består af  

 fotos af gerningsmænd til grovere forbrydelser opdelt efter forskellige  

 forbrydelseskategorier.
I overensstemmelse med Strafferetsplejeudvalgets lovudkast  

 blev spørgsmålet om politiets anvendelse af de  

 registrerede personfotografier ikke reguleret ved den nævnte  

 ændring af retsplejeloven.
Udvalget anførte i den forbindelse  

 (jf. bet. 1104/1987, s. 44-45), at spørgsmålet skulle behandles  

 i forbindelse med spørgsmål om offentlig efterlysning,  

 konfrontationer og andre indgreb, der retter sig mod æren (jf. nu  

 betænkning nr. 1298/1995 om fotoforevisning, konfrontation,  

 efterlysning og observation).
Reguleringen af politiets adgang til at optage og opbevare  

 personfotografier optaget med henblik på senere identifikation af de  

 pågældende har imidlertid betydning for spørgsmålet  

 om politiets adgang til at forevise sådanne personfotografier.
Dels  

 forudsættes det i § 792 b, at personfotografier kan anvendes som  

 led i efterforskningen af andre sager end den, hvori fotografiet er optaget,  

 jf. udtrykket »med henblik på senere identifikation«, dels har  

 begrænsningen i politiets adgang til at optage og opbevare  

 personfotografier med henblik på senere identifikation af de  

 pågældende afgørende konsekvenser for den samling af  

 personfotografier, der er til rådighed med henblik på  

 forevisning.
3.1.2. Forevisning af personfotografier optaget med henblik på  

 senere identifikation af de pågældende Spørgsmålet om politiets adgang til som led i  

 efterforskningen at forevise personfotografier optaget med henblik på  

 senere identifikation er ikke reguleret i retsplejeloven.
Heller ikke i  

 retspraksis er der taget stilling til, under hvilke betingelser forevisning  

 af personfotografier optaget med henblik på senere identifikation kan  

 finde sted.
Derimod er spørgsmålet undergivet administrativ  

 regulering i form af forskrifter fra Rigspolitichefen.
Efter de administrativt fastsatte regler stilles der ikke  

 særlige krav til arten af den kriminalitet, som kan begrunde  

 forevisning af personfotografier optaget med henblik på senere  

 identifikation af de pågældende.
Også i sager om mindre  

 grov kriminalitet kan forevisning af sådanne personfotografier komme  

 på tale.
Det må dog antages, at den begrænsning i adgangen  

 til at optage personfotografier med henblik på senere identifikation,  

 som blev gennemført ved lov nr. 332 af 24. maj 1989, jf. herom ovenfor  

 under pkt. 3.1.1., har ændret »karakteren« af de fotografier, som nu  

 findes hos politiet, og dermed gjort adgangen til at forevise  

 personfotografier fra fotosamlinger mindre aktuel i sager om mindre grov  

 kriminalitet.
Da personfotografier optaget med henblik på senere  

 identifikation ofte forevises netop for at identificere en mulig  

 gerningsmand, hvis identitet ikke er politiet bekendt, stilles der ikke  

 særlige krav om, at efterforskningen har antaget så konkret en  

 karakter, at der har kunnet rejses sigtelse mod en bestemt person.
Det  

 kræves kun, at en forbrydelse er konstateret eller formodes  

 begået.
 Fotografier af personer, hvis sager er afgjort, kan  

 forevises uden særlige indikationskrav (dvs. krav om indgrebets  

 betydning for efterforskningen). Efter Rigspolitichefens forskrifter kan  

 forevisning ske for anmeldere og vidner m.fl. med henblik på udpegning  

 af sigtede og til efterforskningsmæssige formål i  

 øvrigt.
 For så vidt angår fotografier af personer,  

 hvis sager ikke er afgjort, kan forevisning i henhold til de  

 administrative forskrifter alene anvendes i forbindelse med den  

 nødvendige efterforskning i den konkrete, verserende sag og internt i  

 politiet i efterforskningsøjemed.
 Kompetencen til at træffe beslutning om forevisning  

 af personfotografier tilkommer politiet.
3.1.3. Forevisning af andre fotografier Spørgsmålet om politiets adgang til at  

 forevise personfotografier, som ikke er optaget med henblik på senere  

 identifikation, er hverken undergivet lovregulering eller administrativ  

 regulering.
Dette gælder f.eks. adgangen til forevisning af  

 fotografier, som politiet modtager fra private i forbindelse med  

 efterforskning af en konkret sag, og forevisning af fotografier af en  

 forurettet eller andre vidner for en bredere kreds af personer med henblik  

 på at finde frem til eventuelle yderligere vidner.
3.2. Strafferetsplejeudvalgets forslag Strafferetsplejeudvalget finder, at forevisningen af  

 personfotografier, der er optaget med henblik på senere identifikation  

 af de pågældende, ofte vil kunne karakteriseres som et  

 straffeprocessuelt tvangsindgreb.
Det samme vil gælde forevisning af  

 andre fotografier, hvis fotografierne indeholder et billede af en  

 mistænkt.
Udvalget har herved bl.a. lagt vægt på, at det  

 kan indebære en krænkelse af privatlivet at få fremvist sit  

 billede med den risiko, at et vidne genkender én og dermed bliver klar  

 over, at man er straffet og måske tillige gerningsmand til den nye  

 forbrydelse.
Som nævnt ovenfor under pkt. 1.3. bør der  

 efter Strafferetsplejeudvalgets opfattelse så vidt muligt i  

 retsplejeloven opstilles et udtømmende katalog over  

 straffeprocessuelle tvangsindgreb.
Retsplejeloven bør derfor  

 også indeholde regler om forevisning af personfotografier optaget med  

 henblik på senere identifikation.
Er der derimod tale om forevisning af et fotografi af  

 f.eks. offeret for en forbrydelse, vil den pågældende ofte  

 være interesseret i, at forbrydelsen opklares, og vil derfor gerne  

 medvirke til indgrebet.
Man kan dog forestille sig specielle situationer,  

 hvor et offer ikke ønsker, at fotografiet forevises for  

 udenforstående, f.eks. hvis offeret ikke ønsker, at  

 offentligheden skal få kendskab til, at offeret har været udsat  

 for en forbrydelse, eller at offeret har befundet sig på  

 gerningsstedet.
I denne situation må offerets ret til privatliv afvejes  

 over for hensynet til en effektiv kriminalitetsbekæmpelse.  

 Strafferetsplejeudvalget finder derfor, at også forevisning af  

 fotografier af forurettede og andre vidner bør reguleres i  

 retsplejeloven.
 3.2.1. Personfotografier fra verserende sager.
Som nævnt ovenfor under pkt. 3.1.1. er det efter  

 retsplejelovens § 792 f i visse situationer udelukket at opbevare  

 personfotografier med henblik på senere identifikation.
Dette  

 gælder f.eks., hvis den pågældende frifindes.
Dermed  

 opstår spørgsmålet, om der skal være mulighed for at  

 anvende fotografiet i andre sager end den, hvori det er optaget, når  

 den sag, hvori billedet er optaget, endnu ikke er afsluttet, og det derfor  

 endnu ikke vides, om den pågældende vil blive dømt i  

 sagen.
Spørgsmålet foreligger i forhold til personfotografier  

 optaget i medfør af både retsplejelovens § 792 a,  

 stk. 1, og § 792 b, stk. 1.
 Efter de administrative forskrifter fra Rigspolitichefen,  

 der er omtalt ovenfor under pkt 3.1.2., kan fotografier af personer, hvis  

 sager ikke er afgjort, alene anvendes internt i politiet i  

 efterforskningsøjemed og - såfremt fotografiet er optaget i  

 medfør af § 792 a - i forbindelse med den nødvendige  

 efterforskning i den konkrete, verserende sag.
Strafferetsplejeudvalget er enig i, at hensynet til den  

 person, hvis sag endnu ikke er afgjort, bør tillægges betydelig  

 vægt.
Heroverfor står imidlertid hensynet til at få  

 opklaret alvorlig kriminalitet.
Står politiet f.eks. i en mord- eller  

 voldtægtssag med et fotografi af en sigtet, som ikke tidligere er  

 dømt, og foreligger der samtidig andre uopklarede sager af samme  

 karakter, hvor omstændighederne kunne tyde på, at det var samme  

 gerningsmand, synes der ikke at være afgørende  

 betænkeligheder, der kan begrunde, at politiet ikke skal have mulighed  

 for at anvende fotografiet fra den verserende sag i forbindelse med  

 opklaringsarbejdet i de andre verserende sager.
Efter udvalgets opfattelse bør personfotografier af  

 en mistænkt optaget i medfør af § 792 a, stk. 1, eller  

 § 792 b, stk. 1, i en endnu ikke afsluttet sag derfor kunne  

 anvendes til forevisning i andre sager, hvor der kan være god grund til  

 at undersøge, om gerningsmanden er den samme som i den sag, hvori den  

 pågældende er blevet fotograferet.
Det samme bør  

 gælde for andre fotografier, som politiet er kommet i besiddelse af.  

 Derimod bør disse fotografier ikke indgå i politiets  

 fotosamlinger.
Fotografier af en person, der ikke konkret er  

 mistænkt for anden ny kriminalitet, bør derimod kun kunne  

 anvendes til forevisning i andre sager, når opbevaringskriteriet  

 (domfældelse) er opfyldt.
Der henvises til det nedenfor under pkt.  

 3.2.2.2. anførte.
 Er et personfotografi, der er optaget med henblik på  

 senere identifikation, anvendt i en anden sag, mens den sag, hvori det er  

 optaget, endnu verserer, og sker der senere frifindelse eller  

 påtaleopgivelse, kan der i forbindelse med en eventuel erstatningssag  

 tages hensyn til den krænkelse, som forevisning af fotografiet  

 måtte have påført den pågældende, jf. herved  

 retsplejelovens § 1018 b.
 3.2.2. Personfotografier fra afsluttede sager.
Det tvangsindgreb, der består i anvendelse og  

 forevisning af fotografier, kan rettes enten mod en mistænkt person  

 eller en ikke mistænkt person.
Det er udvalgets opfattelse, at  

 betingelserne for forevisning af fotografier bør afhænge af, om  

 den, der tidligere er blevet fotograferet, er mistænkt eller ej i  

 forbindelse med den kriminalitet, der nu efterforskes.
 De fotografier, som politiet foreviser i senere sager, vil  

 navnlig være personfotografier optaget med henblik på senere  

 identifikation, jf. retsplejelovens § 792 a, stk. 1, eller  

 § 792 b, stk. 1. Der kan dog også blive tale om at forevise  

 andre fotografier, som politiet er i besiddelse af.
3.2.2.1. Den fotograferede person er mistænkt Strafferetsplejeudvalget foreslår, at fotografier af  

 en person, der konkret er mistænkt i den nu foreliggende sag, skal  

 kunne forevises for udenforstående, når der er tale om  

 efterforskning af en lovovertrædelse, der er undergivet offentlig  

 påtale.
 Som krav til indgrebets betydning for efterforskningen  

 (indikationskravet) foreslås, at forevisning kun må foretages,  

 såfremt det må antages at være af væsentlig betydning  

 for efterforskningen.
 Betingelserne for fotoforevisning vil herefter i  

 dette tilfælde svare til de betingelser, der efter retsplejelovens  

 § 792 a, stk. 1, gælder for bl.a. optagelse af  

 personfotografi med henblik på senere identifikation.
3.2.2.2. Den fotograferede person er ikke konkret mistænkt Betingelserne for forevisning for udenforstående af  

 fotografier af personer, der ikke konkret er mistænkt i forbindelse med  

 den nu foreliggende sag, bør efter udvalgets opfattelse  

 fastsættes på en sådan måde, at det markeres, at et  

 sådant indgreb anses for væsentligt mere alvorligt end det  

 indgreb, der består i forevisning af fotografier af en  

 mistænkt.
Kriminalitetskravet for forevisning af sådanne  

 fotografier foreslås derfor skærpet, således at forevisning  

 af billeder af ikke konkret mistænkte personer kun må ske,  

 såfremt det sker som led i efterforskningen af en  

 lovovertrædelse, der efter loven kan medføre fængsel i 1  

 år og 6 måneder eller derover.
Herved fastsættes  

 kriminalitetskravet i overensstemmelse med det tilsvarende krav i § 792  

 b, stk. 1.
At få forevist sit billede for udenforstående  

 i forbindelse med efterforskning af en lovovertrædelse er et  

 væsentligt indgreb.
Udvalget foreslår derfor ud over det  

 skærpede kriminalitetskrav, at den pågældende tillige  

 tidligere skal være fundet skyldig i en lovovertrædelse af en vis  

 kvalificeret karakter, der generelt kan berettige til den senere benyttelse  

 af et billede af den pågældende til forevisning i forbindelse med  

 efterforskning af kriminalitet.
Udvalget har i den forbindelse overvejet, hvor længe  

 et billede af en tidligere straffet bør kunne anvendes til  

 fotoforevisning, når der ikke er registreret ny kriminalitet  

 vedrørende den pågældende.
Efter de gældende  

 administrative forskrifter må personfotografier optaget med henblik  

 på senere identifikation opbevares i 10 år, hvorefter de skal  

 destrueres.
Rigspolitichefen har over for udvalget oplyst, at 10-  

 årsfristen blev indført i fototeket i midten af 1970'erne som  

 følge af, at opbevaringskapaciteten var nået og ikke kunne  

 udvides.
Tidligere blev personfotografier opbevaret, indtil personen afgik  

 ved døden.
I 1986 blev opbevaringstiden i forevisningssamlingen  

 ændret til at være 5 år plus løbende år.
Dette  

 skete på grund af, at de største grupper i samlingen indeholdt  

 så mange fotografier, at vidnerne »kørte træt«, inden  

 grupperne var set færdige.
Dertil kommer, at et vidne, der ofte kun har  

 set en gerningsmand i et kort øjeblik, kan have vanskeligt ved at  

 genkende personer på fotografier, der er op til 10 år gamle.  

 Opbevaringstiden i udlånssamlingen er fortsat 10 år.  

 Rigspolitichefen anser det for meget væsentligt, at personfotografier  

 fortsat kan opbevares af politiet i 10 år, idet også et op til 10  

 år gammelt fotografi kan være anvendeligt for politiet i en  

 eftersøgnings- og genkendelsessituation.
En kortere, generel  

 opbevaringstid for optagne personfotografier vil således kunne forringe  

 politiets efterforskningsmæssige udbytte af at anvende fotografier.
 Heroverfor står imidlertid, at det kan være  

 krænkende for den person, hvis fotografi er optaget i politiets  

 forevisningssamling, såfremt den pågældende i en  

 længere årrække bliver fremvist for vidner, med de  

 genkendelsesmuligheder som det indebærer, navnlig hvis den  

 pågældende ikke siden har begået kriminalitet.
Udvalget foreslår på den baggrund, at den  

 periode, hvor et fotografi kan forevises for personer uden for politiet,  

 uanset at den pågældende ikke konkret er mistænkt i  

 forbindelse med den nu efterforskede kriminalitet, fastsættes  

 forskelligt alt efter den tidligere lovovertrædelses karakter.
Det  

 foreslås således, at forevisning for personer uden for politiet  

 kun må ske, såfremt den fotograferede inden for de seneste 5  

 år er fundet skyldig i en lovovertrædelse, der efter loven kan  

 medføre fængsel i 1 år og 6 måneder eller derover.  

 Reglen er ikke til hinder for, at politiet kan opbevare fotografierne i  

 indtil 10 år eller mere og anvende dem internt i efterforskningen,  

 når blot fotografierne ikke forevises for personer uden for politiet,  

 medmindre den pågældende konkret er mistænkt.
Er den pågældende fundet skyldig i en  

 lovovertrædelse, der efter loven kan medføre fængsel i 6  

 år eller derover, finder udvalget dog, at fotografierne bør  

 kunne forevises for personer uden for politiet i indtil 10 år efter  

 afgørelsen.
I disse tilfælde vil straffen således typisk  

 være af længerevarende karakter.
Ofte vil den  

 pågældende derfor kun netop være løsladt fra  

 afsoning - eller slet ikke løsladt endnu - når der er  

 forløbet 5 år.
En regel om, at fotografiet også i  

 sådanne sager alene kan anvendes i en periode på 5 år fra  

 den seneste afgørelse, ville således indebære, at  

 fotografier af personer, der er dømt for meget alvorlige forbrydelser,  

 f.eks. visse sædelighedsforbrydelser eller personfarlige forbrydelser,  

 kun kunne anvendes til fotoforevisning i en meget kort periode eller slet  

 ikke efter personens løsladelse.
 Er den pågældende derimod alene fundet skyldig  

 i en lovovertrædelse, der ikke kan medføre fængsel i 1  

 år og 6 måneder eller derover, foreslås det, at billedet  

 ikke skal kunne forevises for personer uden for politiet, medmindre den  

 pågældende konkret er mistænkt.
I betingelsen om, at den pågældende skal  

 være »fundet skyldig i«, ligger et krav om, at det er domstolene, der  

 har taget stilling til spørgsmålet om skyld.
I de  

 tilfælde, hvor en sag sluttes med et tiltalefrafald efter  

 retsplejelovens § 722, vil dette kun være tilfældet,  

 såfremt der samtidig fastsættes vilkår i medfør af  

 § 723. Hvis en sag sluttes med et tiltalefrafald, uden at der  

 fastsættes vilkår, vil et fotografi kun efterfølgende  

 kunne forevises for personer uden for politiet, såfremt den  

 pågældende konkret er mistænkt i den nye sag.
 3.2.2.3. Fotografier af forurettede og andre vidner.
Ifølge retsplejelovens § 792 d kan der, uden  

 for de tilfælde, hvor den pågældende giver samtykke, kun  

 optages fotografier af en ikke sigtet person, såfremt efterforskningen  

 vedrører en lovovertrædelse, der efter loven kan medføre  

 fængsel i 1 år og 6 måneder eller derover, og indgrebet  

 må antages at være af afgørende betydning for  

 efterforskningen.
Sådanne fotografier optages til brug for  

 efterforskningen i den pågældende sag og ikke med henblik  

 på identifikation af den pågældende i forbindelse med  

 senere sager.
Fotografierne indgår derfor ikke i politiets  

 fotosamlinger.
Betingelserne for forevisning for udenforstående af  

 sådanne fotografier i de situationer, hvor den pågældende  

 ikke samtykker, bør efter udvalgets opfattelse fastsættes med  

 udgangspunkt i retsplejelovens § 792 d om optagelse af fotografier af  

 ikke sigtede.
Kriminalitetskravet foreslås derfor fastsat  

 således, at forevisning kun må ske som led i efterforskningen af  

 en lovovertrædelse, der efter loven kan medføre fængsel i  

 1 år og 6 måneder eller mere.
Indgrebet skal være af  

 afgørende betydning for efterforskningen.
 Kompetencen til at gennemtvinge en optagelse af  

 fotografier af ikke sigtede er efter gældende ret henlagt til  

 domstolene, jf. § 792 d, stk. 3. Udvalget foreslår på  

 den baggrund, at domstolene også tillægges kompetencen til at  

 træffe bestemmelse om selve forevisningen af billeder i de formentlig  

 få tilfælde, hvor den pågældende modsætter sig,  

 at politiet foreviser billederne.
3.2.3. Regulering af fremgangsmåden ved forevisning af  

 personfotografier Strafferetsplejeudvalget har overvejet, om der er behov  

 for en nærmere regulering af spørgsmålet om  

 fremgangsmåden m.v. ved forevisning af personfotografier.
 Udvalget finder, at reglen i retsplejelovens § 745,  

 stk. 3, om forsvarerens adgang til at være til stede m.v. ved  

 gennemførelsen af en konfrontation bør udvides til også  

 at gælde for fotoforevisninger, der kan formodes at finde anvendelse  

 som bevis under domsforhandlingen, idet dette efterforskningsskridt typisk  

 har samme formål som en konfrontation.
Det er udvalgets opfattelse, at der ud over bestemmelsen i  

 § 745, stk. 3, er behov for nærmere regler om  

 fremgangsmåden ved forevisning af personfotografier fra politiets  

 fotosamlinger.
Dette gør sig navnlig gældende i de situationer,  

 hvor fotoforevisningen nærmest har karakter af en konfrontationsparade,  

 hvor den mistænkte og figuranterne (dvs. personer, der klart ikke kan  

 sættes i forbindelse med lovovertrædelsen) blot er udskiftet med  

 fotografier.
En sådan regulering forudsætter imidlertid en  

 så høj detaljeringsgrad, at regelfastsættelsen bør  

 ske administrativt.
Strafferetsplejeudvalget har dog fundet anledning til at  

 gennemgå nogle enkelte spørgsmål, som specielt  

 opstår i forbindelse med fotoforevisninger.
Strafferetsplejeudvalgets  

 har i øvrigt for så vidt angår fremgangsmåden ved  

 fotoforevisningen henvist til udvalgets overvejelser vedrørende  

 gennemførelse af konfrontationer, jf. nedenfor pkt. 4.2.2. I det  

 følgende gennemgås nogle punkter, som politiet bør  

 være opmærksomme på i forbindelse med gennemførelsen  

 af fotoforevisninger (fotokonfrontationer).
Ved den type fotoforevisning, hvor vidnet gennemser et  

 stort antal fotografier af tidligere straffede, er der i princippet ingen  

 figuranter.
Enhver udpegning betyder således, at den  

 pågældende er en potentielt mistænkt, medmindre den  

 pågældende i den konkrete situation har et sikkert alibi.
Det kan  

 derfor være vanskeligt at udskille utroværdige vidner.
Ved  

 anvendelsen af denne efterforskningsmetode må man derfor være  

 særlig opmærksom på de risici, der er forbundet hermed,  

 herunder risikoen for, at en uskyldig bliver udpeget som mistænkt.
 Politiet bør i øvrigt altid være  

 opmærksom på, hvordan udpegningen foregår, og hvor sikker  

 vidnet er i sin udpegning, herunder om den udpegede person er genkendt som  

 gerningsmand, eller om vidnet har udtaget den afbildede person som »type«.  

 Der bør som hovedregel gøres en bemærkning i rapporten  

 om, hvordan udpegningen er foregået.
Ved anvendelse af fotoforevisning bør politiet  

 endvidere være opmærksom på, at der kan opstå en vis  

 træthed hos vidner, når de ser mange fotografier.
Fremvisning af  

 færre billeder er således mere hensigtsmæssigt med henblik  

 på at fastholde vidnets opmærksomhed.
Dette er tilgodeset ved de  

 gældende administrative forskrifter, hvorefter billeder af tidligere  

 gerningsmænd, hvis der er tale om grovere forbrydelser, opdeles efter  

 forbrydelseskategorier.
Ved sådanne forevisninger er det imidlertid  

 særlig åbenbart, at alle er potentielt mistænkte, og man  

 derfor bør være særlig opmærksom på den  

 risiko, der er forbundet hermed.
Selv om vidnet tidligere har fået forevist et  

 fotografi af den mistænkte, vil det ikke være udelukket at  

 gennemføre en konfrontationsparade eller anden form for konfrontation.  

 Bevisværdien af en sådan konfrontation vil imidlertid som  

 hovedregel være væsentlig ringere end i de tilfælde, hvor  

 vidnet ikke forinden har haft mulighed for at se et fotografi af den  

 mistænkte.
Om Strafferetsplejeudvalgets forslag vedrørende  

 fremgangsmåden ved gennemførelsen af konfrontation henvises til  

 pkt. 4.2.2. nedenfor.
 Det vil i alle tilfælde være ønskeligt,  

 at der i politirapporten redegøres for de nærmere  

 omstændigheder ved forevisningen, således at det kan indgå  

 i de videre overvejelser, om der ved den anvendte fremgangsmåde har  

 været mulighed eller risiko for (ubevidst) påvirkning af  

 vidnerne.
 Udvalget har endelig fundet anledning til at pege på  

 behovet for, at der i administrativt fastsatte regler om fremgangsmåden  

 ved forevisning af personfotografier fra politiets fotosamlinger til personer  

 uden for politiet optages en bestemmelse om, at personer, der får  

 adgang til at se politiets fotosamlinger, skal gøres bekendt med, at  

 en videregivelse af oplysninger om, at en bestemt person er optaget i  

 fotosamlingen, kan være strafbar efter straffeloven.
Der henvises i øvrigt til bet. 1298/1995, s. 21-42.  

 Opmærksomheden henledes i den forbindelse på, at reglerne  

 vedrørende fotoforevisning i betænkningens lovudkast findes i  

 §§ 754 a-754 e.
De tilsvarende regler i lovforslaget findes i  

 §§ 812-816.
3.3. Justitsministeriets overvejelser Justitsministeriet kan i det hele tilslutte sig  

 Strafferetsplejeudvalgets forslag til regulering af politiets anvendelse af  

 fotoforevisning.
Efter Justitsministeriets opfattelse har udvalget fundet den  

 rette balance mellem hensynet til en effektiv kriminalitetsbekæmpelse  

 og hensynet til den krænkelse, en fotoforevisning kan  

 indebære.
Justitsministeriet er også enig med udvalget i, at  

 der er behov for at fastsætte administrative regler om  

 fremgangsmåden ved forevisning af personfotografier fra politiets  

 fotosamlinger.
Justitsministeriet vil i den forbindelse nærmere  

 overveje de af udvalget rejste spørgsmål.
I forbindelse med høringen over lovforslaget er der  

 rejst spørgsmål om anvendelsen af de foreslåede regler  

 på forevisning fotografier optaget som led i politiets observation,  

 eventuelt efter den foreslåede bestemmelse i retsplejelovens § 791 a.  

 Der kan således tænkes tilfælde, hvor politiet har en  

 bestemt lokalitet under observation på grund af mistanke om  

 kriminalitet på stedet.
En række af de fotograferede personer vil  

 formentlig typisk kunne anses for mistænkte, og fotoforevisning vil  

 herefter kunne ske i medfør af den foreslåede bestemmelse i  

 retsplejelovens § 812. Politiet kan imidlertid have behov for at forevise  

 billeder af uidentificerede personer, der ikke uden videre kan anses som  

 mistænkte, med henblik på at udskille personer, der kan lades ude  

 af betragtning ved den videre efterforskning, f.eks. en  

 hjemmehjælper.
 De foreslåede bestemmelser om fotoforevisning er  

 udformet med sigte på forvisning af fotografier af bestemte, på  

 forhånd kendte personer.
 Efter Justitsministeriets opfattelse må fotografier  

 af personer, der - omend de ikke på forhånd er identificeret ved  

 navn - dog så må anses for mistænkte, forurettede eller  

 vidner, som udgangspunkt sidestilles med de nævnte fotografier og  

 være omfattet af de foreslåede bestemmelser om fotoforevisning.  

 Det kan dog f.eks. efter omstændighederne være umuligt på  

 forhånd at indhente en udtalelse fra eller vejlede uidentificerede  

 forurettede eller andre vidner om adgangen til domstolsprøvelse, jf.  

 herved de foreslåede bestemmelser i retsplejelovens § 814, stk. 3, 3.  

 pkt., og stk. 4.
I det omfang den fotograferede end ikke kan identificeres  

 som værende enten (formodet) gerningsmand, forurettet eller vidne  

 må forevisningen efter Justitsministeriets opfattelse i almindelighed  

 falde uden for den foreslåede lovregulering.
Dette er i  

 overensstemmelse med, at offentlig efterlysning uden angivelse af, hvorvidt  

 den pågældende søges som mulig gerningsmand, forurettet  

 eller som vidne, falder uden for den foreslåede lovregulering om  

 efterlysning, jf. bet. 1298/1995, s. 64-65, og nedenfor under pkt. 5.
Strafferetsplejeudvalgets forslag til generelle regler om  

 fotoforevisning giver efter Justitsministeriets opfattelse herudover  

 anledning til at overveje, om der er behov for at foretage en ændring  

 af retsplejelovens § 1017 b, stk. 2, der bl.a. giver  

 politiet adgang til at offentliggøre fotografier af forurettede i  

 sager om forbrydelser mod kønssædeligheden.
Udvalget har ikke  

 overvejet en ændring af denne bestemmelse.
Efter § 1017 b, stk. 1, er det strafbart i  

 forbindelse med omtale af en sag om forbrydelser mod  

 kønssædeligheden at give offentlig meddelelse om navn, stilling  

 eller bopæl på den forurettede eller på anden måde at  

 offentliggøre den pågældendes identitet.
Efter § 1017  

 b, stk. 2, er bestemmelsen i stk. 1 ikke til hinder for, at  

 politiet offentliggør den forurettedes identitet, når dette  

 findes påkrævet af hensyn til sagens opklaring eller i  

 øvrigt til berettiget varetagelse af åbenbar almeninteresse.  

 Politiet har således i disse tilfælde bl.a. adgang til at  

 offentliggøre fotografier af den forurettede.
 På baggrund af de foreslåede regler om en  

 generel lovregulering af politiets adgang til at foretage fotoforevisning,  

 herunder de foreslåede regler i retsplejelovens § 814 og  

 § 816 om forevisning af fotografier af forurettede, findes det rigtigt,  

 at bestemmelsen i § 1017 b, stk. 2, ændres, således at  

 de generelle regler om fotoforevisning også regulerer politiets adgang  

 til at offentliggøre fotografier af den forurettede efter denne  

 bestemmelse.
 En gennemførelse af dette forslag vil  

 indebære en begrænsning af politiets adgang til fotoforevisning  

 (også) i sager om seksualforbrydelser.
Efter Justitsministeriets opfattelse er der således  

 ikke grundlag for lempeligere regler om offentliggørelse af  

 fotografier af forurettede i sager om forbrydelser mod  

 kønssædeligheden.
Det vil således navnlig være i  

 sager om seksualforbrydelser, at en offentliggørelse af et fotografi  

 af den forurettede kan indebære en krænkelse af privatlivet.
Om  

 Strafferetsplejeudvalgets generelle overvejelser herom henvises til  

 indledningen til pkt. 3.2. Justitsministeriet finder således, at de  

 foreslåede bestemmelser i retsplejelovens § 814, jf. § 816 -  

 også i sager om seksualforbrydelser - bør regulere adgangen til  

 offentliggørelse af fotografier af forurettede.
 Der henvises i øvrigt til bemærkningerne til  

 de foreslåede bestemmelser i retsplejelovens §§ 812-816 og  

 § 1017 b, stk. 2, 2. pkt.
4. Konfrontation Ved politiets afholdelse af konfrontationer fremstilles  

 den mistænkte eller sigtede i bevisøjemed for den forurettede  

 eller andre vidner.
Formålet med en konfrontation er at  

 undersøge, om en mistænkt kan genkendes som gerningsmand.
Derved  

 har også en konfrontation, hvor den mistænkte ikke kan genkendes,  

 værdi for efterforskningen, idet en person derved eventuelt vil kunne  

 lades ude af betragtning i den fortsatte efterforskning.
Det karakteristiske ved en konfrontation er, at den  

 både udgør et efterforskningsmiddel og et bevismiddel, idet en  

 korrekt udført konfrontation kan udgøre et væsentligt  

 bevis i retten.
I praksis sondres mellem direkte (spontan) konfrontation,  

 konstrueret (arrangeret) konfrontation og fotokonfrontation.
Direkte konfrontation forekommer typisk, når  

 politiet umiddelbart efter forbrydelsen, f.eks. på vej til  

 gerningsstedet, pågriber en person og herefter straks konfronterer  

 anmelderen eller den forurettede med den pågrebne.
En direkte  

 konfrontation kan også arrangeres.
Det kan i praksis foregå ved,  

 at politiet giver vidnet lejlighed til at iagttage en mistænkt i  

 forbindelse med, at denne afhøres af politiet eller på den  

 pågældendes bopæl eller arbejdssted.
Konstrueret konfrontation sigter til den  

 almindeligt anvendte form, hvor et vidne stilles over for den mistænkte  

 samt et begrænset antal figuranter, dvs. personer, der som type kan  

 svare til den mistænkte, men som af politiet på forhånd er  

 udelukkede som gerningsmand.
Denne fremgangsmåde betegnes også  

konfrontationsparade.
Hvor konfrontation med den mistænkte af en eller  

 anden grund ikke lader sig foretage eller ikke ønskes foretaget, kan  

 genkendelse forsøges ved såkaldt fotokonfrontation, hvor  

 den mistænkte og figuranterne blot udskiftes med fotografier.
Om  

 fotoforevisning henvises til pkt. 3 ovenfor.
 Betegnelsen konfrontation ses i praksis også anvendt  

 om forskellige efterforskningsaktiviteter, hvor et vidne på anden  

 måde bistår politiet med at finde gerningsmanden til en  

 forbrydelse.
Som eksempel kan peges på tilfælde, hvor  

 vidnet bliver bedt om at udfinde den mulige gerningsmand i en naturlig  

 situation, hvor der er grund til at tro, at gerningsmanden befinder sig  

 blandt en række tilfældigt tilstedeværende, f.eks. en  

 arbejdsplads, en restauration eller lignende.
Denne type konfrontation er  

 kendetegnet ved, at vidnet er forberedt på mødet med  

 gerningsmanden, mens den mulige gerningsmand er uforberedt.
I sådanne  

 tilfælde kan en bestemt person ikke på forhånd udpeges som  

 gerningsmand eller mistænkt.
I forhold til gerningsmanden eller andre  

 vil denne fremgangsmåde ikke indebære en freds- eller  

 ærekrænkelse, idet indgrebet ikke retter sig mod en enkeltperson.  

 I sådanne tilfælde er der derfor ikke tale om et egentligt  

 straffeprocessuelt tvangsindgreb.
Som et andet eksempel kan nævnes tilfælde,  

 hvor vidne og gerningsmand mødes på et sted eller tidspunkt,  

 hvor ingen af dem er forberedt eller indstillet på at skulle  

 mødes.
I dette tilfælde er der ikke tale om, at den  

 mistænkte »fremstilles« for vidnet.
Da mødet mellem den  

 mistænkte og vidnet sker tilfældigt, er der endvidere ikke tale  

 om et indgreb og derfor heller ikke et straffeprocessuelt tvangsindgreb.
4.1. Gældende ret Det er politiet, der træffer afgørelse om  

 foretagelse af konfrontation.
Betingelserne for og fremgangsmåden ved  

 afholdelse af konfrontation er imidlertid hverken reguleret i lovgivningen  

 eller ved administrative forskrifter.
Retsplejeloven indeholder dog i  

 § 745, stk. 3, en bestemmelse om, at forsvareren skal have mulighed  

 for at være til stede under afviklingen af en konfrontation,  

 såfremt konfrontationen kan formodes at ville finde anvendelse som  

 bevis under domsforhandlingen.
Da konfrontation er en besigtigelse af en mistænkts  

 legeme, kan det overvejes, om reglerne i retsplejelovens § 792 a om  

 legemsbesigtigelse er anvendelige på konfrontationer.
De gældende  

 regler i § 792 a tager imidlertid i lighed med de øvrige  

 bestemmelser i retsplejelovens kapitel 72 om legemsindgreb alene sigte  

 på politiets besigtigelse m.v. og ikke på andre personers  

 besigtigelse.
Bestemmelsen i § 792 a kan derfor ikke anvendes i forhold  

 til konfrontation.
4.2. Strafferetsplejeudvalgets forslag Strafferetsplejeudvalget har i betænkning nr. 1298/  

 1995 om fotoforevisning, konfrontation, efterlysning og observation, s.  

 43-62, overvejet, om der i forhold til de forskellige former for  

 konfrontation, der er omtalt ovenfor i indledningen til pkt. 4, kan antages  

 at være behov for lovgivning.
4.2.1. Betingelserne for iværksættelse af konfrontation Efterforskningsskridt, der alene retter sig mod en  

 første identifikation af gerningsmanden, og hvorved politiet ikke  

 videregiver oplysning om, at en bestemt person har begået eller er  

 mistænkt for at have begået strafbart forhold, kan efter  

 Strafferetsplejeudvalgets opfattelse have visse ligheder med konfrontation.  

 Det kan f.eks. være tilfældet, hvor vidnet bliver bedt om at  

 udfinde den mulige gerningsmand i en naturlig situation, hvor der er grund  

 til at tro, at gerningsmanden befinder sig blandt en række  

 tilfældige tilstedeværende et bestemt sted, jf. indledningen til  

 pkt. 4 ovenfor, Sådanne efterforskningsskridt adskiller sig dog  

 på så afgørende måde fra den direkte konfrontation  

 og konfrontationsparaden, hvor en bestemt person af politiet fremstilles som  

 mistænkt for vidner, at de efter udvalgets opfattelse ikke er egnede  

 til regulering i forbindelse hermed.
Udvalget finder heller ikke i  

 øvrigt, at en sådan regulering er nødvendig.
Politiet  

 skal således også fremover uden særlig lovhjemmel kunne  

 foretage disse efterforskningsskridt.
Politiet bør dog i den  

 forbindelse være opmærksom på, at genkendelse under  

 sådanne omstændigheder kun har begrænset bevisværdi,  

 og at den endog efter omstændighederne kan vanskeliggøre  

 efterforskningen, idet fremstilling af den sigtede i en egentlig  

 konfrontationsparade efter vidnets første genkendelse i de fleste  

 tilfælde må anses for at være uden værdi.
Efter udvalgets opfattelse bør navnlig  

konfrontationsparaden overvejes lovreguleret, idet denne form for  

 konfrontation indebærer et væsentligt indgreb i den personlige  

 integritet.
Endvidere må betingelserne for at foretage  

 konfrontationsparade under hensyn til indgrebets intensitet være  

 tilsvarende restriktive.
Udvalget finder på den baggrund, at  

 kriminalitetskravet bør udformes med udgangspunkt i et  

 strafferammekriterium på samme måde, som det er tilfældet  

 med f.eks. reglen i retsplejelovens § 792 b om optagelse af  

 personfotografi med henblik på senere identifikation.
Udvalget  

 foreslår derfor, at iværksættelse af konfrontationsparade  

 betinges af, at den pågældende er mistænkt for en  

 lovovertrædelse, der efter loven kan medføre fængsel i 1  

 år og 6 måneder eller derover.
Det medfører, at  

 konfrontationsparade bl.a. kan komme på tale ved overtrædelse af  

 straffelovens almindelige voldsbestemmelse i § 244 og ved visse former  

 for berigelseskriminalitet, f.eks. tyveri, jf. straffelovens § 276.
For så vidt angår mistankekravet  

 foreslår udvalget, at konfrontationsparade betinges af, at den  

 pågældende »med rimelig grund er mistænkt«.
Et sådant  

 krav svarer til det krav, der i dag stilles som betingelse for at foretage  

 legemsbesigtigelse af en sigtet, jf. retsplejelovens § 792 a,  

 stk. 1, nr. 1.
Endelig foreslår udvalget, at indikationskravet  

 udformes således, at konfrontationsparade kun kan  

 iværksættes, såfremt indgrebet er af »væsentlig  

 betydning« for efterforskningen.
Et sådant krav svarer til det krav,  

 der i dag stilles som betingelse for at foretage legemsbesigtigelse af en  

 sigtet, jf. retsplejelovens § 792 a, stk. 1, nr. 2.
 Det er udvalgets opfattelse, at de foreslåede  

 kriterier for iværksættelse af konfrontationsparade svarer til de  

 kriterier, der i praksis følges af politiet ved afgørelsen om  

 iværksættelse af dette indgreb.
Behovet for lovregulering af den direkte  

 konfrontation, hvor politiet fremstiller en mistænkt person for et  

 vidne, jf. indledningen til pkt. 4 ovenfor, kan efter udvalgets opfattelse  

 give anledning til tvivl.
At politiet anholder en person ved en villa, hvor  

 der netop har været indbrud, og spørger, om anmelderen genkender  

 den pågældende som gerningsmanden, vil typisk indebære en  

 krænkelse af den pågældendes ære.
Det samme  

 gælder, hvor politiet foreviser den mistænkte for vidnet under en  

 afhøring på politistationen eller tager vidnet med ud til den  

 mistænktes bopæl eller arbejdsplads.
Heroverfor står, at disse efterforskningsskridt er  

 af en mindre indgribende karakter end konfrontationsparaden, og at det  

 må forekomme naturligt, at politiet kan foretage sådanne direkte  

 konfrontationer f.eks. i tilslutning til en anholdelse på fersk gerning  

 eller friske spor.
Hertil kommer, at bevisværdien af en sådan  

 direkte konfrontation må antages at være beskeden sammenlignet  

 med en rigtigt gennemført konfrontationsparade.
Som det fremgår af pkt. 1.3. ovenfor i de  

 almindelige bemærkninger til lovforslaget, er det udvalgets  

 principielle opfattelse, at straffeprocessuelle tvangsindgreb bør  

 lovreguleres.
Udvalget finder derfor, at ikke blot afholdelse af  

 konfrontationsparade, men også den direkte konfrontation bør  

 lovreguleres.
Under hensyn til de anførte forskelle mellem en  

 konfrontationsparade og den direkte konfrontation finder udvalget dog, at  

 betingelserne for den direkte konfrontation bør være  

 væsentligt mindre restriktive end betingelserne for afholdelse af  

 konfrontationsparade.
Udvalget foreslår på den baggrund, at  

 kriminalitetskravet ved direkte konfrontation udformes således, at den  

 pågældende med rimelig grund skal være mistænkt for  

 en lovovertrædelse, der er undergivet offentlig påtale.
Som  

 indikationskrav foreslås det, at indgrebet skal være af  

 væsentlig betydning for efterforskningen.
 Endelig foreslår udvalget en proportionalitetsregel  

 i form af et forbud mod forevisning af en mistænkt ved direkte  

 konfrontation eller i en konfrontationsparade, såfremt det efter  

 indgrebets formål, sagens betydning og den krænkelse og ulempe,  

 som indgrebet må antages at forvolde den, som det rammer, ville  

 være et uforholdsmæssigt indgreb.
4.2.2. Gennemførelse af konfrontation Som nævnt i pkt. 4.1. ovenfor er det i dag politiet,  

 der træffer afgørelse om foretagelse af konfrontation.  

 Strafferetsplejeudvalget foreslår, at kompetencen til at  

 træffe bestemmelse om foretagelse af konfrontation fortsat skal  

 tilkomme politiet.
Udvalget har overvejet, om kompetencen til at  

 iværksætte en konfrontationsparade bør henlægges til  

 domstolene.
Udvalget finder imidlertid, at bestemmelsen i retsplejelovens  

 § 746, stk. 1, hvorefter retten på begæring af sigtede  

 og dennes forsvarer ved kendelse afgør tvistigheder om lovligheden af  

 politiets efterforskningsskridt, må anses for tilstrækkelig til  

 at sikre domstolskontrol med politiets efterforskningsskridt på dette  

 område.
Udvalget har desuden overvejet, hvilken virkning det  

 bør tillægges, at den mistænkte samtykker i, at der  

 gennemføres en konfrontation.
I nogle tilfælde vil det  

 således kunne være i den mistænktes egen interesse at  

 medvirke ved en konfrontation, f.eks. hvor den pågældende ved  

 forevisning eller lignende er blevet antaget for gerningsmanden.
I  

 sådanne tilfælde vil en konfrontation kunne være egnet til  

 på et tidligt stadium af efterforskningen at lede mistanken væk  

 fra den pågældende igen.
Udvalget foreslår på den baggrund, at der  

 tillægges et samtykke den betydning, at de materielle betingelser for  

 gennemførelse af en konfrontation ikke skal iagttages i sådanne  

 tilfælde.
Det indebærer bl.a., at en konfrontationsparade kan  

 gennemføres med sigtedes samtykke, selv om kriminalitetskravet ikke er  

 opfyldt.
Udvalget foreslår også, at samtykke så vidt muligt  

 skal foreligge skriftligt.
Det svarer til, hvad der i dag gælder om  

 samtykke til legemsindgreb, jf. retsplejelovens § 792 d,  

 stk. 1.
Et særligt spørgsmål for udvalget har  

 været, om der i retsplejeloven bør optages en regel om den  

sigtedes pligt til at medvirke ved en konfrontationsparade.
Udvalget  

 er i den forbindelse opmærksom på, at den sigtede ved sin  

 adfærd kan vanskeliggøre gennemførelsen af en  

 konfrontationsparade og formindske bevisværdien heraf.
En regel,  

 hvorefter den sigtede ikke er forpligtet til at medvirke ved konfrontation,  

 må dog antages at give anledning til betydelige vanskeligheder i den  

 praktiske efterforskning.
Der er grund til at tro, at den sigtede i praksis i  

 langt de fleste tilfælde vil medvirke til gennemførelse af en  

 konfrontationsparade, hvis politiet som under den gældende retstilstand  

 kan meddele, at den pågældende er forpligtet hertil.
Udvalget  

 finder imidlertid, at en regel, hvoraf det udtrykkeligt fremgår, at den  

 sigtede er forpligtet til at medvirke ved en konfrontationsparade, er  

 unødvendig.
På samme måde som ved bestemmelserne i  

 retsplejelovens kapitel 72 om legemsindgreb følger det efter udvalgets  

 opfattelse direkte af det forhold, at politiet hjemles adgang til at foretage  

 konfrontationsparade, at den sigtede kan tvinges til at medvirke hertil.
Tvangsmæssig gennemførelse af en  

 konfrontationsparade må imidlertid forudsætte, at den sigtede  

 anholdes.
Gennemførelse af en konfrontationsparade er normalt så  

 langvarig, at der ikke i selve det forhold, at politiet har adgang til at  

 gennemføre en konfrontationsparade, også bør kunne  

 indfortolkes, at den sigtede kan frihedsberøves, indtil  

 konfrontationsparaden kan gennemføres.
Med de foreslåede  

 mistanke- og kriminalitetskrav ved konfrontationsparade, jf. pkt. 4.2.1.  

 ovenfor, vil pligten til at iagttage anholdelsesreglerne dog efter udvalgets  

 opfattelse næppe i praksis give anledning til vanskeligheder.
Udvalget har endvidere overvejet, om der bør ske en  

 lovregulering af fremgangsmåden ved afvikling af  

 konfrontationsparade.
Det er imidlertid udvalgets opfattelse, at en  

 fuldstændig regulering heraf forudsætter en så høj  

 detaljeringsgrad, at det i overensstemmelse med almindelig lovgivningsteknik  

 må foretrækkes, at reguleringen sker administrativt.
Udvalget  

 foreslår derfor, at der til de foreslåede bestemmelser om  

 betingelserne for at iværksætte konfrontation føjes en  

 bestemmelse, der bemyndiger justitsministeren til at fastsætte  

 nærmere regler om fremgangsmåden ved gennemførelse af  

 konfrontationsparade.
Udvalget har i tilknytning til sit forslag om en  

 bemyndigelsesbestemmelse omtalt en række almindelige principper for  

 afvikling af konfrontationsparader.
Det gælder bl.a. om betydningen af,  

 at et vidne før en konfrontation har givet et signalement af den  

 formodede gerningsmand eller udpeget den pågældende fra et  

 fotografi.
Som et andet eksempel kan nævnes spørgsmålet om  

 den praktiske fremgangsmåde ved afhøring af et vidne efter en  

 konfrontation.
Udvalget anbefaler, at de anførte principper  

 indgår ved fastsættelsen af de administrative regler på  

 området.
Endelig opfordrer udvalget til, at der sker en  

 tydeliggørelse af retstilstanden i tilfælde, hvor forsvareren  

 har fået meddelelse om tidspunktet for foretagelsen af en konfrontation  

 eller lignende efterforskningsskridt, jf. retsplejelovens § 745,  

 stk. 3, men ikke har mulighed for at overvære den, f.eks. på  

 grund af andre gøremål.
Giver forsvareren udtryk for et  

 ønske om at overvære konfrontationen, vil det være  

 naturligt, at denne udsættes til et tidspunkt, hvor forsvareren har  

 mulighed for at være til stede.
Der kan dog forekomme tilfælde,  

 hvor gennemførelsen af konfrontationen ikke kan eller bør  

 udsættes.
Udvalget foreslår på den baggrund, at det i  

 retsplejelovens § 745, stk. 3, præciseres, at politiet,  

 når gennemførelsen af en konfrontation ikke kan eller bør  

 udsættes, kan gennemføre konfrontationen uden forsvarerens  

 tilstedeværelse.
Også i disse tilfælde bør  

 forsvareren straks underrettes om det foretagne.
4.3. Justitsministeriets overvejelser Justitsministeriet er enig i, at efterforskningsskridt i  

 form af konfrontation som udgangspunkt bør lovreguleres.
Justitsministeriet er samtidig enig i, at der ikke  

 bør ske lovregulering af de af politiets efterforskningsskridt, der  

 alene retter sig mod en første identifikation af gerningsmanden, og  

 hvorved politiet ikke videregiver oplysning om, at en bestemt person har  

 begået eller er mistænkt for et strafbart forhold.  

 Justitsministeriet lægger i den forbindelse i lighed med udvalget  

 vægt på, at sådanne efterforskningsskridt på så  

 afgørende måde adskiller sig fra den direkte konfrontation og  

 konfrontationsparaden, hvor en bestemt person af politiet fremstilles som  

 mistænkt for vidner, at de ikke er egnede til regulering i forbindelse  

 hermed.
Justitsministeriet deler også udvalgets opfattelse, hvorefter  

 en regulering heller ikke i øvrigt kan anses for nødvendig.
Som anført af udvalget bør der ved  

 udformningen af betingelserne for at gennemføre konfrontation sondres  

 mellem konfrontationsparaden og den direkte konfrontation.
Der bør  

 således stilles skærpede krav, hvor der er spørgsmål  

 om at gennemføre en konfrontationsparade, idet konfrontationsparaden  

 må anses for at være særligt indgribende i den personlige  

 integritet.
 Justitsministeriet kan på den baggrund  

 tiltræde udvalgets forslag om udformningen af kriminalitetskrav,  

 mistankekrav og indikationskrav ved konfrontationsparade, jf. herved pkt.  

 4.2.1. ovenfor.
Som anført af udvalget kan der rejses  

 spørgsmål om behovet for lovregulering af den direkte  

 konfrontation, hvor politiet fremstiller en mistænkt person for et  

 vidne.
Justitsministeriet finder det dog i lighed med udvalget rigtigst, at  

 der sker en lovregulering, idet et sådant efterforskningsskridt  

 må antages at udgøre et straffeprocessuelt tvangsindgreb.
De af  

 udvalget påpegede forskelle mellem konfrontationsparaden og den direkte  

 konfrontation bør efter Justitsministeriets opfattelse afspejles ved  

 udformningen af betingelserne for foretagelse af disse indgreb, idet  

 kriterierne for den direkte konfrontation bør være  

 væsentligt mindre restriktive end de foreslåede betingelser for  

 afholdelse af konfrontationsparade.
Justitsministeriet kan på den  

 baggrund tiltræde udvalgets forslag om udformningen af  

 kriminalitetskrav, mistankekrav og indikationskrav ved direkte konfrontation,  

 jf. pkt. 4.2.1. ovenfor.
Justitsministeriet finder, at kompetencen til at  

 træffe bestemmelse om foretagelse af konfrontation fortsat bør  

 tilkomme politiet.
Justitsministeriet er endvidere enig i, at bestemmelsen i  

 retsplejelovens § 746, stk. 1, om adgangen til at forlange rettens  

 afgørelse af tvistigheder om lovligheden af politiets  

 efterforskningsskridt må anses for tilstrækkelig til at sikre  

 domstolskontrol med politiets efterforskningsskridt.
Der foreslås  

 derfor ingen ændringer i de gældende regler om kompetencen  

 på dette område.
Justitsministeriet er også enig i, at den  

 mistænktes samtykke til gennemførelse af konfrontation kan have  

 betydning, idet det som anført af udvalget i nogle tilfælde kan  

 være i den mistænktes egen interesse at medvirke ved en  

 konfrontation.
Justitsministeriet kan derfor tiltræde udvalgets forslag  

 om, at der tillægges et samtykke den betydning, at de foreslåede  

 materielle betingelser for gennemførelse af en konfrontation ikke skal  

 iagttages i sådanne tilfælde.
Justitsministeriet er i den  

 forbindelse enig i, at det af retssikkerhedsmæssige grunde må  

 foretrækkes, at samtykket så vidt muligt foreligger  

 skriftligt.
Justitsministeriet finder i lighed med udvalget, at  

 indførelse af en regel, hvorefter den sigtede ikke er forpligtet til  

 at medvirke ved en konfrontation, må antages at give anledning til  

 betydelige vanskeligheder i den praktiske efterforskning.
Som anført  

 af udvalget er der grund til at tro, at den sigtede i langt de fleste  

 tilfælde vil medvirke til gennemførelsen af en  

 konfrontationsparade, hvis politiet som i dag kan meddele, at den  

 pågældende er forpligtet hertil.
Justitsministeriet finder endvidere, at der ikke kan  

 antages at være behov for en regel, der udtrykkeligt fastsætter,  

 at den sigtede har pligt til at medvirke ved en konfrontationsparade.
Som  

 anført af udvalget må det forhold, at politiet hjemles adgang  

 til at foretage konfrontationsparade, antages at indebære, at den  

 sigtede kan tvinges til at medvirke.
Justitsministeriet er dog også  

 enig i, at en tvangsmæssig gennemførelse må  

 forudsætte, at sigtede anholdes, og at det på baggrund af de  

 foreslåede krav til mistanke og kriminalitet ved konfrontationsparade  

 næppe i praksis kan volde vanskelighed, at anholdelsesreglerne skal  

 iagttages i sådanne tilfælde.
Endelig kan Justitsministeriet tiltræde, at der i  

 tilslutning til de foreslåede regler om betingelserne for konfrontation  

 indsættes en bestemmelse, der bemyndiger til administrativt at  

 fastsætte nærmere regler om gennemførelsen af  

 konfrontationsparade.
Justitsministeriet vil ved udmøntningen af en  

 sådan bemyndigelsesbestemmelse være opmærksom på de  

 almindelige principper for afvikling af konfrontationsparader, som udvalget  

 har anført i tilknytning til sit forslag om en  

 bemyndigelsesbestemmelse på dette område.
 Der henvises i øvrigt til bemærkningerne til  

 den foreslåede bestemmelse i retsplejelovens § 817.
Justitsministeriet er endvidere enig i, at der er behov  

 for en præcisering af reglerne i retsplejelovens § 745,  

 stk. 3, således at det udtrykkeligt fremgår, at politiet kan  

 gennemføre en konfrontation, der ikke kan udsættes, i  

 tilfælde, hvor forsvareren ikke har mulighed for at overvære den.  

 Som anført af udvalget bør der også i disse  

 tilfælde være pligt for politiet til straks at underrette  

 forsvareren om det foretagne.
For så vidt angår det nærmere  

 indhold af ændringerne henvises til bemærkningerne til den  

 foreslåede bestemmelse i retsplejelovens § 745, stk. 3.
5. Efterlysning Politiet anvender i praksis efterlysninger i en  

 række forskellige situationer.
Efterlysninger kan anvendes som led i en  

 strafferetlig efterforskning og angå personer, der er under mistanke  

 for at have begået en forbrydelse, eller personer, der søges som  

 vidner til en forbrydelse.
Efterlysninger anvendes endvidere uden for  

 strafferetsplejen, f.eks. efterlysning af bortgåede eller savnede  

 personer.
 Der sondres normalt mellem intern efterlysning, som  

 sker gennem politiets interne meddelelsesorganer, og offentlig efterlysning,  

 som typisk sker gennem massemedierne, men som også kunne ske f.eks. ved  

 efterlysningsplakater.
Offentlig efterlysning af formodede gerningsmænd  

 indebærer efter omstændighederne en overtrædelse af  

 straffelovens bestemmelser om freds- og ærekrænkelser, herunder  

 navnlig § 267, idet efterlysningen medfører udbredelse til  

 offentligheden af en sigtelse for et strafbart forhold, dvs. et forhold, der  

 - navnlig hvis der er tale om et grovere strafbart forhold - er egnet til at  

 nedsætte den efterlyste i medborgeres agtelse.
En offentlig  

 efterlysning vil på den baggrund ofte kunne karakteriseres som et  

 straffeprocessuelt tvangsindgreb.
 Også interne efterlysninger vil efter  

 omstændighederne kunne realisere gerningsindholdet i straffelovens  

 § 267, og interne efterlysninger må derfor i visse tilfælde  

 også anses for straffeprocessuelle tvangsindgreb.
Efterlysning af en person som forurettet eller som vidne  

 indebærer derimod ikke i sig selv nogen sigtelse for  

 ærerørigt forhold.
Sker der derfor som led i en strafferetlig  

 forfølgning efterlysning af personer som vidner, realiseres der i  

 almindelighed ikke et ellers strafbart gerningsindhold.
Sådanne  

 efterlysninger kan derfor ikke anses for straffeprocessuelle  

 tvangsindgreb.
Forskellig fra efterlysning af bestemte og af politiet  

 identificerede personer er de tilfælde, hvor politiet ikke kender  

 identiteten af den eftersøgte person (en formodet gerningsmand), og  

 hvor man derfor søger at finde frem til den pågældende  

 gennem udsendelse af mere eller mindre vage beskrivelser af personen.  

 Sådanne tilfælde falder formentlig også uden for  

 området for straffeprocessuelle tvangsindgreb, idet  

 ærekrænkelse efter straffelovens § 267 forudsætter, at  

 identiteten skal være kendt eller genkendelig for en større  

 kreds.
At navnet ikke nævnes, er dog ikke i sig selv  

 tilstrækkeligt til at bringe forholdet uden for § 267, hvis det ud  

 fra sammenhængen er klart for en større kreds, hvem der sigtes  

 til.
Dette gælder f.eks. i de tilfælde, hvor politiet  

 offentliggør et for en større kreds genkendeligt foto af den  

 formodede gerningsmand.
Offentlige efterlysninger af bortgåede eller savnede  

 personer eller af undvegne strafafsonere anses ikke for straffeprocessuelle  

 tvangsindgreb, idet disse efterlysninger ikke er midler, der anvendes som led  

 i efterforskningen af et strafbart forhold.
Spørgsmålet om  

 lovregulering kommer derfor ikke på tale i forhold til sådanne  

 efterlysninger.
Undertiden sker offentlig efterlysning uden angivelse af,  

 hvorvidt den pågældende søges som mulig gerningsmand,  

 forurettet eller som vidne, idet det blot anføres, at politiet gerne  

 vil i forbindelse med vedkommende.
Sådanne tilfælde, hvor det  

 ikke angives, hvorfor den pågældende søges, falder i  

 almindelighed også uden for det område, hvor lovregulering i  

 dette lovforslag overvejes.
 Spørgsmålet om behovet for lovregulering af  

 politiets anvendelse af efterlysning er behandlet i bet. 1298/1995, s.  

 63-76.
5.1. Offentlige efterlysninger 5.1.1. Gældende ret Spørgsmålet om anvendelse af offentlige  

 efterlysninger i efterforskningsøjemed er ikke reguleret i  

 lovgivningen.
Det antages imidlertid, at der er snævre grænser  

 for politiets anvendelse af offentlige efterlysninger, idet det normalt  

 kræves, at den efterlyste med meget betydelig styrke mistænkes  

 for at have begået en alvorlig forbrydelse (navnlig drab, grove  

 voldsforbrydelser, seksualforbrydelser og røveri), og at nye  

 forbrydelser af tilsvarende grovhed må befrygtes.
Det må  

 endvidere forudsættes, at andre og mindre indgribende  

 eftersøgningsmetoder har vist sig - eller må påregnes - at  

 være utilstrækkelige.
Også efterlysningens geografiske  

 udstrækning må afstemmes med formodningerne om den  

 eftersøgtes færden.
I praksis er det politiet, som træffer beslutning  

 om, hvorvidt der skal iværksættes offentlig efterlysning, og der  

 er fastsat en række interne regler herom.
Rigspolitichefen har  

 således i en kundgørelse fastsat nærmere retningslinier  

 for anvendelsen af efterlysninger i radio og tv.
Efterlysning i radioen af  

 kriminelle personer, herunder undvegne strafafsonere, bør efter  

 kundgørelsen kun ske, når forbrydelsens alvorlige karakter eller  

 risikoen for ny alvorlig forbrydelse gør det påkrævet, at  

 den pågældende hurtigst muligt anholdes.
Tilsvarende regler  

 gælder for efterlysning i tv.
Efterlysning af mistænkte  

 gerningsmænd via radio eller tv vil således kunne ske i alvorlige  

 sager vedrørende drab, voldtægt, volds- og narkotikakriminalitet  

 m.v.
 Efterlysning i radio eller tv bør ifølge  

 kundgørelsen have undtagelsens karakter, idet anmodning om udsendelse  

 af efterlysninger eller andre meddelelser gennem radio eller tv ikke  

 bør fremsættes, når meddelelsen ikke er mere presserende,  

 end at den vil kunne udsendes med fornøden virkning gennem  

 dagspressen.
 Efterlysninger via dagspressen er ikke reguleret af  

 Rigspolitichefen, men anvendelse heraf sker i praksis efter de samme  

 kriterier.
5.1.2. Strafferetsplejeudvalgets forslag 5.1.2.1. Betingelserne for anvendelse af offentlige efterlysninger Som nævnt ovenfor i indledningen til pkt. 5 kan  

 politiets offentlige efterlysninger indebære en  

 ærekrænkelse, der ville udgøre en overtrædelse af  

 straffelovens § 267, hvis den var iværksat af andre end politiet.  

 Det gælder navnlig i de tilfælde, hvor der efterlyses med  

 angivelse af navn og bopæl.
Også andre oplysninger om en person  

 vil efter omstændighederne kunne indebære en overtrædelse  

 af straffelovens § 267.
Som det fremgår af pkt. 1.3. ovenfor, er det  

 Strafferetsplejeudvalgets generelle opfattelse, at der så vidt muligt  

 bør ske en udtømmende regulering af de straffeprocessuelle  

 tvangsindgreb.
Udvalget finder bl.a. på den baggrund, at også det  

 tvangsindgreb, der består i offentlige efterlysninger, bør  

 lovreguleres.
Udvalget finder, at der ved offentlige efterlysninger  

 bør opstilles forskellige kriterier, som tager udgangspunkt i  

 formålet med efterlysningen og dermed den krænkelse, som  

 efterlysningen og de deri indeholdte oplysninger indebærer for den  

 pågældende.
Skal efterlysningen bruges til at finde frem til en  

 person, som er mistænkt eller sigtet i en sag og dermed allerede  

 identificeret, må betingelserne for at foretage offentlig efterlysning  

 i overensstemmelse med gældende praksis være restriktive.
Der  

 må derfor for det første opstilles et kvalificeret  

 mistankekrav, således at risikoen for, at en uskyldig udråbes  

 som den formodede gerningsmand, begrænses mest muligt.
Der må  

 således være en høj grad af sikkerhed for, at den  

 efterlyste er gerningsmanden.
Udvalget finder på den baggrund, at  

 mistankekravet bør udformes således, at der skal foreligge en  

 særlig bestyrket mistanke om, at den pågældende har  

 begået lovovertrædelsen.
Der må for det andet opstilles et kvalificeret  

 kriminalitetskrav, idet kun mere grove forbrydelser bør kunne give  

 politiet anledning til offentlig efterlysning.
Kriminalitetskravet  

 foreslås derfor fastsat således, at den påsigtede  

 forbrydelse skal angå en lovovertrædelse, der er undergivet  

 offentlig påtale, og som efter loven kan medføre fængsel i  

 1 år og 6 måneder eller derover.
På grund af indgrebets alvorlige karakter bør  

 offentlig efterlysning i øvrigt kun anvendes, hvor dette i det  

 konkrete tilfælde er særlig indiceret, herunder fordi andre og  

 mindre indgribende foranstaltninger for at finde den pågældende  

 har vist sig eller må antages at være forgæves.
Udvalget  

 foreslår derfor som indikationskrav, at offentlig efterlysning  

 må antages at være af afgørende betydning for  

 efterforskningens gennemførelse eller for at forebygge yderligere  

 lovovertrædelser af tilsvarende grovhed.
 Endvidere foreslår udvalget en bestemmelse,  

 hvorefter efterlysning ikke må foretages, såfremt det efter  

 indgrebets formål, sagens betydning og den krænkelse og ulempe,  

 som indgrebet må antages at forvolde den, som det rammer, ville  

 være et uforholdsmæssigt indgreb.
Skal efterlysningen bruges som led i efterforskningen til  

 at finde frem til en ikke identificeret gerningsmand, har politiet andre  

 behov.
Politiet har i disse tilfælde brug for at kunne  

 offentliggøre andre oplysninger vedrørende den  

 pågældende, f.eks. oplysninger om vedkommendes udseende, alder  

 eller andre særlige karakteristika m.v., således at  

 offentligheden eventuelt kan identificere den pågældende for  

 politiet.
I nogle tilfælde vil politiet endvidere lade udfærdige  

 et såkaldt »fantombillede« på grundlag af vidners signalement  

 m.v.
 Selv om politiet er bekendt med gerningsmandens identitet,  

 vil politiet i nogle tilfælde vælge ikke at efterlyse den  

 pågældende med navn eller lignende, men i stedet  

 offentliggøre oplysninger vedrørende udseende, alder eller  

 lignende for på denne måde at fremkalde yderligere vidner med  

 henblik på at styrke efterforskningsmaterialet.
 I begge tilfælde vil der blive tale om at  

offentliggøre signalement eller andre oplysninger, der er  

 egnede til at fastlægge identiteten af en formodet gerningsmand.
Da offentliggørelsen af sådanne oplysninger  

 ikke på samme måde som oplysninger om navn, stilling og  

 bopæl entydigt vil kunne identificere den pågældende,  

 finder udvalget, at mistankekravet kan sættes noget lavere end ved  

 efterlysning af en bestemt person som formodet gerningsmand.
Udvalget  

 foreslår derfor, at det alene kræves, at den  

 pågældende med rimelig grund er mistænkt for en  

 lovovertrædelse, der er undergivet offentlig påtale.
 Indikationskravet foreslås fastsat således, at  

 efterlysningen skal være af væsentlig betydning for  

 efterforskningen, herunder for fastlæggelsen af den  

 pågældendes identitet, eller for at forebygge yderligere  

 lovovertrædelser.
I de almindelige tilfælde, hvor der alene sker  

 offentliggørelse af signalement eller lignende oplysninger, vil  

 antallet af personer, der kan genkende og positivt identificere den  

 pågældende alene ud fra signalementet, formentlig være  

 ganske begrænset, og krænkelsen ved efterlysningen er dermed  

 også tilsvarende ringe.
Udvalget har derfor ikke fundet behov for at  

 fastsætte et kriminalitetskrav for anvendelsen af sådanne  

 efterlysninger som led i efterforskningen ud over, at der skal være  

 tale om en lovovertrædelse, der forfølges af det offentlige.  

 Udvalget har herved lagt vægt på, at sådanne efterlysninger  

 i praksis finder en vis anvendelse også i helt banale straffesager,  

 bl.a. med henblik på også at finde vidner, som kan have set noget  

 af betydning for politiets efterforskning.
Et særligt spørgsmål er, i hvilket  

 omfang politiet bør have mulighed for at offentliggøre et  

 fotografi af gerningsmanden.
Ved offentliggørelse af et fotografi og  

 ikke kun et signalement må kredsen af personer, der kan genkende og  

 positivt identificere den pågældende, således antages at  

 være noget videre, og krænkelsen dermed tilsvarende  

 større.
På den baggrund foreslår udvalget et skærpet  

 kriminalitets- og mistankekrav for anvendelsen af fotografier som led i  

 efterforskningen, således at der skal være begrundet mistanke om,  

 at den pågældende har begået en lovovertrædelse, der  

 efter loven kan medføre fængsel i 1 år og 6 måneder  

 eller derover.
 Som det foreslås ved efterlysning, skal der  

 også i tilfælde af offentliggørelse af signalement eller  

 fotografi af den formodede gerningsmand gælde en  

 proportionalitetsgrundsætning.
 Politiet må således kun offentliggøre  

 signalement eller andre oplysninger, der er egnede til at fastlægge  

 identiteten af en formodet gerningsmand, eller offentliggøre et  

 fotografi af den formodede gerningsmand, såfremt  

 offentliggørelse efter indgrebets formål, sagens betydning og  

 den krænkelse og ulempe, som indgrebet må antages at forvolde  

 den, som det rammer, ville være et uforholdsmæssigt indgreb.
Udvalget har overvejet, om fotografier optaget i  

 gerningsøjeblikket altid bør kunne offentliggøres af  

 politiet.
Man kan f.eks. forestille sig, at der ved videoovervågning i  

 en forretning er sket optagelse af en røver i  

 gerningsøjeblikket.
I en sådan situation er der ikke tvivl om,  

 at fotografiet viser en person, der begår en lovovertrædelse, og  

 det kunne derfor være nærliggende i alle tilfælde at  

 tillade offentliggørelse af fotografiet.
Fotografiet af den formodede  

 gerningsmand kan imidlertid også være optaget på anden  

 måde.
Der kan f.eks. være tale om en amatørfotograf, der  

 tilfældigt er kommet til at tage et fotografi af den formodede  

 gerningsmand, da denne kommer ud fra forretningen, hvor et røveri har  

 fundet sted.
I sådanne tilfælde, hvor billedet ikke viser selve  

 den kriminelle handling, er der ikke den samme sikkerhed for, at den  

 afbillede person person er gerningsmanden.
Der kan derfor være  

 større betænkelighed ved at tillade offentliggørelse af  

 sådanne fotografier.
Yderligere kan man forestille sig tilfælde,  

 hvor det er tvivlsomt, om fotografiet viser en kriminel handling.
Der kan  

 f.eks. være tale om billeder fra en videoovervågning i en  

 forretning, hvor man ser en person lægge en vare i lommen og ikke i  

 indkøbsvognen, men hvor man ikke ser, om denne person forlader  

 forretningen uden at betale for varen.
 Da offentliggørelse af fotografier som nævnt  

 ovenfor ofte vil kunne føre til, at en bredere kreds af personer vil  

 kunne genkende og identificere den pågældende, og henset til den  

 usikkerhed, der i nogle tilfælde kan være forbundet med, om  

 fotografiet rent faktisk viser gerningsmanden til en forbrydelse, har  

 udvalget valgt ikke at foreslå en særregel om  

 offentliggørelse af fotografier optaget i  

 gerningsøjeblikket.
5.1.2.2. Fremgangsmåden ved anvendelse af offentlige  

 efterlysninger Som anført i pkt. 5.1.1. ovenfor er anvendelsen af  

 offentlige efterlysninger i dag ulovreguleret.
Det er således politiet,  

 der træffer afgørelse om foretagelse af efterlysninger.
Udvalget  

 finder, at kompetencen til at træffe afgørelse om  

 offentliggørelse af signalement eller lignende vedrørende en  

 formodet gerningsmand, hvis identitet ikke er politiet bekendt, fortsat skal  

 tilkomme politiet.
Udvalget lægger i den forbindelse vægt  

 på, at der som oftest vil være tale om et indgreb af mindre  

 alvorlig karakter, idet den personkreds, der vil kunne genkende den  

 mistænkte, må formodes at være lille.
 Udvalget foreslår på den baggrund, at  

 afgørelse om offentliggørelse af signalement m.v. og fotografi  

 træffes af politiet.
 Ved afgørelsen af, hvem kompetencen skal tilkomme  

 ved efterlysning af en mistænkt eller sigtet ved angivelse af navn  

 eller lignende, har udvalget delt sig i et flertal og et mindretal.
Udvalgets flertal (6 medlemmer) foreslår, at  

 kompetencen til at træffe afgørelse om efterlysning også i  

 disse tilfælde skal til komme politiet.
Flertallet finder, at politiet  

 har de bedste forudsætninger for at udøve skønnet over,  

 om offentlig efterlysning er et nødvendigt og hensigtsmæssigt  

 efterforskningsskridt.
Flertallet er enig i, at offentlig efterlysning er et  

 indgreb af alvorlig karakter.
Dette fremgår da også af den  

 måde, hvorpå politiet hidtil har administreret kompetencen, idet  

 offentlige efterlysninger i praksis anvendes forholdsvis sjældent.  

 Flertallet bemærker herved, at offentlige efterlysninger har en tendens  

 til at miste deres værdi som efterforskningsmiddel, såfremt de  

 anvendes for ofte og for liberalt.
Det er derfor også i politiets  

 interesse, at offentlige efterlysninger kun anvendes, hvis det er  

 påkrævet.
Hvis politiet finder, at offentlig efterlysning er  

 påkrævet, må det formodes, at retten kun yderst  

 sjældent vil finde anledning til at tilsidesætte dette  

 skøn.
 Det er på den baggrund flertallets opfattelse, at en  

 regel om, at retten skal godkende enhver offentlig efterlysning, forekommer  

 unødvendig, idet den fornødne retslige kontrol er indeholdt i  

 bestemmelsen i retsplejelovens § 746, stk. 1, hvorefter  

 spørgsmål om lovligheden også af en offentlig efterlysning  

 vil kunne indbringes særskilt for retten.
 Flertallet foreslår på den baggrund, at  

 afgørelse om efterlysning af en person, hvis identitet er politiet  

 bekendt, gennem presse m.v., træffes af politiet.
Et mindretal i udvalget (3 medlemmer)  

 foreslår, at kompetencen til at træffe afgørelse om  

 offentlig efterlysning henlægges til retten.
Mindretallet finder, at  

 offentlig efterlysning er et så indgribende efterforskningsskridt, at  

 det kun bør kunne iværksættes under domstolskontrol.
En  

 sådan regel vil understrege indgrebets alvorlige karakter og vil alene  

 i kraft af sin eksistens øve indflydelse på anvendelsen af  

 indgrebet.
Den efterfølgende retslige kontrol, der fremhæves af  

 flertallet, vil eventuelt kunne tillægge den forurettede erstatning,  

 men dette vil næppe altid kunne kompensere for skadevirkningen.
Mindretallet fremhæver, at betænkelighederne  

 ved at indføre en regel om domstolskontrol mindskes, hvis der samtidig  

 gennemføres en regel om, at politiet kan træffe beslutning om at  

 foretage offentlig efterlysning, såfremt indgrebets øjemed ville  

 forspildes, dersom retskendelse skulle afventes (periculum in mora).  

 Mindretallet foreslår derfor samtidig en regel herom.
Efter  

 mindretallets opfattelse kan der således opstå situationer, hvor  

 politiet kan have behov for at foretage offentlig efterlysning uden at skulle  

 afvente retskendelse.
Det drejer sig navnlig om de situationer, hvor den  

 formodede gerningsmand skønnes at være så farlig, at han  

 straks bør anholdes for at afværge yderligere  

 lovovertrædelser af tilsvarende grovhed som dem, den  

 pågældende allerede er mistænkt for, f.eks. voldtægt  

 eller drab.
I sådanne tilfælde bør politiet kunne foretage  

 indgrebet med efterfølgende forelæggelse af sagen for retten.  

 Mindretallet foreslår, at der med hensyn til betingelserne og  

 fremgangsmåden i øvrigt ved iværksættelse af  

 periculum in mora-indgreb tages udgangspunkt i reglerne om indgreb i  

 meddelelseshemmeligheden, jf. retsplejelovens § 783, stk. 3.
Efter § 783, stk. 3, kan politiet træffe  

 bestemmelse om indgrebet, såfremt indgrebets øjemed ville  

 forspildes, dersom retskendelse skulle afventes.
I så fald skal  

 politiet snarest muligt og senest inden 24 timer fra indgrebets  

 iværksættelse forelægge sagen for retten.
Retten  

 afgør ved kendelse, om indgrebet kan godkendes, samt om det kan  

 opretholdes, og i bekræftende fald for hvilket tidsrum.
Burde indgrebet  

 efter rettens opfattelse ikke være foretaget, skal retten give  

 meddelelse herom til Justitsministeriet.
5.1.3. Justitsministeriets overvejelser Justitsministeriet er enig i, at der bør ske en  

 lovregulering af offentlige efterlysninger, der anvendes som led i  

 efterforskningen, idet offentlige efterlysninger under benyttelse af navn,  

 stilling og bopæl eller efter omstændighederne andre oplysninger  

 må antages at udgøre et straffeprocessuelt tvangsindgreb.
Justitsministeriet er endvidere enig i, at betingelserne  

 for anvendelse af offentlig efterlysning bør udformes forskelligt  

 afhængigt af formålet med efterlysningen og den krænkelse,  

 som efterlysningen og de deri involverede oplysninger indebærer for den  

 efterlyste.
Justitsministeriet finder således også, at  

 betingelserne bør skærpes, når der er tale om en person,  

 som er sigtet eller mistænkt og derved allerede identificeret.
 Justitsministeriet kan på den baggrund  

 tiltræde udvalgets forslag om betingelserne for offentliggørelse  

 af signalement eller andre oplysninger, der er egnede til at fastlægge  

 identiteten af en formodet gerningsmand, og om betingelserne for  

 offentliggørelse af personer, hvis identitet er politiet bekendt,  

 gennem pressen m.v.
 Justitsministeriet er endvidere enig i, at der bør  

 stilles skærpede krav for anvendelsen af fotografier som led i  

 efterforskningen, idet kredsen af personer, der kan genkende og positivt  

 identificere den pågældende, må antages at være  

 videre, og krænkelsen derved tilsvarende større.
Justitsministeriet kan derfor tiltræde udvalgets  

 forslag om et skærpet kriminalitets- og mistankekrav.  

 Justitsministeriet er i den forbindelse enig i, at der ikke er grundlag for  

 at lempe betingelserne for efterlysning ved offentliggørelse af  

 fotografier optaget i gerningsøjeblikket, idet offentliggørelse  

 af fotografier ofte kan føre til, at en bredere kreds af personer kan  

 genkende og identificere den pågældende.
På den baggrund og  

 under hensyn til den usikkerhed, der som anført af udvalget kan  

 være forbundet med, om fotografiet rent faktisk viser gerningsmanden  

 til en forbrydelse, er det også Justitsministeriets opfattelse, at  

 spørgsmålet om offentliggørelse af sådanne  

 fotografier må afgøres efter den foreslåede bestemmelse om  

 offentliggørelse af fotografier, jf. § 818, stk. 2.
Justitsministeriet finder, at kompetencen til at  

 træffe afgørelse om offentliggørelse af signalement eller  

 lignende af en formodet gerningsmand, hvis identitet ikke er politiet  

 bekendt, fortsat bør tilkomme politiet.
Justitsministeriet er i den  

 forbindelse enig i, at der som oftest vil være tale om et indgreb af  

 mindre alvorlig karakter, idet den personkreds, der vil kunne genkende den  

 mistænkte, må formodes at være lille.
Justitsministeriet  

 kan derfor tiltræde udvalgets forslag om, at afgørelse om  

 offentliggørelse skal træffes af politiet.
 For så vidt angår spørgsmålet om,  

 hvorvidt kompetencen ved efterlysning af en mistænkt eller sigtet ved  

 angivelse af navn eller lignende bør tilkomme politiet eller retten,  

 har Strafferetsplejeudvalget delt sig i et flertal og et mindretal.
 Som påpeget af udvalgets mindretal kan det  

 anføres, at offentlig efterlysning af denne karakter er et så  

 indgribende efterforskningsskridt, at det som udgangspunkt kun bør  

 iværksættes efter rettens afgørelse.
Heroverfor kan imidlertid som påpeget af flertallet  

 anføres, at politiet må antages at have de bedste  

 forudsætninger for at udøve skønnet over, om offentlig  

 efterlysning er et nødvendigt og hensigtsmæssigt  

 efterforskningsskridt.
Desuden vil en for udstrakt brug af offentlig  

 efterlysning ikke være i politiets interesse, idet det kan svække  

 efterlysningernes gennemslagskraft i forhold til befolkningen.
Finder  

 politiet, at offentlig efterlysning er påkrævet, er der endvidere  

 grund til at tro, at retten kun yderst sjældent vil finde anledning til  

 at tilsidesætte dette skøn.
Hertil kommer, at retsplejelovens  

 § 746, stk. 1, giver mulighed for at forlange  

 domstolsprøvelse også i tilfælde, hvor der er tvist om  

 lovligheden af en offentlig efterlysning.
Justitsministeriet finder på den baggrund, at  

 kompetencen til at træffe afgørelse om efterlysning fortsat  

 bør tilkomme politiet.
Justitsministeriet kan derfor tiltræde  

 flertallets forslag herom.
 Der henvises i øvrigt til bemærkningerne til  

 de foreslåede bestemmelser i retsplejelovens § 818 og  

 § 819.
5.2. Interne efterlysninger 5.2.1. Gældende ret Politiets anvendelse af interne efterlysninger er ikke  

 selvstændigt reguleret i lovgivningen.
Formen for interne oplysninger  

 varierer afhængig af, om der er tale om efterlysning af bortgåede  

 eller savnede personer, strafafsonere eller mistænkte  

 gerningsmænd.
Ved anmeldelse af bortgåede eller savnede personer  

 optager politiet rapport og opdaterer den pågældende som  

 efterlyst i kriminalregisteret.
Må en person antages at være til  

 fare for sig selv eller andre, eller må der antages at være  

 tilstødt personen en forbrydelse, rundsendes efterlysningen pr.  

 telefax.
Er den bortgåede eller savnede person ikke fundet inden 14  

 dage, eller må det formodes, at personen kan være afgået  

 ved døden, underrettes Rigspolitichefens Eftersøgningstjeneste,  

 der fører et nationalt register over bortgåede eller savnede  

 personer.
Eftersøgningen kan eventuelt overtages af Rigspolitichefens  

 Eftersøgningstjeneste, hvis det skønnes mere  

 hensigtsmæssigt.
Strafafsonere, der udebliver efter orlov eller undviger  

 fra afsoning, efterlyses af fængslet eller arresthuset til den  

 politikreds, hvor institutionen er beliggende.
Politiet optager rapport, og  

 den pågældende registreres i det centrale kriminalregister som  

 eftersøgt.
Efterlysningen sendes pr. telefax til samtlige  

 politikredse.
 Mistænkte gerningsmænd registreres på  

 samme måde som undvegne strafafsonere, hvis deres identitet er kendt.  

 Uidentificerede gerningsmænd efterlyses ved rundsendelse af  

 tilgængelige oplysninger, f.eks. om signalement, foto, beskrivelse af  

 modus operandi (gerningsmandens fremgangsmåde) til relevante  

 tjenestesteder.
5.2.2. Strafferetsplejeudvalgets forslag Strafferetsplejeudvalget har overvejet, om der også  

 bør ske regulering af politiets interne efterlysninger, dvs.  

 efterlysninger via politiets interne meddelelsesorganer.
Baggrunden for  

 udvalgets overvejelser er, at der også ved interne efterlysninger efter  

 omstændighederne realiseres en overtrædelse af straffelovens  

 § 267. Den interne efterlysning må derfor i visse tilfælde  

 også anses for et straffeprocessuelt tvangsindgreb.
Sammenlignet med  

 den offentlige efterlysning, jf. pkt. 5.1. ovenfor, udgør den interne  

 efterlysning dog et indgreb af langt ringere intensitet.
En efterlysning, der rundsendes fra en politikreds til  

 alle eller enkelte af landets øvrige politikredse, indebærer en  

 videregivelse af oplysninger om enkeltpersoners rent private forhold til  

 anden forvaltningsmyndighed, jf. forvaltningslovens § 28, idet den  

 enkelte politikreds må anses for en selvstændig myndighed i  

 forvaltningslovens forstand.
Videregivelse vil derfor kun kunne ske,  

 såfremt en eller flere af betingelserne i § 28, stk. 2, er  

 opfyldt.
Da efterlysninger, herunder interne efterlysninger, normalt kun  

 anvendes ved kriminalitet af en vis grovhed, vil videregivelse normalt kunne  

 ske efter reglen i § 28, stk. 2, nr. 3, hvorefter videregivelse  

 bl.a. kan ske til varetagelse af offentlige interesser, der klart overstiger  

 hensynet til de interesser, der begrunder hemmeligholdelse.
Det må  

 efter udvalgets opfattelse antages, at hensynet til gerningsmandens interesse  

 i at undgå den krænkelse, der ligger i den interne efterlysning,  

 må vige for hensynet til samfundets interesse i at forfølge  

 (grove) forbrydelser.
 Da politiets interne videregivelse af oplysninger  

 således allerede er reguleret i forvaltningsloven, har udvalget ikke  

 fundet grundlag for at foreslå særlige regler herom fastsat i  

 retsplejeloven.
5.2.3. Justitsministeriets overvejelser Justitsministeriet er enig i, at interne efterlysninger  

 efter omstændighederne indebærer en overtrædelse af  

 straffelovens § 267, og at intern efterlysning derfor som udgangspunkt  

 må anses for et straffeprocessuelt tvangsindgreb, som kan overvejes  

 lovreguleret.
Som anført af Strafferetsplejeudvalget er politiets  

 interne videregivelse af oplysninger imidlertid allerede i dag omfattet af  

 reglerne i forvaltningslovens § 28 om videregivelse af oplysninger til  

 anden forvaltningsmyndighed.
Justitsministeriet er derfor enig i, at der ikke  

 er grundlag for at foreslå yderligere regler på dette  

 område.
6. Observation Et vigtigt led i politiets efterforskning er observation,  

 dvs. iagttagelse af personer.
Observation kan ske med det blotte øje  

 eller ved brug af optiske instrumenter.
En observation kan fastholdes ved  

 fotografering eller ved film-/videooptagelse.
Observation dækker over mange forskellige  

 situationer, der ikke alle er lige indgribende.
I den ene ende af skalaen kan  

 nævnes observation med det blotte øje på et frit  

 tilgængeligt sted.
I den anden ende af skalaen kan nævnes  

 observation af personer, der befinder sig i en bolig, ved hjælp af et  

 skjult, fjernbetjent apparat.
6.1. Gældende ret Der findes ikke i retsplejeloven eller i lovgivningen i  

 øvrigt nærmere bestemmelser, der særligt regulerer  

 politiets adgang til at foretage observation.
Det gælder, uanset om  

 observation foretages ved hjælp af et apparat, og uanset om der  

 observeres på et frit tilgængeligt eller et ikke frit  

 tilgængeligt sted.
Der er heller ikke i administrative forskrifter  

 fastsat regler herom.
Det har tidligere været overvejet at fastsætte  

 regler i retsplejeloven om observation.
I forbindelse med reformen i 1972 af  

 straffelovens regler om beskyttelse af privatlivets fred og nogle hertil  

 knyttede ændringer af retsplejeloven blev det overvejet at lade  

 retsplejelovens (daværende) § 750 c om aflytning omfatte  

 også iagttagelser svarende til straffelovens § 264 a.
Om disse  

 overvejelser hedder det i bemærkningerne til lovforslaget, jf.  

 Folketingstidende 1971-72, tillæg A, sp. 562:
»Det har været overvejet at udvide forslaget til  

 § 750 c (aflytning) til også at omfatte politiets og f.eks.  

 toldmyndighedernes adgang til uden tilladelse at fotografere personer, der  

 befinder sig på et ikke frit tilgængeligt sted, samt på de  

 nævnte myndigheders adgang til ved hjælp af kikkert eller andet  

 apparat at iagttage sådanne personer, jf. forslaget til borgerlig  

 straffelovs § 264 a.
Justitsministeriet har imidlertid ikke fundet at  

 kunne gå ind for en sådan udvidelse, da den ville afskære  

 politiet og toldmyndighederne fra at efterforske og sikre sig bevis i sager,  

 der ikke er omfattet af opregningen i § 750 a, hvis de mistænkte  

 befinder sig på et lukket område, herunder et skib.
En  

 sådan begrænsning af efterforskningsmulighederne må f.eks.  

 i sager om smugleri og sortbørshandel anses for urimelig, hvis man  

 afvejer den i forhold til beskyttelsesinteressen, og Justitsministeriet  

 finder derfor ikke grundlag for at søge disse forhold nærmere  

 reguleret ved lov.« På denne baggrund kan en analogi fra retsplejelovens  

 bestemmelser om indgreb i meddelelseshemmeligheden ikke uden videre anvendes  

 som grundlag for en beskrivelse af de gældende regler om  

 observation.
Hertil kommer, at politiets adgang til at aflytte andre  

 samtaler end telefonsamtaler ikke er begrænset til samtaler, der  

 føres på ikke frit tilgængelige steder.
Hemmelig aflytning  

 af samtaler, som finder sted på frit tilgængelige steder, er  

 således også et indgreb i meddelelseshemmeligheden.  

 Retsplejelovens bestemmelser følger her straffelovens § 263,  

 stk. 1, nr. 3, om aflytning, som - i modsætning til straffelovens  

 § 264 a om observation - ikke stiller krav til stedet.
 Aflytning af samtaler uden anvendelse af apparat, f.eks.  

 samtaler, der på offentligt sted kan høres af de  

 omkringstående, falder uden for straffelovens § 263, stk. 1,  

 nr. 3. Båndoptagelse af sådanne samtaler til støtte for  

 den lyttendes hukommelse falder formentlig også uden for straffelovens  

 regel, jf. bet. 1023/1984, s. 60. På samme måde falder en  

 iagttagelse, der foretages uden anvendelse af apparat, altid uden for  

 straffelovens § 264 a, hvorimod en »fastholdelse« af iagttagelsen ved  

 hjælp af et apparat vil bringe forholdet ind under straffelovens  

 § 264 a, såfremt den iagttagede befinder sig på et ikke frit  

 tilgængeligt sted.
 I praksis foretages observation som led i efterforskning  

 efter politiets frie skøn, der dog er undergivet de generelle  

 begrænsninger, som udspringer af proportionalitetsgrundsætningen.  

 Det må endvidere antages, at observation i princippet kun finder sted  

 over for mistænkte (sigtede). Men ligesom ved indgreb i  

 meddelelseshemmeligheden vil ikke mistænkte personer ofte blive  

 involveret gennem deres samvær med mistænkte (sigtede).
6.2. Strafferetsplejeudvalgets forslag 6.2.1. Observation med optisk udstyr af personer, der befinder sig  

 på ikke frit tilgængelig sted (kvalificerede indgreb) 6.2.1.1. Opdeling af de kvalificerede indgreb Efter Strafferetsplejeudvalgets opfattelse har observation  

 med optisk udstyr på ikke frit tilgængeligt sted karakter af et  

 indgreb i privatlivets fred.
Retsplejeloven bør derfor indeholde  

 nærmere regler om dette efterforskningsmiddel.
Da ikke alle former for  

 observation på ikke frit tilgængeligt sted med optisk udstyr  

 føles lige krænkende, foreslår udvalget, at indgrebene  

 opdeles i forskellige kategorier.
Udvalget foreslår, at der ved kategoriseringen  

 lægges særlig vægt på følgende momenter: 1)  

 karakteren af den lokalitet, der konkret er tale om at observere, 2)  

 placeringen af det apparat, der skal anvendes i det konkrete tilfælde,  

 og 3) karakteren af det apparat, der bliver tale om at anvende.
Herved vil  

 det efter udvalgets opfattelse være muligt at udskille de  

 tilfælde, hvor der er tale om mere kvalificerede og særlig  

 kvalificerede indgreb, og hvor der derfor bør opstilles strengere  

 betingelser for at tillade observation.
 Udvalget foreslår følgende opdeling:
 1)	De kvalificerede indgreb: Observation af personer, der  

 befinder sig på et ikke frit tilgængeligt sted, ved hjælp  

 af et apparat.
 2)	De mere kvalificerede indgreb: Observation af personer, der  

 befinder sig på et ikke frit tilgængeligt sted, såfremt  

 observationen foretages ved hjælp af et fjernbetjent eller automatisk  

 virkende tv-kamera, fotografiapparat eller lignende apparat.
 3)	De særlig kvalificerede indgreb: Observation af  

 personer, der befinder sig i en bolig eller andre husrum, såfremt  

 observationen foretages ved hjælp af a) apparat, der anvendes i boligen  

 eller husrummet, eller b) fjernbetjent eller automatisk virkende  

 apparat.
 Der henvises i øvrigt til bet. 1298/1995, s.  

 89-94.
6.2.1.2. Kriminalitets- og indikationskrav Indgreb i meddelelseshemmeligheden er et  

 straffeprocessuelt tvangsindgreb, hvis anvendelse efter gældende ret er  

 undergivet meget snævre grænser, jf. retsplejelovens § 781.  

 Udvalget finder, at observation i den nævnte særlig kvalificerede  

 form af personer, der befinder sig i en bolig eller andre husrum, ved  

 hjælp af optiske apparater, der anvendes i boligen eller husrummet,  

 eller ved hjælp af fjernbetjent eller automatisk virkende apparat, er  

 en foranstaltning af lige så intens og indgribende karakter som indgreb  

 i meddelelseshemmeligheden.
Betingelserne for iværksættelse af  

 sådan observation bør derfor ligge på niveau med  

 betingelserne for indgreb i meddelelseshemmeligheden.
Dette gælder  

 både med hensyn til spørgsmålet om kriminalitetskrav, hvor  

 der derfor bør fastsættes krav om en strafferamme på 6  

 år eller derover, eller at lovovertrædelsen angår  

 særlig kvalificerede overtrædelser af straffeloven.
Med hensyn  

 til indikationskravet bør det kræves, at indgrebet skal  

 være af afgørende betydning for efterforskningen.
Samtidig foreslås det, at efterforskningen skal  

 vedrøre en lovovertrædelse, som har medført eller som kan  

 medføre fare for menneskers liv eller velfærd eller for  

 betydelige samfundsværdier.
Denne betingelse svarer til bestemmelsen om  

 rumaflytning i retsplejelovens § 781, stk. 5, der blev indsat under  

 Folketingets behandling af spørgsmålet om regulering af indgreb  

 i meddelelseshemmeligheden, jf.
Folketingstidende 1984-85, tillæg B,  

 sp. 2227.
Det foreslås endvidere, at der skal være  

 bestemte grunde til at antage, at bevis i sagen kan opnås ved  

 indgrebet.
Dette indebærer et vist krav om en forbindelse eller  

 tilknytning mellem på den ene side den mistænkte eller  

 forventningen om opnåelse af bevis og på den anden side den  

 lokalitet, som ønskes observeret, se nærmere herom nedenfor  

 under pkt. 6.2.1.3.
I de foran anførte kvalificerede og mere  

 kvalificerede tilfælde af observation kan der efter udvalgets  

 opfattelse ikke stilles samme meget strenge krav til indgrebets  

 iværksættelse.
Krænkelsen af privatlivets fred vil i disse  

 situationer typisk ikke være lige så intensiv, og indgrebet  

 bør derfor kunne iværksættes under mindre strenge  

 betingelser.
Udvalget har overvejet, om kriminalitetskravet ved de  

 nævnte kvalificerede indgreb kan udformes således, at der  

 blot skal være mistanke om et strafbart forhold, der er undergivet  

 offentlig påtale.
Den kvalificerede form for observation omfatter  

 imidlertid også de tilfælde, hvor der udefra, dvs. fra et sted  

 uden for lokaliteten, sker observation af personer, der befinder sig i en  

 bolig eller andre husrum, ved hjælp af manuelt betjent apparat (f.eks.  

 en kikkert). Udvalget finder derfor, at der for alle former for kvalificeret  

 observation bør ske en vis kvalificering af kriminalitetskravet.
En betingelse om, at forholdet blot skal være  

 undergivet offentlig påtale, ville således indebære, at  

 observation kunne anvendes ved langt de fleste almindeligt forekommende  

 straffelovs- og særlovsovertrædelser.
Det foreslås på  

 den baggrund, at den kvalificerede observation af personer kun må  

 anvendes, såfremt efterforskningen vedrører en  

 lovovertrædelse, der efter loven kan medføre frihedsstraf.
Det  

 foreslås endvidere, at indgrebet kan foretages, hvis det må  

 antages at være af væsentlig betydning for efterforskningen.  

 Dette indebærer, at sådan observation fortsat i det  

 væsentlige vil kunne anvendes i de situationer, der blev særligt  

 overvejet af Folketinget i forbindelse med reformen i 1972 af straffelovens  

 regler om beskyttelse af privatlivets fred, jf. ovenfor under pkt. 6.1.
Ved de mere kvalificerede indgreb foreslår  

 udvalget, at kriminalitetskravet skærpes, således at  

 efterforskningen skal vedrøre en lovovertrædelse, der efter  

 loven kan medføre fængsel i 1 år og 6 måneder eller  

 derover.
I øvrigt foreslås samme betingelser som for de  

 kvalificerede indgreb.
De foreslåede kriminalitetskrav betyder, at  

 observation på ikke frit tilgængeligt sted ikke kan anvendes som  

 efterforskningsmiddel vedrørende lovovertrædelser, der alene kan  

 medføre bødestraf, hvilket bl.a. er tilfældet i en lang  

 række særlovssager.
Der henvises i øvrigt til bet.  

 1298/1995, s. 96-98, hvor der nærmere er redegjort for de  

 begrænsninger for politiets anvendelse af observation på ikke  

 frit tilgængeligt sted, som det foreslåede kriminalitetskrav  

 indebærer.
6.2.1.3. Mistankekrav Der foreslås ingen nærmere krav til eller  

 beskrivelse af styrken til mistanke mod bestemte personer, idet indgrebet  

 ikke nødvendigvis vil være rettet mod en mistænkt.
Det er  

 tilstrækkeligt, at der er mistanke om, at en forbrydelse er  

 begået eller forsøges begået.
Det er således ikke  

 nødvendigvis en mistænkts bolig eller lignende, der skal  

 observeres.
 Der henvises i øvrigt til betænkning nr.  

 1298/1995, s. 98-99.
 Som nævnt ovenfor under pkt. 6.2.1.2. foreslås  

 det ved de særlig kvalificerede indgreb, at der skal være  

 bestemte grunde til at antage, at bevis i sagen kan opnås ved  

 indgrebet.
6.2.1.4. Kompetence og »periculum in mora« Udvalget foreslår, at kompetencen til at  

 træffe bestemmelse om observation - som ved indgreb i  

 meddelelseshemmeligheden - henlægges til retten for så vidt  

 angår den mere kvalificerede og den særlig kvalificerede form  

 for observation.
 Kompetencen til at træffe beslutning for så  

 vidt angår den kvalificerede form for observation bør  

 derimod fortsat ligge hos politiet.
 Som i andre tilfælde, hvor kompetencen til at  

 træffe bestemmelse om et straffeprocessuelt tvangsindgreb er henlagt  

 til retten, opstår spørgsmålet, om man kan og bør  

 give politiet en foreløbig kompetence til at påbegynde indgrebet  

 i tilfælde, hvor behovet herfor pludselig opstår, og hvor  

 øjemedet ville forspildes, dersom retskendelse skulle afventes  

 (»periculum in mora«).
Efter udvalgets opfattelse kan der opstå  

 situationer, hvor politiet kan have behov for at foretage også den mere  

 kvalificerede og den særlig kvalificerede observation uden at skulle  

 afvente retskendelse.
Politiet har f.eks. modtaget et tip fra en udenlandsk  

 myndighed om, at der på en bestemt adresse vil blive afleveret en  

 sending narkotika inden for de nærmeste timer.
I sådanne  

 tilfælde vil der eventuelt kunne være anledning til  

 omgående at iværksætte observation af den  

 pågældende adresse, og der vil kunne være situationer, hvor  

 der er behov også for observation inde i bolig eller husrum.  

 Tilsvarende situationer kan opstå med hensyn til indgreb i  

 meddelelseshemmeligheden, og i sådanne tilfælde kan politiet  

 foretage indgrebet med efterfølgende forelæggelse af sagen for  

 retten, jf. retsplejelovens § 783, stk. 3 (refereret ovenfor under  

 pkt. 5.1.2.2.). Når det sikres, at spørgsmålet om  

 godkendelse af indgrebet hurtigt forelægges retten til  

 afgørelse, og at denne afgørelse træffes under de samme  

 processuelle garantier som en forudgående forelæggelse for  

 retten, synes der ikke at være nogen afgørende  

 betænkelighed ved at give politiet en tilsvarende foreløbig  

 kompetence til at iværksætte observation, når der  

 foreligger »periculum in mora«.
Med hensyn til betingelserne for og  

 fremgangsmåden i øvrigt ved iværksættelse af  

 »periculum in mora«-indgreb foreslås det, at der tages udgangspunkt i  

 reglerne om indgreb i meddelelseshemmeligheden.
6.2.1.5. Underretning om foretagne indgreb Efter afslutningen af et indgreb i  

 meddelelseshemmeligheden skal der som udgangspunkt gives underretning om  

 indgrebet, jf. retsplejelovens § 788. Retten kan dog efter anmodning fra  

 politiet beslutte, at underretning skal undlades eller udsættes i  

 nærmere fastsat tidsrum, hvis underretning vil være til skade for  

 efterforskningen eller omstændighederne i øvrigt taler imod  

 underretning.
Ved rumaflytning underrettes den, der har rådighed over  

 det sted eller det lokale, hvor samtalen er afholdt eller udtalelsen fremsat,  

 jf. § 788, stk. 2, nr. 2. Der er således ikke noget krav om  

 underretning til de enkeltpersoner, der har ført de konkret aflyttede  

 samtaler m.v., men underretningen kan gives til den, der havde rådighed  

 over den aflyttede lokalitet.
Det forekommer naturligt, at underretningen ved  

 rumaflytning m.v. skal gives til den, der havde rådighed over  

 lokaliteten.
Denne vil typisk være »hovedpersonen« i eller  

 initiativtageren til den aflyttede samtale m.v.
Reglen beror dog tillige  

 på praktiske hensyn, idet det ofte ikke vil være muligt for  

 politiet at foretage underretning af de i øvrigt deltagende personer,  

 fordi man ikke er bekendt med deres identitet.
Ved politiets observation af personer, der befinder sig  

 på et ikke frit tilgængeligt sted, må underretningen  

 formentlig på samme måde gives til den, der har rådighed  

 over lokaliteten.
Det vil heller ikke ved politiets anvendelse af observation  

 være praktisk muligt at foretage underretning af alle de - eventuelt  

 uidentificerede - personer, der måske tilfældigt kommer med  

 på billedet eller filmen.
 Efterfølgende underretning forudsættes alene  

 givet ved de mere kvalificerede og de særlig kvalificerede  

 indgreb, dvs. dels ved observation af personer, der befinder sig på  

 et ikke frit tilgængeligt sted, ved hjælp af et fjernbetjent  

 eller automatisk virkende apparat, og dels ved observation af personer, der  

 befinder sig i en bolig eller andre husrum, ved hjælp af apparat, der  

 anvendes i boligen eller husrummet, eller ved hjælp af fjernbetjent  

 eller automatisk virkende apparat.
 Også med hensyn til fremgangsmåden i  

 øvrigt ved den efterfølgende underretning om indgrebet  

 foreslås det, at der tages udgangspunkt i reglerne om indgreb i  

 meddelelseshemmeligheden.
 Efter karakteren af de kvalificerede indgreb finder  

 udvalget ikke anledning til at fastsætte regler om underretning i  

 sådanne tilfælde.
6.2.1.6. Betydningen af samtykke fra den, der har rådighed over  

 det ikke frit tilgængelige sted Observation kan tænkes iværksat med hensyn til  

 lokaliteter, som en ikke mistænkt har rådighed over.
Udvalget har  

 på den baggrund overvejet, hvad virkningen af et eventuelt samtykke fra  

 tredjemand bør være.
Et tilsvarende spørgsmål opstår i  

 forbindelse med indgreb i meddelelseshemmeligheden.
Det anføres herom  

 i betænkning nr. 1023/1984, s. 60:
»Også anden aflytning forudsættes - ligesom  

 telefonaflytning - foretaget hemmeligt i forhold til samtalens parter.  

 Hvis politiet efter aftale med en mødedeltager lader denne foretage  

 optagelse af, hvad der sker på mødet, er man uden for  

 området af straffelovens § 263, nr. 3, og foranstaltningen vil  

 ikke være et indgreb i meddelelseshemmeligheden og ikke kræve  

 opfyldelse af reglerne herfor.« Der antages heller ikke at foreligge ulovlig aflytning som  

 nævnt i straffelovens § 263, stk. 1, nr. 3, selv om den, der  

 foretager den hemmelige optagelse, ikke selv er til stede, når blot  

 aflytningen sker med samtykke fra en af de deltagende.
Ligeledes antages der  

 ikke at foreligge ulovlig aflytning, selvom den, der foretager den hemmelige  

 optagelse, ikke selv er deltager i mødet, når den  

 pågældende dog lovligt er til stede, f.eks. som tilhører,  

 med samtykke fra (en af) de deltagende.
Også i den sidstnævnte  

 situation vil tredjemand efter aftale med politiet lovligt kunne foretage  

 optagelse af forhandlingerne på mødet.
Den, der stiller  

 mødelokalet til rådighed, vil derimod ikke uden videre kunne  

 aflytte eller optage samtalen, idet det afgørende efter bestemmelsen  

 er, om den pågældende lovligt deltager i mødet eller i  

 øvrigt med rette er til stede.
Spørgsmålet om, hvorvidt samtykke til  

 observation med diskulperende (dvs. ansvarsfritagende) virkning kan gives af  

 den, der har rådighed over den ikke frit tilgængelige lokalitet,  

 kan give anledning til nogen tvivl, og kan næppe besvares generelt,  

 idet det må afhænge af, under hvilke omstændigheder  

 overvågningen foregår, og hvilke forudsætninger den, der  

 overvåges, har haft med hensyn til sin tilknytning til og  

 rådighed over den ikke frit tilgængelige lokalitet.
Der kan i den  

 forbindelse ikke lægges vægt på det formelle ejerforhold,  

 men på hvem der efter udtrykkelig aftale eller forudsætningsvis  

 er tillagt beføjelse til at råde over lokaliteten.  

 Spørgsmålet om, hvem der kan anses for at have rådighed  

 over en ikke frit tilgængelig lokalitet, er nærmere beskrevet i  

 bet. 1298/1995, s. 108- 110.
I de tilfælde, hvor det er den forurettede  

 ved den lovovertrædelse, som efterforskningen angår, der har  

 rådighed over den lokalitet, hvor man ønsker at observere,  

 forekommer det rimeligt, at forurettede kan meddele tilladelse til, at  

 politiet observerer i den pågældendes lokalitet i samme omfang,  

 som forurettede selv ville kunne foretage observationer.
Hvis f.eks. en  

 mindre næringsdrivende gentagne gange er udsat for tyveri fra sit  

 lager, kan det være nærliggende at forsøge at få  

 standset og opklaret disse tyverier ved videoovervågning af lageret.
I  

 denne situation er der næppe tvivl om, at den næringsdrivende  

 selv kan etablere en sådan overvågning, og  

 Strafferetsplejeudvalget finder derfor, at den næringsdrivende  

 også bør kunne anmode politiet om bistand til det samme.
 Udvalget har derfor valgt at foreslå, at der i denne  

 situation skal kunne gives et skriftligt samtykke af forurettede til  

 observationen med den virkning, at de foreslåede regler i  

 retsplejelovens § 791 a ikke finder anvendelse.
Når den, der har rådighed over den lokalitet,  

 som ønskes observeret, ikke er den forurettede ved den  

 lovovertrædelse, som efterforskningen angår, er der ikke på  

 tilsvarende måde forhold, der tilsiger, at der bør kunne  

 meddeles samtykke.
Under hensyn til den usikkerhed, der knytter sig til  

 spørgsmålet om, hvem der kan give samtykke til fotografering og  

 iagttagelse på ikke frit tilgængelige områder, og i hvilke  

 situationer et samtykke lovligt kan gives, har udvalget valgt at  

 foreslå, at spørgsmålet om observation af personer, der  

 befinder sig på et ikke frit tilgængeligt sted, ved hjælp  

 af fjernbetjent eller automatisk virkende tv-kamera, fotografiapparat eller  

 lignende apparat eller ved hjælp af apparat, der anvendes i en bolig  

 eller andre husrum, altid skal forelægges for retten til  

 afgørelse, uanset om der meddeles samtykke til indgrebet.
6.2.2. Observation af personer på frit tilgængeligt sted  

 eller uden anvendelse af optisk udstyr (ikke kvalificerede indgreb) Den mindst indgribende form for observation er observation  

 af personer, der befinder sig på et frit tilgængeligt sted eller  

 observation med det blotte øje.
Strafferetsplejeudvalget er ikke  

 fremkommet med forslag til lovregler, der generelt regulerer politiets adgang  

 til at anvende denne form for observation.
 Strafferetsplejeudvalget har imidlertid nærmere  

 vurderet behovet for en regulering af dels politiets adgang til at  

fotografere demonstrationer, dels politiets adgang til at foretage  

skjult tv- overvågning på frit tilgængelige steder.  

 Der henvises herved til bet. 1298/ 1995, s. 120-127.
For så vidt angår politiets adgang til at  

fotografere demonstrationer er det udvalgets opfattelse, at der ikke  

 er anledning til at fastsætte nærmere regler om politiets  

 optagelse, opbevaring eller anvendelse af film eller fotografier af  

 demonstrationer.
Udvalget har bl.a. henvist til, at der - ud over den  

 efterforskningsmæssige betydning - kan opregnes en række helt  

 legitime grunde til, at politiet optager fotografier og film.
Optagelserne  

 kan således bl.a. anvendes som dokumentation med henblik på at  

 imødegå kritik af politiets indsats samt til  

 uddannelsesmæssige formål.
Udvalget har endvidere henvist til, at  

 det fremgår af en regeringserklæring fra 1968, at registrering af  

 danske statsborgere ikke må finde sted alene på grundlag af  

 lovlig politisk virksomhed.
 Med hensyn til politiets brug af observation på frit  

 tilgængeligt sted i den situation, hvor der er tale om skjult  

 tv-overvågning, har Strafferetsplejeudvalget peget på en  

 række forhold, der kan tale henholdsvis for og imod en  

 lovregulering.
For en regulering taler, at indgrebet kan komme til at  

 omfatte en række personer, der er uden forbindelse med den forbrydelse,  

 der efterforskes.
Ved skjult tv- overvågning, hvor der altså ikke  

 ved skiltning eller på anden tydelig måde gives oplysning om  

 overvågning, vil oplysninger om sådan observation ikke  

 umiddelbart komme til offentlighedens eller de observeredes kendskab.
Der vil  

 ofte være en modvilje mod efterforskning, der udøves i det  

 skjulte, og som kan indebære, at ikke mistænktes adfærd  

 observeres af politiet.
Imod en regulering taler, at indgrebet ikke er et  

 straffeprocessuelt tvangsindgreb, hvorfor behovet for en regulering må  

 vurderes anderledes end behovet for en regulering af de straffeprocessuelle  

 tvangsindgreb.
Som ulovreguleret efterforskningsmiddel vil skjult tv-  

 overvågning på frit tilgængeligt sted fortsat være  

 omfattet af den almindelige ulovbestemte proportionalitetsgrundsætning.  

 Politiet kan altså ikke uden videre tv-overvåge borgernes  

 færden, heller ikke på frit tilgængeligt sted.
Brugen af  

 videokameraer, fotografiapparater, kikkerter og lignende på frit  

 tilgængelige steder er i øvrigt så almindelig, at folk  

 må være forberedt herpå.
Personer, der befinder sig  

 på et frit tilgængeligt sted, vil naturligt indrette deres  

 adfærd herefter.
Det kan derfor hævdes, at beskyttelsesinteressen  

 ved skjult tv-overvågning på frit tilgængeligt sted  

 måske i højere grad er knyttet til den brug, politiet gør  

 af billederne, end til selve optagelserne.
I den forbindelse har udvalget  

 anført, at i det omfang, optagelserne ikke viser noget af  

 efterforskningsmæssig interesse, har politiet ingen anledning til at  

 opbevare og registrere materialet.
Endelig kan det næppe ganske afvises, at den  

 almindelige modvilje mod et »overvågningssamfund« og i tilknytning  

 hertil den politiske kontrol med politiets virksomhed i sig selv vil modvirke  

 eventuelle tendenser i retning af en mere udbredt tv-overvågning af  

 befolkningen.
Hertil kommer, at ressourcemæssige hensyn og hensynet til  

 en rimelig prioritering af politiets indsats også sætter en  

 snæver grænse for, i hvilket omfang politiet kan anvende  

 tv-overvågning på frit tilgængelige steder.
Såfremt der i retsplejeloven skal ske en regulering  

 af politiets adgang til som led i efterforskningen at foretage skjult  

 tv-overvågning, foreslår Strafferetsplejeudvalget, at man tager  

 udgangspunkt i den opbygning, der sædvanligvis anvendes ved regulering  

 af politiets efterforskningsmidler.
Udvalget har ikke udarbejdet udkast til  

 lovbestemmelser.
Strafferetsplejeudvalget har i denne forbindelse  

 anført, at spørgsmålet om brugen af tv-overvågning  

 og de betænkeligheder, der er forbundet hermed, ikke blot kan  

 opstå i tilknytning til efterforskningen af formodet strafbare forhold,  

 men også i andre sammenhænge f.eks. i forbindelse med  

 trafikovervågning eller anden overvågning.
Det er udvalgets  

 opfattelse, at de hensyn, der som ovenfor nævnt kan begrunde en  

 lovregulering af politiets anvendelse af tv-overvågning af personer  

 på frit tilgængelige steder som efterforskningsmiddel, også  

 kan gøre sig gældende i en række andre situationer, hvor  

 sådan overvågning kan komme på tale med andet formål.  

 Udvalget har ikke fundet at burde fremkomme med et egentlig lovforslag om  

 politiets anvendelse af skjult tv-overvågning på frit  

 tilgængeligt sted.
6.3. Justitsministeriets overvejelser For så vidt angår politiets anvendelse af  

 observation af personer på ikke frit tilgængeligt sted med optisk  

 udstyr (de kvalificerede indgreb) kan Justitsministeriet i det hele  

 tilslutte sig Strafferetsplejeudvalgets forslag.
Justitsministeriet er  

 således enig med udvalget i, at retsplejeloven bør indeholde  

 nærmere regler om denne form for observation.
Justitsministeriet kan  

 også tiltræde udvalgets forslag til en ny bestemmelse om  

 observation i retsplejelovens § 791 a, herunder udformningen af  

 kriminalitetskrav, mistankekrav og indikationskrav.
 Justitsministeriet har dog foretaget en mindre  

 konsekvensændring i udvalgets udkast til bestemmelsen om observation.  

 Ændringen består i en tilføjelse til den opregning af  

 lovovertrædelser (jf. § 791 a, stk. 3, nr. 3), der - hvis de  

 øvrige betingelser er opfyldt - kan begrunde de særlig  

 kvalificerede former for observation.
Udvalget har fundet, at betingelserne for  

 iværksættelse af denne form for observation bør ligge  

 på niveau med betingelserne efter retsplejelovens § 781,  

 stk. 1, for indgreb i meddelelseshemmeligheden, da indgrebene er  

 sammenlignelige både med hensyn til beskyttelsesinteressen og  

 udførelsesmåden.
I § 791 a, stk. 3, nr. 3, har  

 udvalget foreslået en bestemmelse, der - for så vidt angår  

 lovovertrædelsernes karakter - har samme ordlyd som retsplejelovens  

 § 781, stk. 1, havde, da betænkningen blev afgivet.
 Efter afgivelsen af Strafferetsplejeudvalgets  

 betænkning er retsplejelovens regler om indgreb i  

 meddelelseshemmeligheden imidlertid blevet ændret ved lov nr. 411 af  

 10. juni 1997. Ved denne ændring er det blevet muligt at foretage  

 indgreb i meddelelseshemmeligheden ved efterforskning af sager om tyveri af  

 særlig grov beskaffenhed (straffelovens § 286, stk. 1),  

 legemsangreb af særlig rå, brutal eller farlig karakter  

 (straffelovens § 245), forsætlig fareforvoldelse (straffelovens  

 § 252, stk. 1), og udlændingelovens § 59, stk. 3  

 (menneskesmugling), uanset at overtrædelse af disse bestemmelser ikke  

 kan straffes med fængsel i 6 år eller derover.
 Justitsministeriet er enig i, at betingelserne for  

 iværksættelse af den særligt kvalificerede observation  

 bør ligge på niveau med betingelserne efter retsplejelovens  

 § 781, stk. 1, for indgreb i meddelelseshemmeligheden.  

 Justitsministeriet foreslår derfor, at reglerne om observation udformes  

 således, at der fortsat er overensstemmelse mellem kravene til  

 kriminaliteten i forbindelse med indgreb i meddelelseshemmeligheden og de  

 særlig kvalificerede former for observation.
Med hensyn til politiets anvendelse af observation af  

 personer på frit tilgængelige steder eller uden anvendelse af  

 optisk udstyr (ikke kvalificerede indgreb) som efterforskningsmiddel er det  

 Justitsministeriets opfattelse, at der ikke er behov for at regulere denne  

 form for observation.
Justitsministeriet har herved navnlig lagt vægt  

 på, at indgrebet ikke er et straffeprocessuelt tvangsindgreb, og at der  

 i lyset af den gældende praksis ikke er noget behov for en  

 lovregulering af denne form for observation.
Ministeriet har også lagt  

 vægt på, at ingen af de myndigheder og organisationer, der er  

 hørt over Strafferetsplejeudvalgets betænkning, har  

 foreslået en sådan lovregulering.
 Der henvises i øvrigt til bemærkningerne til  

 den foreslåede bestemmelse i retsplejelovens § 791 a.
7. Ændring af prøvesagsordningen for advokater 7.1. Gældende ret En advokat har møderet for landsret og i alle sager  

 for Sø- og Handelsretten, når advokaten har bestået en  

 prøve i procedure, jf. retsplejelovens § 133, stk. 1.
Prøven består i, at den  

 pågældende udfører to retssager, der slutter med mundtlig  

 domsforhandling, jf. § 133, stk. 4, 1. pkt.
Prøven kan  

 aflægges for en af landsretterne eller Sø- og Handelsretten i  

 København, jf. § 133, stk. 3. De to sager skal  

 udføres ved samme ret.
En sag kan kun danne grundlag for prøven,  

 såfremt vedkommende ret finder den egnet hertil, jf. § 133,  

 stk. 4, 2. pkt.
Der stilles ikke i loven særlige krav til  

 prøvesagernes karakter.
Det er således vedkommende ret, der  

 afgør, om en sag er egnet som grundlag for prøven, herunder om  

 sagen frembyder tilstrækkelige muligheder for at godtgøre  

 kandidatens kvalifikationer.
I vurderingen af en sags egnethed indgår  

 en række momenter, især omfanget af forelæggelse og  

 bevisførelse samt procedurens forventede sværhedsgrad.
Prøven er bestået, når retten finder  

 udførelsen af to egnede prøvesager tilfredsstillende, jf.  

 retsplejelovens § 133, stk. 5, 1. pkt.
Finder den  

 pågældende ret, at det ud fra den første prøvesags  

 karakter og udførelsen heraf, ikke er påkrævet med endnu  

 en sag for at bedømme kandidatens kvalifikationer, kan den dog  

 erklære prøven for bestået alene på dette grundlag,  

 jf. retsplejelovens § 133, stk. 5, 2. pkt.
 Den anden sag skal udføres senest tre år  

 efter udførelsen af den første, medmindre retten meddeler  

 undtagelse herfra, jf. retsplejelovens § 133, stk. 5, 3. pkt.
7.2. Advokatrådets forslag Antallet af egnede prøvesager er blevet mindre i  

 takt med, at ændringer af retsplejeloven har medført, at den  

 almindelige regel nu er, at civile sager skal behandles ved byret i 1.  

 instans.
Det begrænsede antal egnede prøvesager har for nogle  

 advokater betydet, at det er vanskeligt at få mulighed for at  

 aflægge procedureprøven.
 Som følge heraf har Advokatrådet rettet  

 henvendelse til Justitsministeriet med forslag om ændring af  

 prøvesagsordningen.
 Henvendelsen er sket på baggrund af de forslag, der  

 er fremsat i en rapport om møderet for landsret afgivet den 8. juli  

 1992 af Advokatrådets udvalg vedrørende unge advokater,  

 underudvalget vedrørende prøvesager.
 Advokatrådet har henstillet, at bestemmelsen i  

 retsplejelovens § 133, stk. 3, hvorefter prøven med henblik  

 på opnåelsen af møderet aflægges for en af  

 landsretterne eller Sø- og Handelsretten, ændres, således  

 at det bliver muligt at aflægge de i § 133, stk. 4,  

 nævnte to prøvesager for forskellige retter.
 Det er i rapporten foreslået, at en sådan  

 ændring bør kombineres med, at vedkommende ret efter  

 tilfredsstillende udførelse af første prøvesag udsteder  

 en erklæring til kandidaten om, at prøvesagen er udført.  

 Da det beror på en helhedsvurdering af udførelsen af de to  

 sager, om kandidaten har bestået, bør erklæringen efter  

 udvalgets opfattelse ikke indeholde en bemærkning om, at kandidaten har  

 bestået den første prøvesag, men erklæringen  

 bør dog være udtryk for, at kandidaten ikke allerede efter den  

 første prøvesag er »dumpet«.
Advokatrådet har endvidere anbefalet, at  

 bestemmelsen i retsplejelovens § 133, stk. 5, ændres,  

 således at 3-års fristen for udførelsen af anden  

 prøvesag forlænges til en 5-års frist.
Advokatrådet  

 har i den forbindelse foreslået, at dispensationsadgangen bevares, selv  

 om fristen forlænges, samt at der ved bemærkningerne til  

 lovforslaget lægges op til en mere lempelig administration af  

 dispensationsmuligheden.
 Advokatrådet har ligeledes fundet det forsvarligt,  

 at der ved bemærkningerne gennemføres en mere liberal  

 administration af reglen i § 133, stk. 5, hvorefter retten kan  

 erklære prøven bestået på grundlag af én  

 prøvesag.
Advokatrådet har endelig henvist til, at udvalget  

 har foreslået, at prøven - ud over for landsretterne og  

 Sø- og Handelsretten - skal kunne aflægges for en voldgiftsret  

 eller andre judicielle organer, hvis der medvirker mindst én dommer  

 fra Højesteret, landsretterne eller Sø- og Handelsretten.
Dette  

 kunne eksempelvis være de faste voldgiftsretter samt Arbejdsretten.
 Justitsministeriet har på baggrund af  

 Advokatrådets henvendelse anmodet præsidenterne for Østre  

 Landsret, Vestre Landsret og Sø- og Handelsretten samt Den Danske  

 Dommerforening og Foreningen af Advokater og Advokatfuldmægtige om en  

 udtalelse.
 Det fremgår af høringssvarene, at alle de  

 hørte parter kan anbefale, at retsplejelovens § 133 ændres  

 således, at det bliver muligt at afholde de to prøvesager for  

 forskellige retter, samt at 3-års fristen ændres til en  

 5-års frist.
 Derimod har kun Sø- og Handelsretten og Foreningen  

 af Advokater og Advokatfuldmægtige umiddelbart kunnet anbefale, at  

 prøven også skal kunne aflægges ved andre judicielle  

 organer.
7.3. Justitsministeriets overvejelser Justitsministeriet finder, at prøvesagssystemet er  

 et vigtigt instrument med henblik på at sikre, at de advokater, der  

 opnår møderet for landsretterne og i alle sager for Sø-  

 og Handelsretten, også er kvalificerede til opgaven.  

 Prøvesagssystemet bør imidlertid så vidt muligt indrettes  

 således, at der ikke skabes unødige vanskeligheder for  

 prøvesagskandidater med hensyn til at finde egnede  

 prøvesager.
 Justitsministeriet finder det uheldigt, hvis advokater,  

 der ønsker møderet for landsret, og er kvalificeret til  

 opgaven, ikke kan opnå denne møderet som følge af en  

 ufleksibel indretning af prøvesagsordningen.
Allerede i dag vil prøvesager ofte være  

 udført for to forskellige afdelinger i den pågældende ret  

 og dermed for forskellige dommere.
På den baggrund vil det næppe  

 være forbundet med væsentligt øgede vanskeligheder for  

 retterne at foretage en samlet bedømmelse af udførelsen af to  

 prøvesager, hvis de er udført for to forskellige retter.  

 Justitsministeriet er derfor enig i, at prøvesagerne skal kunne  

 udføres ved to forskellige retter.
Justitsministeriet finder, at  

 spørgsmålet om, hvilken fremgangsmåde der skal  

 følges, når prøvesagerne afvikles ved forskellige retter,  

 herunder spørgsmålet om, hvorvidt retten efter en  

 tilfredsstillende udførelse af første prøvesag skal  

 udstede en erklæring til kandidaten, bør overlades til  

 landsretterne og Sø- og Handelsretten.
Justitsministeriet finder også, at 3-års  

 fristen fra første prøvesag er udført, til anden  

 prøvesag udføres, bør ændres til en 5-års  

 frist, og at dispensationsadgangen bør bevares.
Ministeriet finder dog  

 ikke anledning til herudover at foreslå en mere lempelig administration  

 af dispensationsadgangen.
Justitsministeriet kan heller ikke tilslutte sig en mere  

 liberal administration af reglerne i § 133, stk. 5, hvorefter  

 retten kan erklære prøven bestået på grundlag af  

 én prøvesag.
Justitsministeriet finder, at udgangspunktet om,  

 at prøvesagskandidaten skal udføre to prøvesager, er  

 vigtig med henblik på at sikre, at kun kvalificerede advokater  

 opnår møderet for landsret.
Justitsministeriet kan endvidere ikke tilslutte sig  

 forslaget om, at prøven skal kunne aflægges ved andre judicielle  

 organer end landsretterne og Sø- og Handelsretten.
Efter  

 Justitsministeriets opfattelse bør prøven således fortsat  

 aflægges ved en af de retter, som møderetten knytter sig  

 til.
 Der henvises i øvrigt til bemærkningerne til  

 de foreslåede ændringer af retsplejelovens § 133,  

 stk. 3 og 5.
 8. Forslagets økonomiske og administrative konsekvenser m.v.
 Lovforslaget skønnes ikke at medføre  

 økonomiske eller administrative konsekvenser for det offentlige af  

 betydning.
Lovforslaget har ingen økonomiske eller  

 administrative konsekvenser for erhvervslivet.
Lovforslaget har ingen  

 miljømæssige konsekvenser og indeholder ikke EU-retlige  

 aspekter.
 9. Hørte myndigheder m.v.
Lovforslaget fra forrige folketingssamling (nr.
L 177 af  

 4. februar 1998) har været sendt til høring hos:
 Præsidenterne for Østre og Vestre Landsret,  

 Sø- og Handelsretten, Københavns Byret og retterne i  

 Århus, Odense, Ålborg og Roskilde, Rigsadvokaten,  

 Rigspolitichefen, Politidirektøren i København, Den Danske  

 Dommerforening, Foreningen af Politimestre i Danmark,  

 Dommerfuldmægtigforeningen, Politifuldmægtigforeningen, Dansk  

 Politiforbund, Dansk Kriminalpolitiforening, Advokatrådet, Foreningen  

 af Advokater og Advokatfuldmægtige, Det Danske Center for  

 Menneskerettigheder, Danske Dagblades Forening, Dansk Journalistforbund,  

 Danmarks Radio, TV 2 og Sammenslutningen af lokale radio- og  

 tv-stationer i Danmark.
Det bemærkes, at det tidligere fremsatte lovforslag  

 også indeholdt bestemmelser om dommeres habilitet ved  

 varetægtsfængsling under domsforhandlingen i  

 retshåndhævelsesøjemed.
Disse bestemmelser er ikke  

 medtaget i dette lovforslag, jf. ovenfor under pkt 1.1.
 Det kan i øvrigt oplyses, at  

 Strafferetsplejeudvalgets betænkning nr. 1223/1991 om  

 beslaglæggelse og edition under efterforskning har været sendt  

 til høring i 1991.
 Endvidere har et udkast til et lovforslag om bl.a.  

 beslaglæggelse og edition, der stort set svarer til det nu  

 foreliggende, været sendt til høring i 1993.
 Strafferetsplejeudvalgets betænkning nr. 1298/ 1995  

 om fotoforevisning, konfrontation, efterlysning og observation har  

 været sendt til høring i 1995.
 Et lovudkast om ændrede regler for  

 varetægtsfængsling under domsforhandlingen har været sendt  

 til høring i 1996.
 Endelig har Advokatrådets forslag om ændring  

 af prøvesagsordningen været sendt til høring i 1997.
Bemærkninger til lovforslagets enkelte  

 bestemmelser I bilaget til lovforslaget er de foreslåede regler  

 sammenholdt med de nugældende regler.
Til § 1 Til nr. 1 og 4 (retsplejelovens § 6 a og § 18 c) Ændringen er en konsekvens af, at kapitel 5 a i lov  

 om arbejdsformidling og arbejdsløshedsforsikring m.v. er ophævet  

 og erstattet af lov nr. 414 af 1. juni 1994 om varsling m.v. i forbindelse  

 med afskedigelser af større omfang (som ændret ved lov nr. 184  

 af 12. marts 1997).
Til nr. 2 og 3 (retsplejelovens § 16 a, stk. 1, 3. pkt., og  

 § 17, stk. 1) Ændringen er en konsekvens af, at civil- og  

 kriminalretterne i Frederikssund, Næstved og Frederikshavn er blevet  

 sammenlagt til henholdsvis retten i Frederikssund, retten i Næstved og  

 retten i Frederikshavn.
Til nr. 5 (retsplejelovens § 124, stk. 8) Den gældende bestemmelse om advokatselskaber i  

 retsplejelovens § 124, stk. 8, indebærer, at der kan  

 pålægges aktieselskaber, anpartsselskaber, andelsselskaber eller  

 lignende bødeansvar for overtrædelse af reglerne i § 124,  

 stk. 1, 3 eller 4, eller forskrifter, der udstedes i medfør af  

 stk. 5.
Ved lov nr. 474 af 12. juni 1996 om ændring af  

 straffeloven blev der fastsat regler om strafansvar for selskaber m.v.  

 (juridiske personer) i straffeloven, således at bestemmelser herom i  

 andre love kan udformes som en henvisning til reglerne i straffeloven.
Det  

 var i bemærkningerne til lovforslaget forudsat, at allerede  

 gældende bestemmelser om strafansvar for juridiske personer blev  

 ændret i overensstemmelse hermed ved førstkommende  

 lejlighed.
 Det foreslås derfor, at bestemmelsen i  

 retsplejelovens § 124, stk. 8, ændres til en henvisning til  

 reglerne i straffelovens 5. kapitel om strafansvar for juridiske  

 personer.
Til nr. 6 og 7 (retsplejelovens § 133, stk. 3 og 5) Ændringerne angår reglerne om, hvordan  

 advokater opnår møderet for landsret og i alle sager for  

 Sø- og Handelsretten.
Der henvises herom nærmere til pkt. 7 i de  

 almindelige bemærkninger.
 Det foreslås, at de to prøvesager, der skal  

 føres med henblik på at opnå møderetten, for  

 fremtiden skal kunne føres for to forskellige retter.
Det vil fortsat skulle bero på en helhedsvurdering  

 af udførelsen af de to prøvesager, om  

 prøvesagskandidaten har bestået prøven.
I det omfang,  

 prøven aflægges for to forskellige retter, forudsætter  

 forslaget derfor, at der foretages en samlet bedømmelse af dommere ved  

 to forskellige retter.
 Det foreslås endvidere, at 3-års fristen for  

 udførelsen af anden prøvesag forlænges til en 5-års  

 frist.
Adgangen til at dispensere fra fristen foreslås  

 bevaret, og det foreslås, at det er den ret, hvor anden prøvesag  

 udføres, der skal kunne meddele dispensationen.
Det forudsættes,  

 at i de tilfælde, hvor prøvesagerne ønskes ført  

 for to forskellige retter, vil der ikke blive truffet afgørelse om  

 dispensation uden forudgående høring af den ret, hvor  

 første prøvesag er udført.
Til nr.8 (retsplejelovens § 139, stk. 3, 4. pkt.) Ændringen er en konsekvens af, at retsplejelovens  

 § 139, stk. 1, 2. pkt., er ændret ved lov nr. 936 af 27.  

 december 1991 om ændring af forskellige lovbestemmelser om  

 erhvervsudøvelse på grundlag af autorisation.
Henvisningen i  

 § 139, stk. 3, 4. pkt, til stk. 1, 2. pkt., skal derfor  

 ændres til stk. 1, 3. pkt.
Til nr. 9 (retsplejelovens § 213 b, stk. 1) Der er tale om en konsekvensændring som følge  

 af ændringer af søloven.
Den tidligere bestemmelse i  

 sølovens § 223 a om uegentligt skibssammenstød findes nu i  

 sølovens § 163, jf. lov nr. 170 af 16. marts 1994 med senere  

 ændringer.
Henvisningen i retsplejelovens § 213 b, stk. 1,  

 til: »sølovens § 223 a« skal derfor ændres til:  

 »sølovens § 163«.
Til nr. 10 (retsplejelovens § 219 a, stk. 6) Ved lov nr. 414 af 10. juni 1997 om hurtigere behandling  

 af civile sager m.v. blev reglerne om afsigelse af domme og kendelser i  

 civile sager samlet i § 219, mens reglerne om afsigelse af domme og  

 kendelser i straffesager blev udskilt og samlet i en ny bestemmelse i  

 § 219 a.
I forlængelse heraf foreslås det, at de  

 tidligere regler om rettens vejledning af tiltalte om ankereglerne gentages i  

 § 219 a.
Som noget nyt foreslås det endvidere, at retten, hvis  

 tiltalte er til stede, når sagen optages til dom, skal vejlede tiltalte  

 om ankereglerne samtidig med, at retten tilkendegiver, hvornår dommen  

 vil blive afsagt.
Dette gælder dog kun, hvis dommen ikke afsiges samme  

 dag, som sagen er optaget til dom.
Herved sikres det, at tiltalte bliver  

 gjort bekendt med, at ankefristen i denne situation regnes fra den dag,  

 dommen er afsagt, selv om tiltalte ikke er til stede ved domsafsigelsen og  

 først modtager udskrift af dommen på et senere tidspunkt.
Til nr. 11 (retsplejelovens § 501, stk. 3, nr. 4) Der er tale om en ændring af redaktionel karakter.  

 Den gældende bestemmelse i retsplejelovens § 501, stk. 3, nr.  

 4, henviser til lov nr. 139 af 29. marts 1978 om visse forbrugeraftaler  

 (»dørsalgsloven«). Da loven imidlertid er ændret flere gange  

 siden, foreslås det af ordensmæssige hensyn - og for at  

 undgå at skulle ændre retsplejeloven hver gang lov om visse  

 forbrugeraftaler ændres - at henvisningen til lovens nummer og dato  

 udelades.
Til nr. 12 (retsplejelovens § 628, stk. 3) Der er tale om en konsekvensændring som følge  

 af ikrafttrædelsen af en ny sølov (lov nr. 170 af 16. marts 1994  

 med senere ændringer). I den ny sølov er bestemmelserne i  

 kapitel 12 a om arrest i skib flyttet til kapitel 4. Henvisningen i  

 retsplejelovens § 628, stk. 3, til: »sølovens kapitel 12 a«  

 skal derfor ændres til: »sølovens kapitel 4«.
Til nr. 13 og 14 (retsplejelovens § 684, stk. 1, nr. 3, og  

 § 701, stk. 2) Disse bestemmelser foreslås ophævet som en  

 konsekvens af, at presselovens regler om forbud mod udbredelse af skrifter  

 trykt i udlandet er ophævet ved lov nr. 348 af 6. juni 1991 om  

 medieansvar.
Til nr. 15 (retsplejelovens § 722, stk. 1, nr. 2) Der er tale om en konsekvensændring som følge  

 af ikrafttrædelsen af lov om social service, jf. nu  

 lovbekendtgørelse nr. 581 af 6. august 1998. § 40 i lov om social  

 service svarer til § 33 i den tidligere lov om social bistand.
Til nr. 16 (retsplejelovens § 731, stk. 1, litra c) Der er tale om en konsekvensændring som følge  

 af de foreslåede regler om beslaglæggelse.
Til nr. 17 (retsplejelovens § 745, stk. 3) Den foreslåede ændring af § 745,  

 stk. 3, 1. pkt., indebærer, at forsvareren får adgang til at  

 være til stede, når der gennemføres en fotoforevisning,  

 som må formodes at ville finde anvendelse som bevis under  

 domsforhandlingen.
Dette svarer til, hvad der gælder ved  

 gennemførelsen af andre efterforskningsskridt, så som  

 afhøringer, konfrontationer m.v.
Det foreslås endvidere som nyt  

 2. og 3. pkt., at forsvareren får adgang til at stille forslag med  

 hensyn til gennemførelsen af det pågældende  

 efterforskningsskridt, ligesom forsvarerens bemærkninger i så  

 henseende skal tilføres politirapporten.
Forslaget, der næppe  

 indebærer nogen væsentlig ændring i forhold til  

 gældende praksis, skal ses i sammenhæng med forslaget til ny  

 § 812, jf. bemærkningerne til denne bestemmelse.
Selv om forsvareren har modtaget meddelelse om tidspunktet  

 for gennemførelsen af efterforskningsskridtet, er det ikke altid  

 muligt for den pågældende at være til stede.
Det bør  

 naturligvis have undtagelsens karakter, at disse efterforskningsskridt  

 gennemføres i forsvarerens fravær, når forsvareren har  

 udtrykt ønske om at være til stede.
Imidlertid kan der forekomme  

 tilfælde, hvor gennemførelsen ikke kan udsættes.
Det  

 foreslås derfor, at politiet i sådanne tilfælde kan  

 gennemføre efterforskningsskridtet uden forsvarerens  

 tilstedeværelse.
Der skal i så fald uden ophold gives forsvareren  

 meddelelse om det foretagne.
Det bemærkes, at det i sagens natur ikke kommer  

 på tale at indkalde en forsvarer til en fotoforevisning, når der  

 ikke er rejst sigtelse eller ikke er grundlag for at rejse sigtelse mod en  

 bestemt person, fordi situationen er den, at politiet ikke har mistanke til  

 nogen bestemt person.
Er der således tale om en fotoforevisning, hvor  

 der skal forevises et større antal billeder af personer, der ikke kan  

 betragtes som værende mistænkte, men blot anses for mulige  

 gerningsmænd, vil der således ikke blive tale om at indkalde en  

 forsvarer til varetagelse af de pågældendes interesser.
 Såfremt der opstår tvist mellem politiet  

 på den ene side og sigtede eller dennes forsvarer på den anden  

 side vedrørende lovligheden af et allerede gennemført eller  

 påtænkt efterforskningsskridt, vil spørgsmålet kunne  

 kræves forelagt for retten i medfør af bestemmelsen i  

 retsplejelovens § 746, stk. 1.
Til nr. 18 (retsplejelovens § 748, stk. 1, 2. pkt.) Henvisningen i den gældende § 748, stk. 1,  

 2. pkt., til kapitel 75 b om beslaglæggelse udgår som en  

 konsekvens af ophævelsen af dette kapitel.
Samtidig foreslås som  

 noget nyt en henvisning til kapitel 74 om beslaglæggelse og edition,  

 jf. nærmere pkt. 2.3.2. i de almindelige bemærkninger.
 Efter den gældende bestemmelse skal sigtede ikke  

 underrettes om retsmøder, der afholdes med henblik på at  

 opnå rettens forudgående kendelse om bl.a. edition eller  

 beslaglæggelse efter retsplejelovens kapitel 75 b, dvs.  

 beslaglæggelse med henblik på sikring af bevismidler,  

 konfiskation eller vindikation (udlevering til den retmæssige  

 ejer).
Ændringen medfører, at sigtede heller ikke  

 skal underrettes om retsmøder, der afholdes med henblik på at  

 opnå rettens forudgående kendelse om beslaglæggelse med  

 henblik på sikring af krav på sagsomkostninger, bøder og  

 erstatningskrav.
Underretning kan således efter forslaget undlades,  

 uanset hvilken form for beslaglæggelse eller edition retsmødet  

 angår.
Til nr. 19 (overskriften til kapitel 71) Ændringen er en konsekvens af de foreslåede  

 regler om observation.
Til nr. 20 (retsplejelovens § 786, stk. 4) Det foreslås, at justitsministeren bemyndiges til at  

 fastsætte regler om økonomisk godtgørelse for udgifter i  

 forbindelse med bistand til politiet til gennemførelse af indgreb i  

 meddelelseshemmeligheden.
Efter retsplejelovens § 786, stk. 1,  

 gælder der en pligt for post- og telegrafvæsenet,  

 telefonselskaberne og andre tilsvarende virksomheder til at bistå  

 politiet ved indgreb i meddelelseshemmeligheden.
Politiet yder i dag i et  

 vist omfang økonomisk godtgørelse til disse virksomheder.
Den  

 foreslåede bestemmelse vil gøre det muligt for justitsministeren  

 at fastsætte nærmere regler herom, herunder om størrelsen  

 af den økonomiske godtgørelse.
Det forudsættes i den  

 forbindelse, at den økonomiske godtgørelse alene skal  

 dække de udgifter, der er forbundet med indgrebet.
 Der bemærkes, at den foreslåede bestemmelse i  

 retsplejelovens § 804, stk. 5, indeholder en bestemmelse, der  

 bemyndiger justitsministeren til at fastsætte nærmere regler om i  

 særlige tilfælde at yde økonomisk godtgørelse for  

 udgifter i forbindelse opfyldelse af et editionspålæg.
Til nr. 21 (retsplejelovens § 791 a) Bestemmelsen indeholder en ny regel, hvorved betingelserne  

 for politiets adgang til ved hjælp af optiske instrumenter at iagttage  

 personer, der befinder sig på et ikke frit tilgængeligt sted -  

 såkaldt observation - lovreguleres, jf. nærmere pkt. 6 i de  

 almindelige bemærkninger.
Forslaget indebærer en  

 begrænsning i politiets nuværende adgang til observation.
 Uden for reguleringen falder politiets iagttagelse af  

 personer, der befinder sig på et frit tilgængeligt sted, samt  

 iagttagelser, der sker med det blotte øje.
Observation af et frit tilgængeligt sted kan som en  

 nødvendig følge indebære et meget begrænset indblik  

 på områder, der ikke er frit tilgængelige.
F.eks hvis  

 politiet observerer et frit tilgængeligt dørparti eller  

 lignende, og nogen åbner døren.
En sådan utilsigtet  

 observation af et meget begrænset ikke frit tilgængeligt  

 område falder uden for bestemmelsens anvendelsesområde.
 Idet der henvises til opdelingen i kvalificerede, mere  

 kvalificerede og særlig kvalificerede indgreb, der er omtalt i pkt.  

 6.2.1.1. i de almindelige bemærkninger, bemærkes, at stk. 1  

 vedrører de kvalificerede indgreb, stk. 2 vedrører de mere  

 kvalificerede indgreb, og stk. 3 vedrører de særlig  

 kvalificerede indgreb.
 I stk. 1 foreslås, at indgrebet kan  

 foretages, hvis det er af væsentlig betydning for efterforskningen  

 (indikationskrav). Kravet til kriminalitetens art er, at der er tale om en  

 lovovertrædelse, der efter loven kan medføre frihedsstraf.  

 Kriminalitetskravet er en skærpelse i forhold til den gældende,  

 ulovbestemte retstilstand på området.
 I stk. 2 foreslås det at skærpe  

 kriminalitetskravet, således at efterforskningen skal angå en  

 lovovertrædelse med en strafferamme på mindst 1 år og 6  

 måneder i tilfælde, hvor observationen foretages ved hjælp  

 af fjernbetjent eller automatisk virkende tv-kamera, fotografiapparat eller  

 lignende apparat.
 Med hensyn til særlig kvalificerede indgreb  

(stk. 3) foreslås det, at betingelserne for  

 iværksættelse af sådan observation svarer til betingelserne  

 efter retsplejelovens § 781, stk. 1, for indgreb i  

 meddelelseshemmeligheden, da indgrebene er sammenlignelige både med  

 hensyn til beskyttelsesinteressen og udførelsesmåden.
 Herudover foreslås det at stille særlige krav  

 til karakteren af de interesser, som den pågældende  

 straffebestemmelse tilsigter at værne, nemlig krav svarende til de, der  

 gælder efter retsplejelovens § 781, stk. 5, om anden  

 aflytning (rumaflytning).
Efter stk. 3, nr. 1, kræves det  

 således, at der er bestemte grunde til at antage, at bevis i sagen kan  

 opnås ved indgrebet, og efter nr. 2 foreslås der som  

 indikationskrav, at indgrebet må antages at være af  

 afgørende betydning for efterforskningen.
I nr. 3  

 foreslås som kriminalitetskrav, at efterforskningen skal angå en  

 lovovertrædelse, der efter loven kan straffes med fængsel i 6  

 år eller derover, en forsætlig overtrædelse af  

 straffelovens kapitler 12 eller 13 (statsforbrydelser), en overtrædelse  

 af en række specielt opregnede straffelovsbestemmelser eller en  

 overtrædelse af udlændingelovens § 59, stk. 3, om  

 menneskesmugling.
Endelig foreslås i nr. 4, at efterforskningen  

 skal vedrøre en lovovertrædelse, som har medført eller  

 kan medføre fare for menneskers liv eller velfærd eller for  

 betydelige samfundsværdier.
Stk. 4 indeholder en bestemmelse om  

 betydningen af, at den, der har rådighed over det ikke frit  

 tilgængelige sted, meddeler samtykke til, at der foretages observation  

 af lokaliteten.
Efter bestemmelsen kan samtykke alene meddeles af den, der  

 har rådighed over det ikke frit tilgængelige sted, såfremt  

 den pågældende tillige er den forurettede ved den  

 lovovertrædelse, der efterforskes.
Et gyldigt samtykke fra den  

 forurettede indebærer herefter, at de materielle betingelser for  

 anvendelse af observation bortfalder.
Det foreslås, at samtykket af  

 hensyn til eventuel senere bevistvivl skal være skriftligt.
 Stk. 5 indeholder en særlig udformning  

 af proportionalitetsgrundsætningen svarende til reglen i § 782,  

 stk. 1, om indgreb i meddelelseshemmeligheden.
 Opdelingen i særlig kvalificerede, henholdsvis mere  

 kvalificerede og kvalificerede indgreb har også betydning for den af  

 udvalget foreslåede kompetenceregel i stk. 6, idet  

 observation, der er omfattet af stk. 2 eller stk. 3, alene kan  

 iværksættes efter forudgående eller efterfølgende  

 retskendelse, jf. henvisningen til reglen i retsplejelovens § 783.
Observation, der er omfattet af stk. 1, kan derimod  

 besluttes af politiet.
På baggrund af karakteren af denne observation  

 er der ikke fundet grundlag for at fastsætte en underretningspligt.  

 Såfremt den observerede bliver bekendt med observationen, følger  

 det af den almindelige bestemmelse i retsplejelovens § 746, stk. 1,  

 at der er mulighed for at kræve tvistigheder forelagt for retten.
 Som det fremgår af bestemmelsen i stk. 6, er  

 yderligere en række af de regler, der gælder for indgreb i  

 meddelelseshemmeligheden, gjort tilsvarende anvendelige på observation.  

 Det drejer sig om § 782, stk. 2, hvorefter der ikke må  

 foretages aflytning m.v. med hensyn til den mistænktes forbindelse med  

 personer, der efter § 170 er udelukket fra at afgive forklaring som  

 vidne, §§ 784-785 om advokatbeskikkelse m.v., § 788, stk. 1,  

 § 788, stk. 2, nr. 2, og § 788, stk. 3-4, om  

 efterfølgende underretning om indgrebet, § 789 om politiets  

 adgang til at anvende de oplysninger, der er fremkommet ved et indgreb i  

 meddelelseshemmeligheden, og § 791 om politiets adgang til at opbevare  

 det fremkomne materiale.
Det bemærkes, at observation efter bestemmelsens  

 stk. 2 eller stk. 3 forudsætter rettens tilladelse eller  

 efterfølgende godkendelse.
I de tilfælde, hvor retten meddeler  

 tilladelse til indgrebet, og hvor indgrebet for at kunne gennemføres  

 forudsætter, at politiet skaffer sig adgang til og opsætter  

 overvågningsudstyr på den lokalitet, som indgrebet angår,  

 må rettens tilladelse som en nødvendig konsekvens  

 indebære, at politiet kan skaffe sig adgang til lokaliteterne og  

 opsætte det pågældende udstyr.
Dette svarer til den  

 tilsvarende situation ved indgreb i meddelelseshemmeligheden.
Det  

 bemærkes herved, at de lokaliteter, som indgrebet angår, skal  

 anføres i kendelsen, jf. henvisningen i stk. 6 til  

 retsplejelovens § 783.
Til nr. 22 (retsplejelovens kapitel 74) Forslaget til et nyt kapitel 74 om beslaglæggelse og  

 edition indebærer en revision og en modernisering af de gældende  

 regler herom i retsplejelovens kapitel 74 og 75 b.
Reglerne om  

 beslaglæggelse efter dom foreslås dog bevaret som § 1002 i  

 retsplejelovens kapitel 90 om fuldbyrdelse af domme i straffesager.
Om  

 baggrunden for de foreslåede ændringer henvises til pkt. 2 i de  

 almindelige bemærkninger.
Til § 801 Bestemmelsen i stk. 1 indeholder en oversigt  

 over de situationer, hvor der under visse betingelser kan ske  

 beslaglæggelse.
Der er tale om en informativ bestemmelse, som ikke er  

 tiltænkt noget selvstændigt indhold.
I stk. 1, nr. 4, om beslaglæggelse, når  

 sigtede har unddraget sig sagens videre forfølgning (formuebeslag), er  

 der foretaget en ændring af redaktionel karakter i forhold til  

 Strafferetsplejeudvalgets lovudkast, idet »sigtede« er ændret til:  

 »tiltalte«.
Det skyldes, at formuebeslag forudsætter, at der er rejst  

 tiltale, jf. den foreslåede bestemmelse i retsplejelovens § 802,  

 stk. 3.
 Det følger af stk. 2, at effekter, der  

 findes af politiet i forbindelse med efterforskning, kan opbevares af  

 politiet uden forelæggelse for retten, så længe  

 ejerforholdet er ukendt, og ingen gør krav på effekterne.  

 Når efterforskningen er afsluttet, skal effekterne behandles efter  

 reglerne i lov om hittegods, jf. lovbekendtgørelse nr. 591 af 1.  

 september 1986, som ændret ved lov nr. 100 af 17. februar 1998, hvis  

 der fortsat ikke er nogen, der har gjort krav på dem.
Bestemmelsen vedrører således effekter, som  

 ingen har eller påberåber sig rådighed over.
For så  

 vidt angår effekter, som mistænkte eller andre har rådighed  

 over, finder henholdsvis § 802 og § 803 anvendelse.
Østre Landsret har ved to kendelser, der er  

 gengivet i Ugeskrift for Retsvæsen 1992, s. 431 og 432, truffet  

 afgørelse om beslaglæggelse af pengebeløb, som de sigtede  

 i sager om overtrædelse af straffelovens § 191 var i besiddelse  

 af, men som angiveligt tilhørte andre.
Landsretten afviste, at der var  

 tale om hittegods, idet pengene var i de sigtedes varetægt.
Under  

 hensyn til de omstændigheder, hvorunder pengene blev fundet,  

 tiltrådte landsretten i begge sager, at der var holdepunkter for at  

 antage, at beløbet hidrørte fra lovovertrædelser.
Da der  

 under en senere straffesag mod den person, som pengene blev opbevaret for,  

 kunne blive spørgsmål om konfiskation af beløbet, fandtes  

 betingelserne for beslaglæggelse at foreligge, jf. den gældende  

 bestemmelse i retsplejelovens § 825, jf. § 824.
 Der tilsigtes ikke ændringer i denne retstilstand  

 med lovforslaget.
Såfremt det i sådanne tilfælde ikke  

 viser sig muligt at identificere den person, der kan sigtes for den  

 lovovertrædelse, som pengebeløbet må antages at  

 hidrøre fra, forudsættes politiet imidlertid på et senere  

 tidspunkt at kunne konstatere, at der (nu) er tale om hittegods, idet ingen  

 gør krav på pengene.
Beslutter politiet at opgive eller frafalde  

 påtale mod den pågældende, vil spørgsmålet om,  

 til hvem det beslaglagte gods skal udleveres, kunne indbringes for retten  

 efter den foreslåede bestemmelse i retsplejelovens § 807 d,  

 stk. 1, 2. pkt., jf. bemærkningerne til denne bestemmelse.
 Tilfælde, hvor effekter afleveres til politiet af  

 ikke mistænkte med henblik på efterforskningen, er omfattet af  

 § 804, stk. 3.
 For så vidt angår indgreb i  

 meddelelseshemmeligheden samt fratagelse af de genstande og penge, som en  

 anholdt har hos sig, opretholdes de hidtil gældende regler, hvortil der  

 henvises i stk. 3.
Det kan i den forbindelse nævnes, at  

 Højesteret i to afgørelser gengivet i Ugeskrift for  

 Retsvæsen 1993, s. 1, og 1995, s. 374, har fastslået, at  

 retten kun kan give telefonselskaber pålæg om edition med hensyn  

 til teleoplysninger - dvs. oplysning om hvilke telefoner der sættes i  

 forbindelse med en bestemt telefon - hvis også betingelserne i  

 retsplejelovens § 781 er opfyldt.
Dette gælder, uanset om  

 oversigten over telefonsamtaler er udarbejdet før eller efter,  

 politiet indledte en efterforskning mod den person, som oplysningerne  

 angår.
 Der tilsigtes ikke ændringer i denne retstilstand  

 med lovforslaget.
Til § 802 Bestemmelsen fastsætter betingelserne for  

 beslaglæggelse hos mistænkte.
Der sondres mellem »genstande« (stk. 1) og  

 »gods« (stk. 2). Beslaglæggelse af »genstande« sker i  

 forbindelse med efterforskningen og kan omfatte effekter uden nogen  

 værdi, f.eks. et brev.
Udtrykket »genstande« omfatter - i  

 overensstemmelse med praksis efter den gældende § 824, stk. 1  

 - også penge.
Ved »gods« forstås derimod formueaktiver, idet der  

 her er tale om beslaglæggelse til sikkerhed for visse fordringer.
Det  

 kræves ikke, at »gods« kan påvises fysisk.
Der kan f.eks.  

 være tale om aktiver registreret i Værdipapircentralen.  

 Særligt for så vidt angår beslaglæggelse af genstande  

 eller værdier, der kan konfiskeres, bemærkes, at  

 beslaglæggelse med henblik på udbytte- eller  

 genstandskonfiskation skal ske efter stk. 1, mens beslaglæggelse  

 med henblik på værdikonfiskation skal ske efter stk. 2.  

 Sondringen har bl.a. betydning for den civilretlige virkning af  

 beslaglæggelsen, jf. den foreslåede § 807 b og  

 bemærkningerne til denne bestemmelse.
Mistankekravet i stk. 1, nr. 1, og stk. 2,  

 nr. 1, er nyt, men vil næppe indebære nogen ændring i  

 forhold til hidtidig praksis.
Det foreslås, at den  

 pågældende skal være »mistænkt med rimelig grund«  

 svarende til kravet i § 755, stk. 1, og § 792 a, stk. 1,  

 om henholdsvis anholdelse og legemsbesigtigelse.
Forslagets stk. 1 omfatter i det  

 væsentlige de samme tilfælde som den hidtidige § 824,  

 stk. 1. For så vidt angår beslaglæggelse med henblik  

 på konfiskation bemærkes dog, at beslaglæggelse skal ske  

 efter stk. 1, når der bliver tale om konfiskation af udbytte, jf.  

 f.eks. straffelovens § 75, stk. 1, 1. pkt., 1. led, og § 76 a,  

 stk. 1-3, eller når der bliver tale om konfiskation af genstande  

 med henblik på at forebygge yderligere lovovertrædelser, jf.  

 f.eks. straffelovens § 75, stk. 2, eller færdselslovens  

 § 133 a.
Værdikonfiskation efter straffelovens § 75,  

 stk. 1, 1. pkt., 2. led, og 2. pkt., og stk. 3, og § 76 a,  

 stk. 5, er derimod ikke omfattet af bestemmelsen, jf.  

 bemærkningerne nedenfor til stk. 2 og pkt. 2.3.3. i de almindelige  

 bemærkninger.
 At en genstand kan tjene som bevis, indebærer ikke  

 blot, at den kan tænkes at skulle indgå som en del af  

 anklagemyndighedens bevisførelse i retten, men også at den (kun)  

 skal anvendes til oplysning af sagen i forbindelse med politiets  

 efterforskning.
 Det kan i denne forbindelse nævnes, at  

 Højesteret i to kendelser af 2. april 1998 (Ugeskrift for  

 Retsvæsen 1998, s. 795 og s. 798) tog stilling til, om det  

 for at tage en ting i bevaring efter den gældende § 824, stk. 1, er  

 tilstrækkeligt at godtgøre, at der er begået en  

 forbrydelse, og at den pågældende genstand kan antages at  

 få betydning som bevismiddel, eller om der konkret skal kunne  

 redegøres for genstandens betydning som bevismiddel i en bestemt,  

 verserende sag.
 I den første sag var politiet i forbindelse med  

 brevkontrol hos en varetægtsfængslet med tilknytning til en  

 rockergruppe kommet i besiddelse af et nyhedsbrev, der efter det oplyste blev  

 sendt til fængslede medlemmer m.v. af rockergruppen.
 I den anden sag havde politiet under en ransagning efter  

 våben hos en person med tilknytning til rockerkredse beslaglagt en  

 mappe med forskellige fotos og dokumenter vedrørende en  

 rockergruppe.
 De dokumenter m.v., der ønskedes  beslaglagt, havde  

 ikke tilknytning til de konkrete sager, der var under efterforskning, men  

 efter politiets opfattelse ville materialet kunne tjene som bevis i sager,  

 som var opstået som led i den verserende rockerkrig.
Højesteret fandt ikke, at det efter den  

 gældende bestemmelse i retsplejelovens § 824, stk. 1, er en betingelse,  

 at det bevismiddel, der ønskes beslaglagt, kan sættes i  

 forbindelse med en bestemt, angiven straffesag.
På den baggrund  

 opretholdt Højesteret i begge sager politiets beslaglæggelse af  

 de nævnte dokumenter m.v.
 Der tilsigtes ikke nogen ændring af denne  

 retstilstand med lovforslaget.
Stk. 2 svarer til den hidtidige § 804,  

 stk. 1, dog med tilføjelse af krav på konfiskation efter  

 straffelovens § 75, stk. 1, 1. pkt., 2. led, og 2. pkt., og  

 stk. 3, og § 76 a, stk. 5 (værdikonfiskation), samt  

 bødekrav.
Det bemærkes herved, at beslaglæggelse med  

 henblik på udbytte- eller genstandskonfiskation skal ske efter  

 stk. 1. Der henvises til bemærkningerne ovenfor til denne  

 bestemmelse.
I teorien har det tidligere været diskuteret,  

 hvorvidt ting, som ikke har forbindelse til en lovovertrædelse, f.eks.  

 tidligere erhvervede værdier, kan beslaglægges med henblik  

 på værdikonfiskation.
Højesteret har imidlertid ved en  

 kendelse, der er gengivet i Ugeskrift for Retsvæsen 1978, s.  

 918, godkendt, at der kunne ske beslaglæggelse af en tiltalt  

 narkohandlers sommerhus, der ikke havde forbindelse med de strafbare forhold,  

 med henblik på konfiskation af udbytte fra handel med narkotika.
Denne  

 praksis tilsigtes opretholdt uændret ved lovforslaget.
Sådan  

 beslaglæggelse skal fremover ske efter reglen i stk. 2.
 Denne praksis vil fortsat være relevant i  

 tilfælde, hvor der sker beslaglæggelse med henblik på  

 værdikonfiskation i forhold til en bestemt lovovertrædelse, jf.  

 straffelovens § 75, stk. 1, 1. pkt., 2. led, og 2. pkt., og  

 stk. 3. I de særlige tilfælde, hvor der sker  

 beslaglæggelse med henblik på værdikonfiskation efter  

 reglerne om udvidet konfiskation i straffelovens § 76 a, følger  

 det direkte af denne bestemmelse, at der kan ske konfiskation - og dermed  

 beslaglæggelse - af formuegoder, som ikke har forbindelse til en  

 bestemt lovovertrædelse.
Stk. 3 er en ny formulering af den  

 nugældende § 801, stk. 1, om beslaglæggelse af den  

 formue, som sigtede »måtte besidde eller erhverve i riget«  

 (formuebeslag). Denne formulering foreslås afløst af ordene  

 »hele formue eller en del af denne«.
Der gives herved i overensstemmelse med  

 et almindeligt proportionalitetsprincip hjemmel til at begrænse  

 beslaglæggelsen til en del af den mistænktes formue,  

 såfremt dette måtte skønnes at være  

 tilstrækkeligt til at fremtvinge tiltaltes tilstedekomst.
 Der består ikke efter folkeretten nogen almindelig  

 adgang til at foretage beslaglæggelse af aktiver i fremmede stater, og  

 den hidtidige udtrykkelige begrænsning til den mistænktes formue  

 »i riget« er derfor udgået som selvfølgelig.
 En beslaglæggelse efter stk. 3 omfatter - som  

 efter gældende ret - også de aktiver, som den mistænkte  

 måtte erhverve efter rettens beslutning om beslaglæggelse, jf.  

 nærmere pkt. 2.3.4. i de almindelige bemærkninger.
Det foreslås, at beslaglæggelse efter  

 stk. 3 alene skal kunne finde sted i sager, hvor der er rejst tiltale  

 for en lovovertrædelse, der efter loven kan medføre  

 fængsel i 1 år og 6 måneder eller derover.
I betragtning af  

 foranstaltningens ganske indgribende karakter er dette i overensstemmelse med  

 et almindeligt proportionalitetsprincip.
Indtil gennemførelsen af den  

 nye struktur for anklagemyndigheden, jf. lov nr. 385 af 20. maj 1992, kunne  

 formuebeslag kun benyttes i statsadvokatsager. Ændringen vil  

 næppe i praksis indebære nogen forskel i anvendelsen af denne  

 bestemmelse, der kun benyttes i talmæssigt meget få sager om  

 alvorlig kriminalitet.
 Grænsen ved fængsel i 1 år og 6  

 måneder svarer til den, der tidligere er benyttet i sammenhænge,  

 hvor anvendelsen af bestemte retsmidler er ønsket begrænset til  

 grovere kriminalitet, jf. retsplejelovens § 762, stk. 1, om  

 varetægtsfængsling og § 792 a, stk. 2, om  

 legemsundersøgelse.
 Beslaglæggelse efter stk. 3 forudsætter,  

 at der er rejst tiltale mod den pågældende, jf. nærmere  

 pkt. 2.3.4. i de almindelige bemærkninger.
Bestemmelsen i stk. 4, der er ny, udelukker  

 beslaglæggelse hos mistænkte af skriftlige meddelelser eller  

 lignende, som hidrører fra præster, læger, forsvarere og  

 advokater om det, som er kommet til deres kundskab ved udøvelsen af  

 deres virksomhed, medmindre betingelserne for efter § 170, stk. 2,  

 at pålægge vidnepligt er opfyldt.
Endvidere udelukkes under visse  

 omstændigheder beslaglæggelse af materiale, som hidrører  

 fra journalister m.fl., jf. pkt. 2.3.5.1. de almindelige bemærkninger.  

 Dette svarer til reglerne om ransagning, jf. § 794, stk. 3, som  

 blev indsat i retsplejeloven ved lov nr. 411 af 10. juni 1997.
 Med hensyn til den nærmere fremgangsmåde, som  

 politiet bør følge under ransagningen, såfremt der kan  

 være tale om meddelelser eller materiale, der er undtaget fra  

 beslaglæggelse, henvises til motiverne til retsplejelovens § 794,  

 stk. 3, 1. pkt.
 Hvis meddelelserne eller materialet giver anledning til,  

 at der rejses sigtelse for strafbart forhold mod den vidneudelukkede eller  

 vidnefritagede person selv, er beslaglæggelse dog ikke udelukket.
Til § 803 Bestemmelsen fastsætter betingelserne for  

 beslaglæggelse hos ikke mistænkte, dvs. alle personer, der ikke  

 er omfattet af § 802. For så vidt angår beslaglæggelse  

 hos journalister m.fl. henvises endvidere til pkt. 2.3.5.1. og 2.3.5.2. i de  

 almindelige bemærkninger.
Stk. 1 svarer sammen med forslagets  

 § 802, stk. 1, indholdsmæssigt til den nugældende  

 § 824, stk. 1, 1. pkt.
For så vidt angår udtrykket  

 »person« henvises til bemærkningerne til § 804.
 For så vidt angår kravet om, at der skal  

 være grund til at antage, at genstanden kan tjene som bevis, henvises  

 til bemærkningerne til § 802, stk. 1, og de der omtalte  

 højesteretsafgørelser i Ugeskrift for Retsvæsen 1998,  

 s. 795 og 798.
Efter retsplejelovens § 189 kan retten  

 pålægge en person, der er afhørt som vidne, tavshedspligt  

 med hensyn til hans viden om sagen, hvis hensynet til fremmede magter, til  

 statens sikkerhed eller til opklaring af alvorlige forbrydelser taler for  

 det.
På samme måde vil der i forbindelse med beslaglæggelse  

 eller edition over for en ikke mistænkt kunne være behov for at  

 pålægge tavshedspligt.
Det foreslås derfor, at § 189  

 skal finde tilsvarende anvendelse med hensyn til beslaglæggelse (og  

 edition, jf. henvisningen i det foreslåede § 804,  

 stk. 2).
I stk. 2, der erstatter den hidtidige  

 § 824, stk. 2, er henvisningen til retsplejelovens § 169  

 udgået, således at den beskyttede personkreds efter 1.  

 pkt. er begrænset til præster, læger, forsvarere og  

 advokater.
Dette svarer til reglerne om ransagning, jf. retsplejelovens  

 § 795, stk. 2, 1. pkt., som blev indsat i retsplejeloven ved lov  

 nr. 411 af 10. juni 1997. Der kan efter forslaget ikke hos de  

 pågældende beslaglægges korrespondance med den sigtede  

 eller notater og lignende vedrørende denne, medmindre betingelserne  

 for efter retsplejelovens § 170, stk. 2, at pålægge  

 vidnepligt er opfyldt.
Bestemmelsen i 2. pkt. om beslaglæggelse hos  

 journalister m.fl. er ny.
Efter bestemmelsen ydes der journalister m.fl. en  

 beskyttelse mod beslaglæggelse, der svarer til bestemmelsen om  

 vidnefritagelse i retsplejelovens § 172. Det betyder, at materiale, der  

 ikke indeholder de i § 172 nævnte oplysninger, ikke er omfattet,  

 og at beslaglæggelse under alle omstændigheder kan finde sted,  

 hvis betingelserne for efter § 172, stk. 5-6, at  

 pålægge vidnepligt er opfyldt.
Der henvises til de almindelige  

 bemærkninger, pkt. 2.3.5. Også denne bestemmelse svarer til  

 reglerne om ransagning, jf. retsplejelovens § 795, stk. 2, 2.  

 pkt.
 Ved materiale forstås ikke blot brevveksling og  

 andre skriftlige optegnelser, men også f.eks. lyd- og  

 billedoptagelser.
Hvis materialet giver anledning til, at der rejses  

 sigtelse for strafbart forhold mod den vidneudelukkede eller vidnefritagede  

 person selv, er beslaglæggelse - i overensstemmelse med hvad der  

 gælder for ransagning - dog ikke udelukket.
Beslaglæggelsen skal  

 i så fald ske i overensstemmelse med reglerne i den foreslåede  

 bestemmelse i retsplejelovens § 802.
Til § 804 Denne bestemmelse, der fastsætter betingelserne for  

 edition, afløser den nugældende § 827, stk. 1.
Edition er et mere skånsomt alternativ til  

 ransagning.
Det kan endvidere være et egnet middel til at fremskaffe  

 effekter, der ikke eller kun vanskeligt kan fremskaffes på anden  

 måde, f.eks. fordi ting er skjult eller utilgængelige.
I stk. 1 fastsættes betingelserne for  

 edition.
Udtrykket »person« omfatter både fysiske og juridiske  

 personer.
Der tilsigtes derfor ikke nogen realitetsændring i forhold  

 til den nugældende § 827 (»person eller offentlig myndighed«).
 Det er retten, der afgør, hvad der i hvert enkelt  

 tilfælde skal forevises eller udleveres, jf. den foreslåede  

 bestemmelse i retsplejelovens § 806, stk. 2.
 Det kan efter omstændighederne være  

 tilstrækkeligt og mere hensigtsmæssigt, at pligten  

 begrænses f.eks. til en fotokopi eller en udskrift af et  

 edb-register.
Den nugældende § 827 benyttes i praksis bl.a.  

 til at pålægge f.eks. et pengeinstitut at udlevere oplysning om  

 eksistensen af en bankkonto.
Der er ikke tilsigtet nogen ændring  

 heri.
Et pålæg om edition indebærer en  

 handlepligt for en ikke mistænkt person i form af en pligt til at  

 forevise eller udlevere en genstand.
Edition stifter derimod ikke i sig selv  

 nogen ret over genstanden.
Det foreslås derfor i stk. 2, at  

 genstande, der ifølge rettens kendelse ikke blot skal forevises, men  

 også skal afleveres, anses for beslaglagt i overensstemmelse med  

 § 803, stk. 1. Med bestemmelsen fastslås det således  

 som noget nyt udtrykkeligt, at en genstand, der kommer i politiets besiddelse  

 ved edition, skal anses som beslaglagt.
Henvisningen til § 803,  

 stk. 1, indebærer endvidere, at der kan gives et  

 tavshedspålæg efter retsplejelovens § 189 til den, der  

 får et pålæg om edition.
 Stk. 3 regulerer den situation, at en genstand  

 i forbindelse med efterforskning er blevet afleveret til politiet af en ikke  

 mistænkt.
Det skønnes formålstjenligt i denne situation  

 at opretholde den hidtidige ordning med bevaringstagelse uden formel  

 beslaglæggelse.
Det forekommer i praksis hyppigt, at effekter afleveres  

 til politiet, f.eks. i forbindelse med anmeldelser, og den person, der  

 afleverer genstanden, vil ofte være af den opfattelse, at det sker i  

 egen interesse, og ikke opfatte det som et indgreb, at politiet beholder  

 genstanden.
På den baggrund finder udvalget det upraktisk at  

 stille krav om, at beslaglæggelse i disse tilfælde skal ske ved  

 retskendelse, eller at vedkommende skriftligt skal meddele sit samtykke.  

 Hertil kommer, at den, der afleverer genstanden til politiet, ofte ikke selv  

 er ejer af den eller har anden personlig interesse knyttet til den.
Det vil  

 derfor ikke være naturligt at stille krav om, at vedkommende skriftligt  

 samtykker.
Det foreslås derfor, at i tilfælde, hvor en  

 genstand af en ikke mistænkt frivilligt er blevet afleveret til  

 politiet, skal reglerne om beslaglæggelse først finde anvendelse  

 i den situation, hvor den, der har afleveret tingen, den mistænkte  

 eller tredjemand måtte kræve tingen udleveret.
Politiet skal i  

 den situation enten udlevere genstanden eller snarest muligt og inden 24  

 timer indbringe sagen for retten med henblik på afgørelse af  

 spørgsmålet om beslaglæggelse.
 Reglen i stk. 4, der forbinder reglerne om  

 edition med bestemmelserne i §§ 169-172 om vidneudelukkelse og  

 vidnefritagelse, er i overensstemmelse med den nugældende § 827,  

 stk. 1.
Reglen i stk. 5 er ny.
Bestemmelsen  

 indebærer, at justitsministeren får hjemmel til at  

 fastsætte regler om godtgørelse i særlige tilfælde  

 for udgifter i forbindelse med opfyldelse af et pålæg om edition,  

 jf. nærmere pkt. 2.3.6. i de almindelige bemærkninger.
Der kan i  

 sådanne administrative forskrifter f.eks. fastsættes regler om  

 betingelserne for at yde godtgørelse, om standardtakster for  

 godtgørelsen og eventuelt om betingelser for at yde godtgørelse  

 ud over standardtaksterne.
Til § 805 I stk. 1 og 2 lovfæstes den  

 almindelige proportionalitetsgrundsætning, der antages at gælde  

 ved alle straffeprocessuelle tvangsindgreb.
Tilsvarende bestemmelser findes  

 bl.a. i forbindelse med ransagning, jf. § 797, legemsindgreb, jf.  

 § 792 e og indgreb i meddelelseshemmeligheden, jf. § 782,  

 stk. 1.
 Ved afvejningen af, om der foreligger den fornødne  

 proportionalitet, kan f.eks. ved indgreb over for medarbejdere ved medierne  

 også lægges vægt på hensynet til informations- og  

 ytringsfriheden, jf. herved de foreslåede bestemmelser i  

 retsplejelovens § 802, stk. 4, 2. pkt., § 803,  stk. 2, 2. pkt., og § 804,  

 stk. 4.
 Adgangen til i det omfang, det kan forenes med  

 beslaglæggelsens formål, at afværge denne ved  

 sikkerhedsstillelse svarer til reglerne for arrest (retsplejelovens  

 § 630).
Skriftlighedskravet i stk. 2 indebærer  

 ikke noget nærmere formkrav.
Det er f.eks. ikke nødvendigt, at  

 den kvittering, der udstedes for den modtagne sikkerhed, underskrives af  

 begge parter.
Ved stk. 3 ligestilles beslaglæggelse  

 til sikkerhed for sagsomkostninger, krav på konfiskation efter  

 straffelovens § 75, stk. 1, 1. pkt., 2. led, og 2. pkt., og  

 stk. 3, og § 76 a, stk. 5 (værdikonfiskation),  

 bødekrav eller forurettedes krav på erstatning med de regler,  

 der gælder for foretagelse af arrest (retsplejelovens § 631,  

 stk. 2, jf. §§ 509-516), således at der alene kan foretages  

 beslaglæggelse i de tilfælde, hvor der efter de fogedretlige  

 regler er adgang til udlæg.
Det fremgår modsætningsvis, at  

 disse begrænsninger i adgangen til at foretage beslaglæggelse  

 ikke gælder for det offentliges krav på udbytte- eller  

 genstandskonfiskation, jf. f.eks. straffelovens § 75, stk. 1, 1.  

 pkt., 1. led, og stk. 2, og § 76 a, stk. 1-3, samt  

 færdselslovens § 133 a.
Om beslaglæggelse med henblik  

 på konfiskation henvises i øvrigt til pkt. 2.3.3. i de  

 almindelige bemærkninger.
Til § 806 I denne bestemmelse fastsættes den nærmere  

 fremgangsmåde, når der skal træffes afgørelse om  

 beslaglæggelse og om edition.
Bestemmelsen svarer i vidt omfang til de hidtil  

 gældende regler i § 825, stk. 1, og § 827, stk. 2.  

 Begrundelseskravet i stk. 2 er dog nyt, men svarer til reglerne i  

 retsplejelovens § 764, stk. 4 (varetægtsfængsling),  

 § 783, stk. 1 (indgreb i meddelelseshemmeligheden), § 792 c,  

 stk. 2 (legemsindgreb), samt § 796, stk. 2 (ransagning). I  

 henhold til § 218 skal bl.a. kendelser ledsages af grunde.
Således  

 som bestemmelsen foreslås formuleret, er der ikke noget udvidet krav om  

 begrundelse i de tilfælde, hvor retten ikke tager politiets  

 begæring til følge.
Stk. 3 indeholder en regel om de  

 tilfælde, hvor øjemedet ville forspildes ved at afvente en  

 retskendelse (»periculum in mora«). Reglen giver politiet adgang til at  

 træffe en foreløbig beslutning om beslaglæggelse i disse  

 tilfælde.
Den, mod hvem indgrebet retter sig, har ret til at  

 begære sagen forelagt retten.
Politiet skal vejlede den  

 pågældende herom, jf. den foreslåede bestemmelse i  

 retsplejelovens § 807, stk. 1, 3. pkt.
I givet fald skal politiet  

 snarest og senest inden 24 timer forelægge sagen for retten, der ved  

 kendelse afgør, om indgrebet kan godkendes.
Om baggrunden for reglen  

 henvises til pkt. 2.3.7. i de almindelige bemærkninger.
Sagen skal blot  

 være forelagt for retten inden udløbet af 24-timers fristen.  

 Retten behøver ikke træffe afgørelse i sagen inden for  

 denne frist.
Rettens endelige afgørelse om ikke at godkende en  

 beslaglæggelse, der er iværksat af politiet, medfører, at  

 det beslaglagte straks skal tilbageleveres, og at der bør udarbejdes  

 politirapport om tilbageleveringen.
Er der i et sådant tilfælde  

 tale om beslaglæggelse af dokumenter eller edb-materiale, der kan  

 mangfoldiggøres, må det i forbindelse med tilbageleveringen  

 sikres, at kopier af materialet ikke forbliver i politiets besiddelse.
 Stk. 4, hvorefter enkelte former for  

 beslaglæggelse er undtaget fra politiets adgang til foreløbig  

 beslaglæggelse, er i overensstemmelse med gældende ret, jf. den  

 gældende bestemmelse i retsplejelovens § 825, stk. 2.
Undtagelsen for så vidt angår trykte skrifter  

 er udvidet til også at omfatte lyd- eller billedprogrammer omfattet af  

 medieansvarsloven.
Udvidelsen skal ses i sammenhæng med  

 gennemførelsen af medieansvarsloven.
Efter stk. 5 skal der være givet den,  

 mod hvem indgrebet retter sig, adgang til at udtale sig, inden retten  

 træffer afgørelse om, hvorvidt politiets beslaglæggelse  

 efter stk. 3 kan godkendes.
Udtalelsen kan f.eks. afgives til  

 politirapport, der videregives til retten.
 For så vidt angår en sigtets ret til at komme  

 til stede og udtale sig, træder bestemmelsen i stedet for den  

 almindelige regel i § 748, stk. 1, om sigtedes ret til at  

 overvære retsmøder under efterforskningen.
Det foreslås samtidig, at § 748, stk. 5-6,  

 skal finde tilsvarende anvendelse.
Efter denne bestemmelse kan retten  

 på begæring bestemme, at der ikke skal gives underretning om et  

 retsmødes afholdelse, eller at den pågældende skal  

 være udelukket fra at overvære et retsmøde helt eller  

 delvis, hvis hensynet til fremmede magter, til statens sikkerhed eller til  

 sagens opklaring undtagelsesvis gør det påkrævet.
En  

 tilsvarende regel gælder med hensyn til ransagning, jf. retsplejelovens  

 § 796, stk. 4.
Reglen i stk. 6, 1. pkt., svarer til den  

 gældende bestemmelse i retsplejelovens § 827, stk. 2,  

 hvorefter den, der har rådighed over et dokument, skal have lejlighed  

 til at udtale sig, inden der træffes afgørelse om  

 pålæg om edition.
Det foreslås dog samtidig i stk. 6,  

 2. pkt., at § 748, stk. 5-6, skal finde tilsvarende anvendelse.  

 Henvisningen til § 748, stk. 5-6, indebærer, at høring  

 af den, der har rådighed over genstanden, kan undlades under de  

 betingelser, der er opregnet i § 748, stk. 5.
 Vedrørende pålæg om edition rettet mod  

 personer i udlandet som grundlag for en international retsanmodning, henvises  

 til pkt. 2.3.8. i de almindelige bemærkninger.
Med stk. 7 lovfæstes det, at politiet  

 kan undlade at forelægge retten en beslaglæggelse, som ellers  

 ville kræve retskendelse efter den foreslåede bestemmelse i  

 retsplejelovens § 806, stk. 2, hvis den, som indgrebet retter sig  

 imod, har meddelt skriftligt samtykke til indgrebet.
Dette er i  

 overensstemmelse med udbredt administrativ praksis og svarer ligeledes til  

 retsplejelovens bestemmelser om legemsindgreb, jf. § 792 c, stk. 5,  

 og § 792 d, stk. 1 samt § 796, stk. 5 om ransagning.
Det bemærkes herved, at det ikke er  

 nødvendigt at anvende særlig blanket til det skriftlige  

 samtykke.
Det er efter bestemmelsen tilstrækkeligt, at den, mod hvem  

 indgrebet retter sig, f.eks. skriver under på en tilførsel til  

 politirapporten, hvis dette i det konkrete tilfælde findes mest  

 hensigtsmæssigt.
Til § 807 Denne bestemmelse indeholder regler om den praktiske  

 gennemførelse af beslutninger om beslaglæggelse og edition.  

 Initiativet er i overensstemmelse med praksis henlagt til politiet, hvilket  

 ikke tydeligt fremgår af de nugældende bestemmelser.
I stk. 1 behandles beslaglæggelse, i  

 stk. 2 edition.
Kravet om, at politiet på begæring  

 skal forevise en eventuel retskendelse, er nyt, men bryder næppe med  

 administrativ praksis.
Kravet er i overensstemmelse med almindelige  

 forvaltningsretlige grundregler, jf. forvaltningslovens § 23.
I forbindelse med beslaglæggelse er det politiets  

 opgave at sørge for indgrebets gennemførelse, om  

 nødvendigt ved magtanvendelse.
Ved edition er opgaven alene ved  

 henvendelse til den, mod hvem indgrebet er rettet, at tage initiativ til, at  

 kendelsen opfyldes.
Umiddelbart har politiet ingen tvangsmidler til  

 rådighed.
Såfremt den pågældende uden lovlig grund  

 nægter at efterkomme et editionspålæg, kan retten  

 træffe beslutning om anvendelse af de i § 178 nævnte  

 tvangsmidler (dvs. bøde, tvangsbøder, forvaring m.v.). Retten  

 kan dog vælge i stedet at afsige kendelse om ransagning og  

 beslaglæggelse, såfremt betingelserne herfor er opfyldt.
 I stk. 3 foreslås en regel om  

 første gennemsyn i retten af beslaglagt materiale svarende til reglen  

 i retsplejelovens § 829. Det foreslås dog, at reglen  

 begrænses til at finde anvendelse ved beslaglæggelse af materiale  

 hos journalister m.fl. omfattet af reglen om vidnefritagelse i  

 retsplejelovens § 172, jf. nærmere pkt. 2.3.5.3. i de almindelige  

 bemærkninger.
I stk. 4 foreslås forpligtelsen til at  

 foranledige beskikket en værge i forbindelse med beslaglæggelse  

 efter § 802, stk. 3, overført fra retten til politiet.
Der  

 er tale om en ren ekspeditionssag, der efter Strafferetsplejeudvalgets  

 opfattelse uden retssikkerhedsmæssige betænkeligheder kan  

 overlades til politiet.
Værgen beskikkes i medfør af  

 værgemålslovens § 50 af statsamtet.
Værgens opgave er at handle på tiltaltes vegne  

 i retsforhold vedrørende formuen og at bevare den til fordel for  

 tiltalte og eventuelle andre berettigede.
Derudover har værgen til  

 opgave at forhindre, at tiltalte får adgang til formuen, så  

 længe beslaglæggelsen er gældende.
Der er ikke fundet anledning til at gentage kravet i den  

 hidtil gældende bestemmelse i retsplejelovens § 802, stk. 2,  

 om, at værgen skal afgive løfte om ikke at lade sigtede tilflyde  

 nogen indtægt af formuen.
Dette er ikke udtryk for nogen  

 realitetsændring, men anses blot som selvfølgeligt henset til  

 beslaglæggelsens formål.
 Kendelsen om beslaglæggelse skal tinglyses i  

 medfør af reglerne om tinglysning af værgemål med  

 fratagelse af den retlige handleevne efter værgemålslovens  

 § 6, jf. tinglysningslovens § 48.
Ved modtagelsen mærkes beslaglagte genstande af  

 politiet og indføres i en kosterrapport.
Genstande opbevares normalt i  

 et særligt kosterrum på politigården.
Bestemmelsen i  

stk. 5 er i overensstemmelse med denne praksis.
I henhold til den  

 hidtil gældende § 828 har sigtede ret til at vedføje  

 yderligere mærke.
Denne regel anvendes næppe i praksis og  

 må anses for forældet.
Hvis en sigtet helt undtagelsesvis  

 måtte have ønske om selv at anbringe et mærke på en  

 beslaglagt genstand, bør politiet imidlertid næppe  

 modsætte sig det.
Tilsvarende gælder, hvis en journalist  

 ønsker beslaglagt materiale forseglet indtil første gennemsyn i  

 retten, jf. stk. 3.
Til § 807 a Bestemmelsen indeholder regler om en almindelig, men  

 begrænset adgang for andre end politiet til at foretage  

 beslaglæggelse i situationer, hvor nogen gribes på fersk gerning.  

 En tilsvarende bestemmelse findes i den gældende retsplejelovs  

 § 825, stk. 1, 3. og 4. pkt.
Forslaget berører ikke de  

 hidtil gældende regler i særlovgivningen om privates adgang til  

 at foretage beslaglæggelse, f.eks. lov om jagt og vildtforvaltning  

 § 32, stk. 2, om adgangen til i forbindelse med privat anholdelse  

 at fratage en person skydevåben og andre jagtredskaber samt skudt og  

 fanget vildt.
 Beføjelsen svarer til den, der tilkommer politiet,  

 og er derfor begrænset til forhold, der er undergivet offentlig  

 påtale, jf. den foreslåede § 802, herunder betinget  

 offentlig påtale i det omfang, beslaglæggelse er  

 uopsættelig, og begæring om påtale i øvrigt kan  

 forventes, jf. retsplejelovens § 720, stk. 2.
 Det er en forudsætning, at muligheden for at  

 foretage beslaglæggelse ville forspildes, hvis retskendelse skulle  

 afventes, jf. henvisningen til § 806, stk. 3.
Der er ikke fundet anledning til at foreslå  

 bestemmelser om privates adgang til at foretage beslaglæggelse i  

 forbindelse med lovovertrædelser, der alene er undergivet privat  

 påtale.
Dette gælder indenfor straffelovens område  

 bestemmelserne om ærekrænkelser m.v. (straffelovens  

 §§ 267-274), visse handlinger beslægtet med skyldnersvig  

 (straffelovens § 293, stk. 2) samt selvtægt (straffelovens  

 § 294).
Til § 807 b Det gældende kapitel 75 b om beslaglæggelse af  

 bevismidler eller til sikkerhed for konfiskations- eller vindikationskrav  

 indeholder i modsætning til bestemmelserne om beslaglæggelse for  

 sagsomkostninger og erstatningskrav i kapitel 74, jf. § 804,  

 stk. 2, ikke regler om den civilretlige betydning af  

 beslaglæggelse (eller bevaringstagelse). Dette spørgsmål  

 foreslås reguleret i § 807 b.
Bestemmelsen omhandler  

 beslaglæggelsens retsvirkninger såvel i forhold til den,  

 indgrebet retter sig imod, som i forhold til tredjemand.
Fysisk råden over beslaglagte genstande omtales ikke  

 i bestemmelsen, idet en sådan i de fleste tilfælde efter sagens  

 natur vil være udelukket.
Såfremt beslaglagte genstande, der ikke  

 kan tages i forvaring, f.eks. bygninger eller skibe, beskadiges,  

 ødelægges eller bortskaffes, vil der efter  

 omstændighederne kunne være tale om strafbart forhold efter  

 straffelovens § 291 om hærværk eller eventuelt § 125,  

 stk. 1, nr. 2, om ødelæggelse m.v. af bevismidler.
Det vil  

 efter omstændighederne evt. også kunne komme på tale at  

 henføre forholdet under straffelovens § 292 om  

 kreditorunddragelse, navnlig hvis der er sket beslaglæggelse efter  

 § 802, stk. 2, nr. 2, med henblik på at sikre forurettedes  

 krav på erstatning i sagen.
 Stk. 1 vedrører beslaglæggelse af  

 genstande, der kan tjene som bevismidler, bør konfiskeres (udbytte-  

 eller genstandskonfiskation) eller ved lovovertrædelsen er fravendt  

 nogen, som kan kræve dem tilbage (vindikationskrav), jf. § 802,  

 stk. 1, og § 803, stk. 1. Til denne kategori regnes endvidere  

 genstande, der er afleveret til politiet efter pålæg om edition,  

 jf. § 804, stk. 2.
Efter stk. 1 kan der hverken ved aftale eller  

 kreditorforfølgning foretages dispositioner over det beslaglagte, som  

 er i strid med formålet med indgrebet.
Denne formulering dækker  

 over en række forskelligartede situationer, idet en disposition kan  

 accepteres i visse situationer, men ikke i andre.
 Retsstillingen afhænger af, dels hvilken af de tre  

 former for beslaglæggelse der er tale om, dels hvilken form for  

 disposition der ønskes foretaget (salg, gave, arv, pantsætning,  

 udlæg, etc.). Retsstillingen afhænger endvidere af, hvem der  

 foretager dispositionen (den, mod hvem indgrebet er rettet, ejeren af  

 genstanden eller tredjemand).
 Begrænsningen i rådeadgangen går i hvert  

 enkelt tilfælde netop så langt, som beslaglæggelsens  

 formål tilsiger.
 Eksempelvis vil en genstand, der er beslaglagt som  

 bevismiddel, frit kunne sælges af ejeren, blot således at  

 levering først kan finde sted, når beslaglæggelsen er  

 ophørt.
For så vidt angår konfiskationskrav  

 bemærkes, at en beslaglæggelse med henblik på sikring af  

 krav om konfiskation efter straffelovens § 75, stk. 1, 1. pkt., 1.  

 led, og § 76 a, stk. 1-3, dvs. udbytte eller genstande, der  

 umiddelbart træder i stedet for udbytte, eller efter § 75,  

 stk. 2, dvs. genstande, der konfiskeres for at forebygge yderligere  

 lovovertrædelser, opnår beskyttelse - under forudsætning  

 af, at de sædvanlige sikringsakter er foretaget - fra  

 beslaglæggelsen mod sigtedes kreditorer og aftaleerhververe.
En efter  

 beslaglæggelsen følgende konfiskation overfører  

 således ejendomsretten over det konfiskerede med tilbagevirkende kraft  

 til tidspunktet for beslaglæggelsen.
Der henvises i øvrigt til  

 pkt. 2.3.3. i de almindelige bemærkninger.
Beslaglæggelse med henblik på  

 gennemførelse af vindikationskrav afskærer ikke ejerens adgang  

 til retligt at disponere over genstanden.
Han kan således sælge  

 den, anvise den til genstand for udlæg osv. - alt under  

 forudsætning af, at han virkelig er ejer.
I forhold til den, mod hvem  

 indgrebet er rettet, tjener indgrebet til fysisk at forhindre en uberettiget  

 råden.
Det indebærer derimod ikke i sig selv nogen forringelse af  

 den rette ejers ret til ved aftale at disponere over genstanden, idet  

 beslaglæggelsen netop er begrundet med, at vedkommende er i besiddelse  

 af genstanden uden retmæssig adkomst.
Besidderen har således i  

 forvejen ingen ret til at råde over genstanden.
 Tilsvarende principper finder anvendelse i forbindelse med  

 kreditorforfølgning.
 Bestemmelsen i stk. 2, der modsvarer den  

 hidtil gældende § 804, stk. 2, vedrører forurettedes  

 krav på erstatning og det offentliges krav på sagsomkostninger  

 samt krav på konfiskation efter straffelovens § 75, stk. 1,  

 1. pkt., 2. led, og 2. pkt., og stk. 3, og § 76 a, stk. 5  

 (værdikonfiskation), og som noget nyt, bødekrav.
Der er i stk. 2 gjort op med, hvilke former for  

 beslaglæggelse der har retsvirkning som arrest.
Det har i teorien  

 tidligere været omtvistet, hvad retsvirkningen af en  

 beslaglæggelse med henblik på værdikonfiskation er, jf.  

 betænkning nr. 1223/1991, s. 18-19. Højesteret har imidlertid i  

 en kendelse, gengivet i Ugeskrift for Retsvæsen 1993, s. 778,  

 fastslået, at beslaglæggelse af en livsforsikring og en  

 pensionsforsikring til dækning af et ikke pådømt  

 værdikonfiskationskrav alene havde retsvirkning som arrest.  

 Ifølge Højesteret ville den efterfølgende  

 værdikonfiskation ikke overføre ejendomsretten, men alene kunne  

 danne grundlag for tvangsfuldbyrdelse i fogedretten.
Da de  

 pågældende effekter ikke kan være genstand for udlæg,  

 blev beslaglæggelsen ophævet.
I overensstemmelse med  

 retsstillingen efter denne afgørelse, følger det af den  

 foreslåede bestemmelse i stk. 2, at beslaglæggelse med  

 henblik på værdikonfiskation har virkning som arrest.
 Om beslaglæggelse med henblik på konfiskation  

 henvises i øvrigt til pkt. 2.3.3. i de almindelige  

 bemærkninger.
Det foreslås endvidere som noget nyt, at det kun er  

 indtil, der træffes afgørelse efter § 807 d, stk. 2-3,  

 om anvendelse af beslaglagt gods, at de i stk. 2 nævnte former for  

 beslaglæggelse skal være stillet som arrest.
Som det  

 fremgår af § 807 d, stk. 3, overlades det til retten -  

 samtidig med eller i tilslutning til domsafsigelsen - at træffe  

 afgørelse om anvendelsen af beslaglagt gods, således at denne  

 afgørelse får retsvirkning som et udlæg.
 Det hidtidige krav om foretagelse af udlæg i  

 fogedretten bortfalder derfor i forbindelse med disse former for  

 beslaglæggelse.
 Skæringstidspunktet for overgangen fra status som  

 arrest til udlæg er tidspunktet for rettens kendelse om anvendelse af  

 beslaglagt gods, jf. § 807 d, stk. 3.
 Fra skæringstidspunktet har beslaglæggelsen  

 retsvirkning som udlæg, eller den bortfalder enten efter rettens  

 afgørelse om anvendelsen, eller fordi der ikke af den mødende  

 anklager eller den erstatningsberettigede fremsættes begæring om  

 rettens afgørelse vedrørende anvendelsen af det beslaglagte  

 gods.
 Stk. 3 vedrører beslaglæggelse  

 med henblik på at fremtvinge tiltaltes tilstedeværelse i  

 tilfælde, hvor tiltalte har unddraget sig videre forfølgning.  

 Det følger af formålet med beslaglæggelsen, at tiltaltes  

 adgang til umiddelbart at disponere over formuen i det hele må  

 afskæres, jf. bestemmelsens 1. pkt.
Efter den gældende § 802, stk. 2, 2. pkt.,  

 medfører denne form for beslaglæggelse ikke, at  

 ægtefælles og børns krav på underhold af formuen  

 ophæves, ligesom beslaglæggelsen ikke udelukker, at der  

 disponeres over formuen ved testamente.
Indholdet af denne bestemmelse er  

 anset for så selvfølgeligt, at der ikke er fundet anledning til  

 at medtage en tilsvarende bestemmelse i forslaget.
Der er således ikke  

 tale om nogen realitetsændring på dette punkt.
Derimod har adgangen til at rette  

 kreditorforfølgning mod den beslaglagte formue givet anledning til  

 tvivl, jf. betænkning nr. 1223/1991, s. 31. Der foreslås derfor  

 som noget nyt en bestemmelse herom i 2. pkt.
I henhold til denne  

 bestemmelse kan der på grundlag af krav, som bestod, før  

 kendelsen om beslaglæggelse blev afsagt, rettes  

 kreditorforfølgning mod den beslaglagte formue, mens dette ikke  

 gælder senere opståede krav.
 Formålet med denne bestemmelse er at afskære  

 tiltalte fra indirekte at råde over formuen ved gældsstiftelse.  

 Det bemærkes i den forbindelse, at beslaglæggelsen tinglyses  

 efter reglerne i tinglysningslovens § 48, jf. den foreslåede  

 bestemmelse i retsplejelovens § 807, stk. 4, 2. pkt.
Til § 807 c Denne bestemmelse, hvorefter enhver, der har interesse  

 heri, på et hvilket som helst tidspunkt under sagen kan rejse  

 spørgsmål om hel eller delvis ophævelse af en  

 beslaglæggelse, er ny, men repræsenterer næppe nogen  

 realitetsændring i forhold til gældende ret.
 Bestemmelsen kan benyttes til at sikre, at f.eks.  

 beslaglæggelse af større samlinger af dokumenter ikke  

 udstrækkes videre end påkrævet.
Til § 807 d I denne bestemmelse er der som noget nyt sket en samling  

 af bestemmelser om ophøret af beslaglæggelse.
Formålet er  

 dels en afklaring af de civilretlige virkninger, dels en forenkling af  

 realisationsreglerne.
Stk. 1 vedrører beslaglæggelse  

 efter § 802, stk. 1, og § 803, stk. 1, og modsvarer til  

 dels den hidtil gældende bestemmelse i retsplejelovens § 830.  

 Genstandene skal tilbageleveres senest umiddelbart efter, at sagen er  

 endeligt afsluttet.
Dvs. efter appelinstansens dom, efter ankefristens  

 udløb eller efter udløbet af 2-måneders fristen for den  

 overordnede anklagemyndigheds omgørelse af beslutning om  

 påtaleopgivelse eller tiltalefrafald, jf. retsplejelovens § 724,  

 stk. 2.
Genstande, der er beslaglagt som bevismidler, kan i  

 overensstemmelse med den almindelige proportionalitetsgrundsætning  

 kræves udleveret, når de har udspillet deres rolle som  

 bevismidler, enten ved sagens afslutning eller tidligere.
Sigtede eller  

 andre, der har interesse heri, kan i givet fald kræve rettens  

 afgørelse herom, jf. den foreslåede bestemmelse i  

 retsplejelovens § 807 c.
Genstande, der er beslaglagt med henblik på udbytte-  

 eller genstandskonfiskation, kan kræves udleveret ved sagens  

 afslutning, såfremt de ikke (fuldt ud) skal konfiskeres.
Der vil  

 normalt ikke være grundlag for udlevering på et tidligere  

 tidspunkt.
 Genstande, der er beslaglagt til sikring af  

 vindikationskrav, vil normalt allerede inden sagens afslutning blive  

 udleveret til den berettigede, medmindre de tillige skal benyttes som  

 bevismidler under sagen.
I alle tre tilfælde, men måske navnlig i det  

 sidstnævnte, vil der lejlighedsvis kunne opstå tvivl om  

 genstandens rette ejerforhold.
Med henblik på denne situation er det i  

 stk. 1, 2. pkt., foreslået, at retten skal kunne træffe  

 bestemmelse om udleveringsspørgsmålet, også efter  

 straffesagens afslutning, jf. nærmere pkt. 2.3.9. i de almindelige  

 bemærkninger.
Dette er i overensstemmelse med de hidtil gældende  

 regler, jf. retsplejelovens § 830. En tilsvarende regel for tiden indtil  

 sagens afgørelse findes i den foreslåede § 807 c.
Retten  

 skal efter forslaget kun træffe bestemmelse om besiddelsen, ikke om  

 ejerforholdet.
Retten kan eventuelt betinge sin afgørelse om  

 udlevering af, at der ikke af en modpart er anlagt civil retssag inden en vis  

 frist.
Efter retsplejelovens § 721, stk. 1, nr. 3, kan  

 påtale i en sag helt eller delvis opgives i tilfælde, hvor sagens  

 gennemførelse vil medføre vanskeligheder, omkostninger eller  

 behandlingstider, som ikke står i rimeligt forhold til sagens betydning  

 og den straf, som i givet fald kan forventes idømt.
Efter § 722,  

 stk. 1, nr. 5, kan tiltale helt eller delvis frafaldes under samme  

 betingelser.
Bestemmelserne åbner mulighed for, at politiet af  

 ressourcemæssige årsager kan opgive eller frafalde påtale.  

 Som vilkår for et tiltalefrafald kan fastsættes, at sigtede  

 indgår på konfiskation, jf. § 723, stk. 1, nr. 1.
Er der i en sag, hvor påtale opgives efter  

 § 721, stk. 1, nr. 3, sket beslaglæggelse, bortfalder  

 beslaglæggelsen, når forfølgningen opgives, jf. den  

 gældende retsplejelovs § 806, 1. pkt., og den foreslåede  

 bestemmelse i retsplejelovens § 807 d, stk. 1, 1. pkt., uanset at  

 der i dette tilfælde ikke foreligger nogen retlig afgørelse  

 vedrørende ejerforholdet til de beslaglagte genstande.
Dette har i  

 praksis medført, at politiet i visse tilfælde, hvor den  

 berettigede, f.eks. forurettede i en tyverisag, ikke positivt har kunnet  

 godtgøre sin ret til genstanden, har måttet udlevere formodede  

 koster til den person, hos hvem genstandene blev beslaglagt.
Bestemmelsen i  

 stk. 1, 2. pkt., indebærer, at politiet i sådanne  

 tilfælde kan anmode retten om at træffe bestemmelse om, til hvem  

 det beslaglagte gods skal udleveres, eventuelt således at retten  

 fastslår, at den person, hos hvem genstanden er beslaglagt, ikke er den  

 rette ejer, og at der i mangel af oplysninger om det rette ejerforhold  

 forholdes med det beslaglagte som med herreløst gods.
Der henvises i  

 øvrigt til bemærkningerne til den foreslåede bestemmelse i  

 retsplejelovens § 801, stk. 2, og de der omtalte afgørelser  

 i Ugeskrift for Retsvæsen 1992, s. 431 og 432.
 Bestemmelsen i stk. 2, der er ny,  

 fastlægger den fyldestgørelsesorden, der som hovedregel skal  

 gælde i forbindelse med anvendelse af gods, der er beslaglagt efter  

 § 802, stk. 2.
Herefter skal det beslaglagte gods eller sikkerhed, der er  

 stillet efter § 805, stk. 2, først anvendes til  

 fyldestgørelse af forurettedes krav på erstatning, dernæst  

 dækkes det offentliges krav på sagsomkostninger, dernæst  

 krav på konfiskation efter straffelovens § 75, stk. 1, 1.  

 pkt., 2. led, og 2. pkt., og stk. 3, og § 76 a, stk. 5  

 (værdikonfiskation), og til sidst dækkes bødekrav.
Det  

 forudsættes herved, at privatretlige erstatningskrav dækkes forud  

 for det offentliges krav på erstatning, herunder efterbetaling af skat  

 og moms.
Om beslaglæggelse med henblik på konfiskation henvises i  

 øvrigt til pkt. 2.3.3. i de almindelige bemærkninger.
Den foreslåede  

 fyldestgørelsesrækkefølge er en anden end den, der  

 følges i administrativ praksis med hensyn til afskrivning af afdrag  

 på bøder og sagsomkostninger m.v., jf.
Justitsministeriets  

 cirkulæreskrivelse af 6. april 1993. Herefter skal indkomne afdrag -  

 som følge af at der ikke gælder en lovbestemt  

 fyldestgørelsesrækkefølge - først afskrives  

 på bøden, der er den mest byrdefulde del af gælden,  

 medmindre skyldneren tilkendegiver, at afdraget ønskes afskrevet  

 på andre gældsposter.
Ved at kræve eventuelle sagsomkostninger samt  

 konfiskationsbeløb betalt før bøden, vil man  

 længst muligt have truslen om forvandlingsstraf knyttet til betalingen  

 af (en del) af den samlede gæld til det offentlige, og dermed den mest  

 effektive ordning for inddrivelsen.
Det må herved tages i betragtning,  

 at beslaglæggelse med henblik på at sikre det offentliges krav  

 på sagsomkostninger m.v. som hovedregel kun finder sted i de  

 tilfælde, hvor tiltalte ejer eller er i besiddelse af større  

 værdier, f.eks. fast ejendom eller betydelige kontantbeløb.  

 Såfremt det beslaglagte gods først anvendes til afskrivning  

 på bøden, vil der reelt ikke være noget incitament for  

 domfældte til at søge sagsomkostningskravet dækket, og den  

 resterende del af kravet må inddrives ved udlæg.
Det  

 foreslås derfor, at det beslaglagte gods først anvendes til  

 dækning af det offentliges krav på sagsomkostninger,  

 dernæst konfiskationsbeløb og til sidst bødekrav.
Der er dog mulighed for, at retten undtagelsesvis kan  

 bestemme, at bødekrav skal fyldestgøres forud for det  

 offentliges krav på sagsomkostninger eller krav på konfiskation.  

 Det vil navnlig kunne komme på tale i de tilfælde, hvor  

 bødestraffen efter praksis udmåles på grundlag af faste  

 kriterier, f.eks. i sager om overtrædelse af skatte- og  

 afgiftslovgivningen, hvor der udmåles bøder svarende til en vis  

 procentandel af det unddragne skatte- eller afgiftsbeløb, og hvor  

 hensynet til den skyldiges betalingsevne, jf. straffelovens § 51,  

 stk. 3, derfor træder noget i baggrunden ved udmålingen af  

 den konkret forskyldte straf.
Såfremt det allerede på  

 domstidspunktet står klart, at tiltalte vil være ude af stand til  

 inden rimelig tid af sine øvrige midler at betale den idømte  

 bøde, kan retten undtagelsesvis bestemme, at bøden skal  

 fyldestgøres forud for det offentliges krav på sagsomkostninger  

 eller krav på konfiskation.
Skønner retten - på grundlag  

 af en vurdering af tiltaltes indtægts- og formueforhold - at han vil  

 have mulighed for at betale bøden, evt. afdragsvis over en passende  

 periode, bør der som hovedregel ikke træffes bestemmelse om en  

 afvigende fyldestgørelsesrækkefølge.
Bestemmelsen i stk. 3 afløser den  

 nugældende retsplejelovs § 806, 1. pkt.
Der er tale om en  

 nyskabelse, idet fyldestgørelse i det beslaglagte efter dom hidtil er  

 sket ved udlæg.
Det er hensigten med bestemmelsen, at der efter  

 begæring skal kunne træffes afgørelse vedrørende  

 anvendelsen af beslaglagt gods, herunder om  

 fyldestgørelsesrækkefølgen, jf. stk. 2.
Det foreslås, at afgørelse om anvendelse af  

 beslaglagt gods i stedet skal træffes ved kendelse - samtidig med eller  

 i tilslutning til domsafsigelsen - jf. nærmere pkt. 2.3.9. i de  

 almindelige bemærkninger.
Herved bliver der bl.a. også mulighed  

 for, at de berørte, herunder den erstatningssøgende,  

 særskilt kan kære afgørelsen, jf. retsplejelovens  

 § 968.
Retten er ved denne afgørelse ikke bundet af,  

 på hvilket grundlag den oprindelige beslaglæggelse formelt har  

 fundet sted.
Selv om beslaglæggelse formelt alene måtte  

 være sket til sikring af sagsomkostninger, kan retten altså  

 bestemme, at godset tillige (og forlods) skal anvendes til dækning af  

 et erstatningskrav.
Afgørelsen træffes som udgangspunkt efter  

 begæring fra politiet.
Politiet bør normalt i den forbindelse  

 medtage private erstatningskrav, men en forurettet, der har fået  

 tilkendt erstatning, vil også selv kunne fremsætte begæring  

 herom, jf. den foreslåede bestemmelse i retsplejelovens § 806,  

 stk. 1, 2. pkt.
Retten skal kun træffe bestemmelse om, hvorledes det  

 beslaglagte gods skal anvendes.
Det er ikke hensigten, at retten i kendelsen  

 skal foretage en beløbsmæssig opgørelse af kravene, det  

 være sig foreløbigt eller endeligt.
I praksis vil dette ikke  

 være muligt, i hvert fald ikke for så vidt angår  

 sagsomkostninger, idet disse ikke størrelsesmæssigt kan  

 opgøres på det tidspunkt, hvor afgørelsen træffes,  

 bl.a. fordi de også kan omfatte krav, der først opstår  

 senere.
I det omfang et fremsat erstatningskrav udskydes til privat  

 søgsmål, vil det heller ikke være muligt på  

 domstidspunktet at opgøre kravene.
Det er ligeledes ikke hensigten, at retten skal  

 værdiansætte beslaglagt gods, f.eks. løsøre.
Retten  

 skal alene beslutte, hvem provenuet skal tilfalde.
Såfremt  

 værdien af det beslaglagte åbenbart overstiger sagens  

 omkostninger, de idømte bøder og/eller erstatningsbeløb,  

 følger det dog af en almindelig proportionalitetsgrundsætning,  

 jf. også retsplejelovens § 507, stk. 1, at retten delvist vil  

 skulle ophæve beslaglæggelsen.
Ved afgørelse herom  

 bør oplysninger om eventuelt mellemkommende udlæg foretaget af  

 tredjemand naturligvis også tages i betragtning.
 Beslaglagte pengebeløb vil normalt efter  

 ankefristens udløb kunne anvendes umiddelbart, jf. retsplejelovens  

 § 521, mens andre former for gods afhændes på samme  

 måde som aktiver, hvori der er foretaget udlæg, dvs., at  

 realisation normalt sker ved tvangsauktion.
 Det er således hensigten, at rettens  

 afgørelse om anvendelse af beslaglagt gods skal træde i stedet  

 for et udlæg, men at realisation som hidtil skal ske efter reglerne om  

 tvangsrealisation af udlagte aktiver, jf. retsplejelovens kapitler 49-52  

 sammenholdt med § 997, stk. 2, og § 1013, stk. 3.
Med hensyn til prioritetsstillingen i de tilfælde,  

 hvor der tillige af andre kreditorer måtte være foretaget  

 udlæg i det beslaglagte gods, fremgår det af den udtrykkelige  

 henvisning til retsplejelovens § 526, stk. 2, at udlæggets  

 plads i rækkefølgen regnes efter tidspunktet for udlæggets  

 foretagelse, dvs. tidspunktet for kendelsens afsigelse.
Hvor der ved samme  

 kendelse er tillagt flere private erstatningssøgende  

 fyldestgørelsesadgang i det beslaglagte, vil de i deres indbyrdes  

 forhold være ligestillede.
Auktionsprovenuet skal derfor fordeles  

 forholdsmæssigt efter kravenes størrelse.
Er der tale om  

 henholdsvis et privat og et offentligt erstatningskrav, skal det private  

 erstatningskrav tillægges prioritet forud for det offentlige  

 erstatningskrav, jf. bemærkningerne ovenfor til stk. 2.
 Efter domsafsigelsen vil det normalt være politiet,  

 der som udlægshaver og den, der har det beslaglagte gods i forvaring,  

 begærer tvangsauktionen afholdt og forestår udlodningen af  

 provenuet til de berettigede, alt i overensstemmelse med rettens  

 afgørelse herom ifølge § 807 d, stk. 3, og i givet  

 fald vil det også påhvile politiet at udbetale et eventuelt  

 overskydende beløb til domfældte.
 Såfremt tvangsrealisation af beslaglagt gods skal  

 finde sted alene til dækning af et privat erstatningskrav,  

 forudsættes det dog, at det sker efter den pågældendes egen  

 begæring på samme måde som i andre tilfælde af  

 tvangsrealisation, der iværksættes af private  

 udlægshavere.
 Tvister mellem politiet og den domfældte om  

 fuldbyrdelsen af en straffedom afgøres af retten, jf. § 998,  

 stk. 1. I medfør af denne bestemmelse vil der kunne ske  

 indbringelse for retten af tvister om opgørelsen af straffesagens  

 omkostninger og andre spørgsmål i den forbindelse, som retten  

 ikke måtte have taget stilling ved afgørelsen om anvendelse af  

 det beslaglagte gods.
§ 998 indeholder ikke hjemmel til, at retten kan  

 træffe afgørelse i tvister mellem politiet og en privat  

 rettighedshaver eller mellem flere private rettighedshavere.
Det  

 foreslås derfor, at der skabes hjemmel for, at retten kan tage stilling  

 til sådanne tvister, der måtte opstå efter sagens  

 afslutning.
Rettens afgørelse træffes ved kendelse, jf.  

 stk. 3, 2. pkt.
 Efter forslaget er alle politiets skridt i forbindelse med  

 beslaglæggelse således undergivet judiciel kontrol.
Såfremt en straffesag, hvor der er sket  

 beslaglæggelse i medfør af forslagets § 802, stk. 2,  

 undtagelsesvis kan sluttes med en udenretlig bødevedtagelse,  

 forudsættes det, at det gøres til et vilkår for sagens  

 slutning på denne måde, at sigtede betaler de skyldige  

 beløb eller accepterer, at det beslaglagte anvendes til dækning  

 af de krav, som beslaglæggelsen er sket til sikkerhed for.
I  

 tilfælde, hvor en sag ellers kunne være sluttet udenretsligt, men  

 hvor sigtede ikke accepterer et sådant vilkår, må sagen  

 indbringes for retten, der afgør spørgsmålet ved  

 kendelse.
Ved den sigtedes accept af et vilkår om anvendelse  

 af beslaglagt gods ophører beslaglæggelsen, der indtil da har  

 haft retsvirkning som arrest, jf. den foreslåede bestemmelse i  

 retsplejelovens § 807 b, stk. 2, og ejendomsretten over det  

 beslaglagte overgår umiddelbart til den berettigede, idet dog  

 tredjemand f.eks. ved udlæg kan have erhvervet bedre ret.
Ved  

 værdikonfiskation af et bestemt aktiv eller en del af et aktiv  

 får accepten dog alene virkning som udlæg.
 Hvis der ikke er tale om penge eller andet, hvis  

 værdi umiddelbart kan fastslås, og det er påkrævet,  

 at der afholdes tvangsauktion over det beslaglagte, inden  

 mellemværendet endeligt gøres op, må  

 spørgsmålet dog indbringes for retten med henblik på at  

 tilvejebringe et auktionsgrundlag.
 Vedtagelse af en bøde eller betaling af erstatning  

 til forurettede som vilkår i forbindelse med et tiltalefrafald  

 kræver rettens godkendelse, jf. retsplejelovens § 723,  

 stk. 3, og retten vil i givet fald kunne afsige kendelse om anvendelsen  

 af beslaglagt gods i tilknytning til en sådan godkendelse.
Såfremt en straffesag sluttes udenretsligt, uden at  

 der opnås en ordning eller en retsafgørelse vedrørende  

 anvendelsen af beslaglagt gods, medfører det, at beslaglæggelsen  

 bortfalder.
Dette svarer til retsstillingen, såfremt en sag sluttes med  

 domfældelse, uden at der tages stilling til, hvorledes det beslaglagte  

 skal anvendes.
Reglen i stk. 4 er ny.
I tilfælde, hvor  

 retten beslutter at udskyde forurettedes erstatningskrav til civilt  

 søgsmål, kan en beslaglæggelse, der er iværksat med  

 henblik på sikring af et sådant krav, efter forslaget  

 opretholdes, hvis civil sag anlægges eller ansøgning i henhold  

 til offererstatningsloven indgives inden for en kort frist.
Der  

 foreslås her en frist på 4 uger svarende til ankefristen i civile  

 sager.
 Bestemmelsen vil f.eks. kunne anvendes i tilfælde,  

 hvor der ikke er grund til at betvivle eksistensen af forurettedes  

 erstatningskrav, men hvor dette ikke kan opgøres på  

 domstidspunktet.
Der er ikke medtaget en henvisning til  

 færdselslovens adhæsionsregler - dvs. reglerne om behandling af  

 erstatningskrav under færdselsstraffesager - idet disse alene omfatter  

 tilfælde, hvor erstatningskravet er dækket af en lovpligtig  

 ansvarsforsikring.
Der er derfor næppe behov for beslaglæggelse  

 til sikring af erstatningskravet i disse tilfælde.
Såfremt der herefter under den civile sag tilkendes  

 erstatning, eller der indgås forlig herom, afgør den ret, der  

 har truffet afgørelse i straffesagen, på begæring, i  

 hvilket omfang der tilkommer forurettede del i provenuet fra det beslaglagte  

 gods, der på det tidspunkt normalt vil være realiseret på  

 begæring af det offentlige.
Også denne afgørelse har  

 virkning som udlæg.
Forurettede kan derfor kræve det tilkendte  

 beløb udbetalt af politiet.
Prioritetsstillingen mellem flere forskellige  

 erstatningskrav afgøres efter retsplejelovens § 526, stk. 2,  

 jf. bemærkningerne ovenfor til stk. 3. Dette indebærer, at  

 de erstatningskrav, der er blevet påkendt under eller i tilslutning til  

 straffesagen, får en bedre prioritetsstilling end de, der måtte  

 være henskudt til civilt søgsmål.
Med hensyn til  

 prioritetsstillingen mellem erstatningskrav, der kommer til påkendelse  

 efter straffesagens afslutning, og det offentliges krav på  

 sagsomkostninger og bødekrav kan retten bestemme, at erstatningskravet  

 skal fyldestgøres forud for sagsomkostnings- og bødekrav.
Hvis  

 et eller nogle erstatningskrav er henskudt til civilt søgsmål,  

 må politiet i så fald undlade at anvende provenuet til  

 fyldestgørelse af det offentliges krav på sagsomkostninger, krav  

 på konfiskation og bødekrav, indtil den civile sag er endeligt  

 afgjort.
Stk. 5, der vedrører  

 beslaglæggelse efter § 802, stk. 3 (formuebeslag), svarer i  

 det væsentlige til den hidtil gældende § 803. Bestemmelsen  

 er omformuleret, således at det afgørende kriterium for, om  

 retten skal træffe afgørelse om beslaglæggelsens bortfald,  

 er, om den tiltalte ikke længere kan siges at unddrage sig  

 forfølgning.
Denne situation kan foreligge, ikke blot såfremt  

 tiltalte kommer til stede og overgiver sig til myndighederne, men også  

 såfremt forfølgningen ophører.
Under særlige omstændigheder kan der  

 være behov for at lade formuebeslaget bestå, indtil sagen er  

 afgjort, selv om tiltalte er kommet til stede og således ikke  

 længere unddrager sig forfølgningen.
Det kan tænkes, at  

 tiltalte er kommet til stede alene med henblik på at få  

 formuebeslaget ophævet, hvorefter han har til hensigt på ny at  

 unddrage sig forfølgning.
For at undgå denne situation  

 foreslås det, at retten skal kunne undlade at træffe bestemmelse  

 om formuebeslagets ophør, hvis der er bestemte grunde til at antage,  

 at tiltalte på ny vil unddrage sig forfølgningen.
Betingelserne  

 for at undlade at ophæve formuebeslaget svarer således til  

 betingelserne for at foretage varetægtsfængsling på grund  

 af unddragelsesrisiko, jf. § 762, stk. 1, nr. 1.
I modsætning til tidligere nævnes den  

 situation, hvor formuen på grund af sigtedes død eller efter  

 loven om borteblevne tilfalder dennes arvinger, ikke udtrykkeligt.
Dette er  

 anset som selvfølgeligt, og reglen herom er derfor udgået som  

 overflødig, uden at der herved er tilsigtet nogen ændring i  

 forhold til gældende ret.
Til nr. 23 (retsplejelovens kapitel 75 a) Forslaget til et nyt kapitel 75 a om andre  

 efterforskningsskridt indebærer en lovregulering af forskellige, hidtil  

 ulovregulerede, efterforskningsskridt, som i dag er almindeligt anvendte af  

 politiet.
De foreslåede regler vedrører politiets  

 anvendelse af fotoforevisning (§§ 812-816), konfrontation (§ 817)  

 og efterlysning (§ 818 og § 819) i de situationer, hvor der gives  

 oplysninger til personer uden for politiet.
Afgrænsningen er ikke  

 ensbetydende med, at politiet frit kan anvende fotoforevisning, konfrontation  

 og efterlysning internt, idet politiets interne videregivelse af oplysninger  

 er reguleret af forvaltningslovens regler.
Til § 812 De foreslåede bestemmelser i §§ 812-816  

 indeholder nye regler, der regulerer politiets adgang til fotoforevisning.  

 Baggrunden for de nye regler er omtalt i pkt. 3 i de almindelige  

 bemærkninger til lovforslaget.
 Bestemmelsen i § 812 indeholder en regel, hvorved  

 politiets adgang til at forevise fotografier af mistænkte for personer  

 uden for politiet lovreguleres.
 De fotografier af en mistænkt, som det kan komme  

 på tale at forevise, er ethvert fotografi af den  

 pågældende, som politiet er i besiddelse af, herunder  

 personfotografier optaget i medfør af retsplejelovens § 792 a,  

 stk. 1, eller § 792 b, stk. 1, eller andre fotografier, som  

 politiet måtte være kommet i besiddelse af, f.eks. fra ofre,  

 forbipasserende m.v.
Betingelserne for at forevise fotografier af  

 mistænkte foreslås fastsat i overensstemmelse med kravene i  

 retsplejelovens § 792 a, stk. 1, om legemsbesigtigelse.
Der skal  

 være tale om en lovovertrædelse, som er undergivet offentlig  

 påtale, den pågældende skal være »mistænkt med  

 rimelig grund«, og forevisning af fotografier må kun ske, såfremt  

 det må antages at være af »væsentlig betydning for  

 efterforskningen«.
Det sidste indebærer, at der skal være grund  

 til at tro, at forevisning af fotografiet vil kunne bringe efterforskningen  

 videre.
 Det foreslås, at afgørelsen om forevisning af  

 fotografier af mistænkte fortsat træffes af politiet.  

 Såfremt der opstår tvist mellem politiet på den ene side og  

 sigtede eller dennes forsvarer på den anden side vedrørende en  

 allerede gennemført eller påtænkt forevisning af  

 personfotografier, vil spørgsmålet kunne kræves forelagt  

 for retten i medfør af den almindelige bestemmelse i retsplejelovens  

 § 746, stk. 1.
Til § 813 Bestemmelsen regulerer politiets adgang til at forevise  

 fotografier af en ikke mistænkt for personer uden for politiet.
Der  

 henvises i øvrigt til bemærkningerne til § 814 og  

 § 815.
Til § 814 Bestemmelsen vedrører billeder af forurettede og  

 andre vidner.
 Det foreslås, at i de tilfælde, hvor  

 forurettede eller vidnets - så vidt muligt skriftlige - tilladelse til  

 at forevise fotografiet ikke kan opnås, skal betingelserne for, at  

 politiet alligevel kan forevise det, fastsættes svarende til  

 betingelserne for at gennemtvinge optagelse af fotografier af ikke sigtede,  

 jf. retsplejelovens § 792 d, stk. 2 og 3.
Kravet til kriminalitetens art er således, at  

 efterforskningen skal angå en lovovertrædelse, der efter loven  

 kan medføre fængsel i 1 år og 6 måneder eller  

 derover.
Indikationsbetingelsen er, at forevisning af fotografier kun  

 må ske, såfremt det må antages at være af  

 »afgørende betydning for efterforskningen«.
Kompetencen til at gennemtvinge en optagelse af  

 fotografier af ikke sigtede er henlagt til domstolene, jf. retsplejelovens  

 § 792 d, stk. 3. Udvalget foreslår på den baggrund, at  

 kompetencen til at træffe afgørelse om forevisning af  

 fotografier af forurettede og andre vidner, der ikke har samtykket heri,  

 ligeledes henlægges til retten.
Retten skal træffe  

 afgørelsen ved kendelse.
Der er dog adgang for politiet til selv at træffe  

 beslutningen i tilfælde, hvor indgrebets øjemed ville forspildes  

 ved at afvente en retskendelse (»periculum in mora«). Reglen giver politiet  

 adgang til at træffe en foreløbig beslutning om fotoforevisning  

 i disse tilfælde.
Den, mod hvem indgrebet retter sig, har ret til at  

 begære sagen forelagt retten.
Politiet skal vejlede den  

 pågældende herom.
I givet fald skal politiet snarest og senest  

 inden 24 timer forelægge sagen for retten, der ved kendelse  

 afgør, om indgrebet kan godkendes.
Sagen skal blot være forelagt  

 for retten inden udløbet af 24-timers fristen.
Retten behøver  

 ikke træffe afgørelse i sagen inden for denne frist.
For så vidt angår forevisning af fotografier  

 af forurettede og andre vidner skal politiet således som udgangspunkt  

 indhente samtykke til forevisningen.
Særlige forhold vil imidlertid  

 gøre sig gældende, hvis den pågældende er  

 bevidstløs, eller hvis der er tale om et barn, der ikke  

 selvstændigt kan give samtykke.
 Hvis politiet ønsker at forevise et billede af en  

bevidstløs, må politiet forelægge  

 spørgsmålet for retten, eller eventuelt gå frem efter den  

 foreslåede regel om, at politiet kan træffe beslutning om  

 fotoforevisning, hvis indgrebets øjemed ville forspildes, dersom  

 retskendelse skulle afventes (periculum in mora).
Hvis politiet ønsker at forevise fotografier af  

børn, må politiet søge at opnå samtykke fra  

 indehaveren af forældremyndigheden.
Er der tale om et større  

 barn, vil supplerende samtykke fra barnet selv efter omstændighederne  

 være nødvendigt.
Er der risiko for en interessekonflikt mellem  

 barnet og forældremyndighedens indehaver, f.eks. hvor forældrene  

 er mistænkte for en forbrydelse mod barnet, må der om  

 nødvendigt beskikkes en værge for barnet til at give  

 samtykke.
 Spørgsmålet om samtykke fra børn og  

 bevidstløse personer er ikke fundet egnet til særskilt  

 lovmæssig regulering, jf. tilsvarende betænkning nr. 1104/1987 om  

 legemsindgreb under efterforskningen, s. 78-79, hvor Strafferetsplejeudvalget  

 har givet udtryk for tilsvarende synspunkter i relation til foretagelse af  

 legemsindgreb mod ikke sigtede.
 Forevisning af fotografier af døde personer  

 forudsættes ikke at være omfattet af reglerne om fotoforevisning.  

 Det kan i den forbindelse nævnes, at en tilsvarende afgrænsning  

 gælder med hensyn til legemsindgreb, jf. bet. 1104/1987, s. 17, hvor  

 det anføres, at undersøgelser af lig (ligsyn, obduktioner  

 o.lign.) falder uden for reglerne om legemsindgreb.
Til § 815 Bestemmelsen vedrører politiets adgang til at  

 forevise billeder, som opbevares af politiet med henblik på senere  

 identifikation (fototeket), jf. retsplejelovens § 792 f.
Bestemmelsen  

 regulerer ikke de tilfælde, hvor der alene forevises et billede af en  

 person, der konkret er mistænkt, eller billeder af forurettede eller  

 andre vidner i den sag, der efterforskes, jf. herom § 812 og  

 § 814.
Som kriminalitetskrav foreslås, at efterforskningen  

 skal angå en lovovertrædelse, der efter loven kan medføre  

 fængsel i 1 år og 6 måneder eller derover.
Den  

 pågældende skal desuden inden for de seneste 5 år  

 være fundet skyldig i en lovovertrædelse, der efter loven kan  

 medføre fængsel i 1 år og 6 måneder eller derover,  

 eller alternativt inden for de seneste 10 år være fundet skyldig  

 i en lovovertrædelse, der efter loven kan medføre fængsel  

 i 6 år eller derover.
Opbevaringskriteriet, jf. retsplejelovens § 792 f,  

 skal således være opfyldt.
Det er imidlertid ikke ethvert  

 fotografi, der opfylder opbevaringskriteriet, som også kan forevises  

 efter § 815. Nævnes skal navnlig, at et fotografi optaget med  

 henblik på senere identifikation af en person, der meddeles et  

 tiltalefrafald, vil kunne opbevares af politiet efter reglen i § 792 f,  

 men i de tilfælde, hvor der ikke i forbindelse med tiltalefrafaldet er  

 foretaget en retlig prøvelse af skyldsspørgsmålet, er den  

 pågældende ikke »fundet skyldig«, og fotografiet kan derfor ikke  

 forevises efter reglen i § 815.
Det foreslås, at kompetencen til at træffe  

 afgørelse om forevisning af fotografier efter § 815 skal tilkomme  

 politiet, hvilket svarer til den gældende, ulovfæstede  

 retstilstand.
Ved en eventuel senere tvist vil en fotoforevisning kunne  

 kræves forelagt for retten i medfør af bestemmelsen i  

 retsplejelovens § 746, stk. 1.
Til § 816 Stk. 1 indeholder en særlig udformning af  

 proportionalitetsgrundsætningen svarende til reglen i retsplejelovens  

 § 782, stk. 1, om indgreb i meddelelseshemmeligheden og § 792  

 e, stk. 1, om legemsindgreb.
 Stk. 2 indeholder en bemyndigelse for  

 justitsministeren til administrativt at fastsætte nærmere regler  

 om fremgangsmåden ved forevisning af fotografier.
Til § 817 Bestemmelsen indeholder en ny regel, hvorved betingelserne  

 for politiets adgang til at lade en mistænkt eller en sigtet forevise  

 for den forurettede eller for vidner i bevisøjemed - såkaldt  

 konfrontation - lovreguleres, jf. nærmere pkt. 4 i de almindelige  

 bemærkninger til lovforslaget.
 Bestemmelsens stk. 1 omhandler den direkte  

 (spontane) konfrontation, der typisk indebærer, at politiet umiddelbart  

 efter forbrydelsen pågriber en person og herefter straks konfronterer  

 anmelderen eller den forurettede med den pågrebne.
Det foreslås i nr. 1, at den  

 pågældende skal være mistænkt »med rimelig grund«,  

 hvilket svarer til mistankekravet i retsplejelovens § 792 a,  

 stk. 1, om legemsbesigtigelse.
Efter  nr. 2 kræves, at  

 indgrebet må antages at være af væsentlig betydning for  

 efterforskningen (indikationskrav).
Stk. 2 omhandler den konstruerede  

 (arrangerede) konfrontation, der indebærer, at den mistænkte samt  

 et begrænset antal figuranter i en såkaldt »konfrontationsparade«  

 forevises for et eller flere vidner.
Anvendelsen af en konfrontationsparade  

 forudsætter, at den pågældende formelt er sigtet.
Dette  

 indebærer bl.a., at der er mulighed for at beskikke en forsvarer for  

 den, der skal fremstilles i en konfrontationsparade, jf. retsplejelovens  

 § 732. Det følger af de almindelige regler, at politiet skal  

 vejlede sigtede om adgangen til at begære en forsvarer beskikket.
Er  

 der beskikket en forsvarer, finder retsplejelovens § 745 om forsvarerens  

 adgang til at være til stede m.v. under konfrontationen anvendelse, jf.  

 herved bemærkningerne til den foreslåede ændring af  

 retsplejelovens § 745, stk. 3.
Det foreslås, at fremstilling af en sigtet i en  

 konfrontationsparade kun må foretages, såfremt den  

 pågældende med rimelig grund er mistænkt for en  

 lovovertrædelse, der efter loven kan medføre fængsel i 1  

 år og 6 måneder eller derover.
Grænsen ved fængsel i  

 1 år og 6 måneder svarer til den, der er anvendt i andre  

 sammenhænge, hvor anvendelsen af bestemte retsmidler ønskes  

 begrænset til grovere kriminalitet, jf. f.eks. retsplejelovens  

 § 792 a, stk. 2, om legemsundersøgelser.
Stk. 3 indeholder en bestemmelse om  

 betydningen af, at en mistænkt eller sigtet giver samtykke til  

 konfrontation eller fremstilling i en konfrontationsparade.
Et samtykke fra  

 den pågældende indebærer herefter, at de materielle  

 betingelser for anvendelse af konfrontation bortfalder, således at  

 indgrebet holdes uden for reguleringen.
 Stk. 4 indeholder en særlig udformning  

 af proportionalitetsgrundsætningen svarende til reglen i  

 retsplejelovens § 782, stk. 1, om indgreb i  

 meddelelseshemmeligheden og § 792 e, stk. 1, om legemsindgreb.
Efter stk. 5 tillægges politiet  

 kompetencen til at træffe afgørelse om anvendelsen af begge  

 former for konfrontation, hvilket svarer til den gældende,  

 ulovfæstede retstilstand.
Såfremt der opstår tvist mellem  

 politiet på den ene side og sigtede eller dennes forsvarer på den  

 anden side vedrørende gennemførelsen eller anvendelsen af en  

 konfrontation, vil spørgsmålet kunne kræves forelagt for  

 retten i medfør af bestemmelsen i retsplejelovens § 746,  

 stk. 1.
 Stk. 6 indeholder en bemyndigelse for  

 justitsministeren til administrativt at fastsætte nærmere regler  

 om fremgangsmåden ved gennemførelse af konfrontation.
Til § 818 Bestemmelsen i § 818 regulerer sammen med den  

 foreslåede bestemmelse i § 819 betingelserne for politiets adgang  

 til at foretage offentlig efterlysning som led i efterforskningen, jf.  

 nærmere pkt. 5 i de almindelige bemærkninger til  

 lovforslaget.
Udgangspunktet for den foreslåede regulering er  

 alene offentlige efterlysninger, der indebærer et straffeprocessuelt  

 tvangsindgreb.
Efterlysning af bortgåede eller savnede personer eller  

 undvegne strafafsonere omfattes derfor ikke af de foreslåede  

 bestemmelser.
Uden for reguleringen falder endvidere efterlysninger af  

 forurettede eller andre vidner, uanset at efterlysningen sker som led i  

 strafforfølgningen.
 Om de tilfælde, hvor der i forbindelse med en  

 efterlysning gives oplysning om den pågældendes identitet,  

 henvises til den foreslåede § 819.
Det fremgår af den foreslåede bestemmelse i  

§ 818, at den vedrører politiets adgang til at  

 offentliggøre signalement eller andre oplysninger, der er »egnede til  

 at fastlægge identiteten« af en formodet gerningsmand.
Politiet vil  

 derfor som led i den almindelige orientering af offentligheden i et  

 begrænset omfang kunne videregive oplysninger til pressen om formodede  

 gerningsmænd, f.eks. at et røveri blev begået af »to yngre  

 mænd«, uden at bestemmelsen finder anvendelse.
Bestemmelsen i § 818 finder typisk anvendelse i  

 tilfælde, hvor politiet ikke kender den pågældendes  

 identitet, og hvor formålet med offentliggørelsen af signalement  

 m.v. er at få fastlagt identiteten.
Bestemmelsen finder imidlertid  

 også anvendelse i tilfælde, hvor politiet nok kender den  

 pågældendes identitet, men hvor man ikke ønsker at oplyse  

 identiteten.
Efter stk. 1 kan der ske  

 offentliggørelse af signalement eller andre oplysninger, der er egnet  

 til at fastlægge identiteten af en formodet gerningsmand.
Det kan  

 være oplysninger om alder, højde, særlige kendetegn m.v.  

 De såkaldte »fantombilleder«, dvs. billeder, der konstrueres af  

 politiet på baggrund af oplysninger fra vidner, vil også  

 være omfattet af reguleringen.
Oplysningerne kan også angå  

 en bil af en bestemt mærke, som den formodede gerningsmand kan  

 sættes i forbindelse med, oplysninger om gerningsmandens »modus  

 operandi« (fremgangsmåde) eller lignende.
Efterlysningen skal angå en formodet gerningsmand,  

 der med rimelig grund er mistænkt for en lovovertrædelse.
Som  

 kriminalitetskrav foreslås, at der skal være tale om en  

 lovovertrædelse, der er undergivet offentlig påtale.
Herudover  

 foreslås, at efterlysningen skal være af væsentlig  

 betydning for efterforskningen (indikationskrav), herunder for  

 fastlæggelsen af den pågældendes identitet, eller for at  

 forebygge yderligere lovovertrædelse.
 Selv om en efterlysning ikke isoleret set kan siges at  

 være af væsentlig betydning af hensyn til efterforskningen af den  

 konkrete sag, vil den dog kunne udsendes, såfremt det på baggrund  

 af de for politiet foreliggende oplysninger må formodes, at den  

 pågældende vil begå ny kriminalitet, og at en efterlysning  

 vil kunne medvirke til at forebygge dette.
Efter stk. 2 kan der ske  

 offentliggørelse af fotografier af den formodede gerningsmand, f.eks.  

 et fotografi optaget af et overvågningskamera i en bank, såfremt  

 der er begrundet mistanke om, at den pågældende har begået  

 en lovovertrædelse, der efter loven kan medføre fængsel i  

 1 år og 6 måneder eller derover.
Dette svarer til  

 kriminalitetskravet i den foreslåede bestemmelse i § 819,  

 stk. 1, om efterlysning af allerede identificerede personer.
 Stk. 3 indeholder en særlig udformning  

 af proportionalitetsgrundsætningen svarende til reglen i  

 retsplejelovens § 782, stk. 1, om indgreb i  

 meddelelseshemmeligheden og § 792 e, stk. 1, om legemsindgreb.
Efter stk. 4 tillægges politiet  

 kompetencen til at træffe afgørelse om offentliggørelse  

 af oplysninger som nævnt i stk. 1-2, hvilket svarer til den  

 gældende, ulovfæstede retstilstand.
Ved en eventuel senere tvist  

 vil spørgsmålet kunne kræves forelagt for retten i  

 medfør af retsplejelovens § 746, stk. 1.
Til § 819 Bestemmelsen regulerer politiets adgang til at anvende  

 offentlige efterlysninger med henblik på at finde frem til en bestemt  

 person, hvis identitet er politiet bekendt, som formodet gerningsmand, jf.  

 nærmere pkt. 5 i de almindelige bemærkninger til  

 lovforslaget.
 Om de tilfælde, hvor der i forbindelse med en  

 efterlysning alene sker offentliggørelse af signalement eller andre  

 oplysninger, der er egnede til at fastlægge identiteten af en formodet  

 gerningsmand, henvises til den foreslåede § 818.
Offentlig efterlysning af en allerede identificeret  

 gerningsmand kan efter stk. 1 gennemføres, såfremt  

 der er »særlig bestyrket mistanke« om, at den pågældende  

 har begået en lovovertrædelse, der efter loven kan medføre  

 fængsel i 1 år og 6 måneder eller derover.
Der kræves  

 altså en høj grad af sikkerhed for, at den, der efterlyses,  

 også er gerningsmanden.
Herudover foreslås som  

 indikationsbetingelse, at offentlig efterlysning må antages at  

 være af »afgørende betydning for strafforfølgningens  

 gennemførelse eller for at forebygge yderligere lovovertrædelser  

 af tilsvarende grovhed«.
 Det følger af bestemmelsen i stk. 2, at  

 der ved efterlysningen kan gives oplysninger om den påsigtede  

 kriminalitet og om den sigtedes identitet, herunder navn, stilling og  

 bopæl, ligesom der kan ske offentliggørelse af et fotografi af  

 den pågældende.
 Stk. 3 indeholder en særlig udformning  

 af proportionalitetsgrundsætningen svarende til reglen i  

 retsplejelovens § 782, stk. 1, om indgreb i  

 meddelelseshemmeligheden og § 792 e, stk. 1, om legemsindgreb.
Stk. 4 indeholder en bestemmelse om  

 kompetencen til at træffe afgørelse om offentlig efterlysning.  

 Bestemmelsen indebærer, at det også i tilfælde, hvor der er  

 spørgsmål om efterlysning af en person, hvis identitet er  

 politiet bekendt, er politiet, der træffer afgørelse om at  

 efterlyse.
Lovforslaget svarer på dette punkt til den gældende,  

 ulovfæstede retstilstand.
Det bemærkes herved, at der efter  

 retsplejelovens § 746, stk. 1, er adgang til at forlange  

 domstolsprøvelse af lovligheden af politiets  

 efterforskningsskridt.
Til nr. 24 (retsplejelovens kapitel 75 b) Der er tale om en konsekvensændring, idet det  

 gældende kapitel 75 b i retsplejeloven om beslaglæggelse skal  

 ophæves som følge af, at reglerne om beslaglæggelse og  

 edition foreslås samlet i retsplejelovens kapitel 74.
Til nr. 25 (retsplejelovens § 1002) Bestemmelsen, der vedrører beslaglæggelse  

 efter dom, foreslås ændret i konsekvens af ændringerne af  

 retsplejelovens øvrige regler om beslaglæggelse.
 Ifølge den foreslåede bestemmelse i  

 retsplejelovens § 807 d, stk. 3, skal retten - samtidig med eller i  

 tilslutning til domsafsigelsen - afgøre, hvordan beslaglagt gods skal  

 anvendes til dækning af krav på sagsomkostninger,  

 værdikonfiskation, bøde og erstatning.
Hermed er den væsentligste del af  

 anvendelsesområdet for det hidtidige stk. 1 bortfaldet.
Da  

 der imidlertid fortsat vil kunne opstå situationer, hvor der ikke -  

 eller ikke i tilstrækkeligt omfang - har været iværksat  

 beslaglæggelse, men hvor der efter domsafsigelsen eller senere viser  

 sig behov eller ikke hidtil kendte muligheder herfor, foreslås  

 bestemmelsen opretholdt.
Bestemmelsen vil således kunne anvendes, hvis  

 politiet efter dommen træffer domfældte i besiddelse af et  

 større pengebeløb.
Bestemmelsen foreslås dog omformuleret  

 på linie med § 802, stk. 2, således at også  

 bødekrav og krav på konfiskation efter straffelovens § 75,  

 stk. 1, 1. pkt., 2. led, og 2. pkt., og stk. 3, og § 76 a,  

 stk. 5, (værdikonfiskation) medtages.
Om beslaglæggelse med  

 henblik på konfiskation henvises i øvrigt til pkt. 2.3.3. i de  

 almindelige bemærkninger.
Højesteret har i en kendelse af 17. juni 1997 -  

 gengivet i Ugeskrift for Retsvæsen 1997, s. 1162 - bestemt, at  

 der efter de gældende regler om beslaglæggelse i retsplejelovens  

 § 1002, stk. 1, jf. § 824, stk. 1, ikke er hjemmel til,  

 at politiet kan foretage foreløbig beslaglæggelse til sikkerhed  

 for sagsomkostninger, efter at dom er afsagt.
Med den nye formulering af  

 § 1002, stk. 1, vil der blive udtrykkelig hjemmel til, at politiet  

 kan foretage en foreløbig beslaglæggelse, også efter at  

 dom er afsagt.
Det følger således af § 1002, stk. 1,  

 at de foreslåede regler i retsplejelovens kapitel 74 om  

 beslaglæggelse og edition skal finde tilsvarende anvendelse, efter at  

 dom er afsagt.
Den foreslåede bestemmelse i retsplejelovens § 806,  

 stk. 3, om politiets adgang til at træffe beslutning om  

 beslaglæggelse i tilfælde, hvor indgrebets øjemed ville  

 forspildes (»periculum in mora«), hvis retskendelse skulle afventes,  

 gælder derfor også i denne situation.
Stk. 2 omhandler beslaglæggelse som  

 foranstaltning mod unddragelse fra afsoning af en idømt  

 fængselsstraf.
Bestemmelsen, der modsvarer den foreslåede  

 bestemmelse i retsplejelovens § 802, stk. 3, om unddragelse fra  

 strafforfølgning (formuebeslag), foreslås videreført med  

 visse mindre ændringer.
 De hidtil gældende regler om, at der kun med  

 justitsministerens tilladelse kan fremsættes begæring om  

 henholdsvis at iværksætte og opretholde beslaglæggelse mere  

 end 10 år efter dommens afsigelse, er ikke medtaget i lovforslaget.
 Beslutning om iværksættelse af  

 beslaglæggelse skal som hidtil træffes af retten, og det vil  

 under alle omstændigheder indgå i denne afgørelse, at det  

 i henhold til en almindelig proportionalitetsgrundsætning kræver  

 særligt tungtvejende grunde at anvende et tvangsmiddel med henblik  

 på mange år senere at effektuere en tidligere  

 afgørelse.
 Tilsvarende betragtninger vil gøre sig  

 gældende med hensyn til rettens afgørelse om opretholdelse af en  

 beslaglæggelse, når der er gået 10 år fra dommens  

 dato, jf. ordet »undtagelsesvis«.
 Beslaglæggelsens bortfald i forbindelse med  

 benådning er ikke medtaget i den foreslåede bestemmelse, idet  

 benådning nu må anses for omfattet af den foreslåede  

 bestemmelse i retsplejelovens § 807 d, stk. 5.
Til nr. 26 (retsplejelovens § 1017 b,  

 stk. 2) Der er tale om en konsekvensændring som følge  

 af den foreslåede regulering af politiets adgang til at forevise fotos  

 af forurettede.
Der henvises til pkt. 3.3. i de almindelige  

 bemærkninger til lovforslaget.
Til § 2 Stk. 1 indeholder lovens  

 ikrafttrædelsesregel.
Det foreslås, at loven træder i kraft  

 den 1. april 1999.
Ad prøvesagsordningen Prøvesager med henblik på opnåelse af  

 møderet for landsret og for Sø- og Handelsretten i alle sager  

 kan fra og med lovens ikrafttræden aflægges for forskellige  

 retter.
Det gælder også, hvor første prøvesag er  

 udført før lovens ikrafttræden.
Af stk. 2 følger, at forlængelsen  

 af fristen for udførelse af anden prøvesag fra 3 til 5 år  

 dog kun gælder, såfremt første prøvesag er  

 udført ikke mere end tre år før lovens  

 ikrafttræden.
Udførte prøvesager, der allerede ved lovens  

 ikrafttræden, på grund af den tid der er forløbet siden  

 udførelsen, ikke uden dispensation kunne indgå i en prøve  

 med henblik på opnåelse af møderet, vil også efter  

 lovændringen kun kunne indgå, når retten meddeler  

 dispensation.
Ad efterforskningsskridt De foreslåede regler finder anvendelse på  

 beslaglæggelse, edition, fotoforevisning, konfrontation, efterlysning  

 og observation, der iværksættes efter lovens  

 ikrafttræden.
 Det foreslås endvidere i stk. 3, at de  

 nye regler om beslaglæggelsens ophør og om, at der efter  

 begæring skal tages stilling til anvendelsen af beslaglagt gods, skal  

 finde anvendelse, hvor dom i 1. instans afsiges efter lovens  

 ikrafttræden, uanset om beslaglæggelsen er sket på et  

 tidligere tidspunkt.
 I stk. 4 foreslås en overgangsregel,  

 hvorefter fotografier optaget med henblik på senere identifikation, som  

 allerede indgår i politiets samlinger, fortsat kan anvendes med henblik  

 på forevisning efter den foreslåede § 815, uanset at kravet  

 efter stk. 1, nr. 1 eller nr. 2, ikke er opfyldt.
Bilag Lovforslaget sammenholdt med gældende lov Gældende formulering Lovforslaget § 1 I lov om rettens pleje, jf. lovbekendtgørelse nr.  

 752 af 15. august 1996, som ændret ved § 2 i lov nr. 1201 af 27.  

 december 1996, § 8 i lov nr. 232 af 2. april 1997, § 2 i lov nr.  

 274 af 15. april 1997, § 1 i lov nr. 349 af 23. maj 1997, § 2 i lov  

 nr. 411 af 10. juni 1997, lov nr. 414 af 10. juni 1997, lov nr. 339 af 10.  

 juni 1998, § 1 i lov nr. 402 af 26. juni 1998 og § 2 i lov nr. 403 af 26.  

 juni 1998 foretages følgende ændringer:
 1. § 6 a affattes således:
§ 6 a.
I borgerlige sager, for hvis udfald anvendelsen af  

 reglerne i kap. 5 a i lov om arbejdsformidling og  

 arbejdsløshedsforsikring m.v. er af væsentlig betydning,  

 tiltrædes landsretten under domsforhandlingen af 2 sagkyndige  

 medlemmer.
Bestemmelsen i § 6, stk. 4, 3. pkt., finder tilsvarende  

 anvendelse.
»§ 6 a.
I borgerlige sager, for hvis udfald anvendelsen af  

 reglerne i lov om varsling m.v. i forbindelse med afskedigelser af  

 større omfang er af væsentlig betydning, tiltrædes  

 landsretten under domsforhandlingen af 2 sagkyndige medlemmer.
Bestemmelsen i  

 § 6, stk. 4, 3. pkt., finder tilsvarende anvendelse.
 Stk. 2. I straffesager vedrørende overtrædelse af  

 §§ 23 b og c i den i stk. 1 nævnte lov tiltrædes  

 landsretten under domsforhandlingen af 2 sagkyndige medlemmer.
Stk. 2. I straffesager vedrørende overtrædelse af  

 §§ 5-7 i den i stk. 1 nævnte lov tiltrædes landsretten  

 under domsforhandlingen af 2 sagkyndige medlemmer.« § 16 a.
Retten i Randers består af 4 dommere.
Retten  

 på Frederiksberg samt retterne i Lyngby, Ballerup, Esbjerg, Horsens og  

 Herning består af 3 dommere.
Retterne i Gentofte, Gladsaxe,  

 Tåstrup, Hørsholm, Slagelse, Svendborg, Haderslev, Kolding og  

 Skanderborg består af to dommere.
 2. § 16 a, stk. 1, 3. pkt., affattes således:
»Retterne i Gentofte, Gladsaxe, Tåstrup,  

 Hørsholm, Frederikssund, Slagelse, Næstved, Svendborg,  

 Haderslev, Kolding, Skanderborg og Frederikshavn består af to  

 dommere.« Stk. 2-3. - - - § 17. Der ansættes to dommere ved retterne i Glostrup,  

 Helsingør, Hillerød, Frederikssund, Holbæk,  

 Næstved, Sønderborg, Vejle, Fredericia, Silkeborg, Viborg,  

 Frederikshavn og Hjørring.
 3. § 17, stk. 1, affattes således:
»Der ansættes to dommere ved retterne i Glostrup,  

 Helsingør, Hillerød, Holbæk, Sønderborg, Vejle,  

 Fredericia, Silkeborg, Viborg og Hjørring.« Stk. 2-4. - - - 4. § 18 c affattes således:
§ 18 c.
Bestemmelserne i § 9 a, stk. 2-4, om  

 medvirken af sagkyndige finder tilsvarende anvendelse ved byrettens  

 behandling af borgerlige sager, for hvis udfald anvendelsen af reglerne i  

 kap. 5 a i lov om arbejdsformidling og arbejdsløshedsforsikring m.v.  

 er af væsentlig betydning, og straffesager vedrørende  

 overtrædelse af denne lovs §§ 23 b og c.
»§ 18 c.
Bestemmelserne i § 9 a, stk. 2-4, om  

 medvirken af sagkyndige finder tilsvarende anvendelse ved byrettens  

 behandling af borgerlige sager, for hvis udfald anvendelsen af reglerne i lov  

 om varsling m.v. i forbindelse med afskedigelser af større omfang er  

 af væsentlig betydning, og straffesager vedrørende  

 overtrædelse af denne lovs §§ 5-7.« § 124. - - - Stk. 2-7. - - - 5. § 124, stk. 8, affattes således:
 Stk. 8. For overtrædelser, der begås af  

 aktieselskaber, anpartsselskaber, andelsselskaber eller lignende, kan der  

 pålægges selskabet som sådant bødeansvar.
»Stk. 8. Der kan pålægges  

 selskaber m.v. (juridiske personer) strafansvar efter reglerne i  

 straffelovens 5. kapitel.« § 133. En advokat har møderet for landsret og i alle  

 sager for Sø- og Handelsretten i København, når advokaten  

 har bestået en prøve i procedure.
 Stk. 2. Prøven kan foruden af advokater aflægges  

 af autoriserede advokatfuldmægtige, der i medfør af § 136,  

 stk. 4, kan give møde for landsretten.
 Stk. 3. Prøven aflægges for en af landsretterne  

 eller Sø- og Handelsretten i København.
 6. § 133, stk. 3, affattes således:
»Stk. 3. Prøven kan aflægges for landsretterne og  

 Sø- og Handelsretten.« Stk. 4. Prøven består i, at den  

 pågældende udfører to retssager, der slutter med mundtlig  

 domsforhandling.
En sag kan kun danne grundlag for prøven,  

 såfremt vedkommende ret finder den egnet hertil.
 7. § 133, stk. 5, affattes således:
Stk. 5. Prøven er bestået, når retten  

 finder udførelsen af sagerne tilfredsstillende.
Retten kan dog ud fra  

 den første sags karakter og udførelsen heraf erklære  

 prøven for bestået alene på grundlag af denne sag.
Den  

 anden sag skal udføres senest 3 år efter udførelsen af  

 den første sag, medmindre retten meddeler undtagelse herfra.
»Stk. 5. Prøven er bestået, når de retter,  

 hvor sagerne er udført, finder udførelsen tilfredsstillende.  

 Vedkommende ret kan dog ud fra den første sags karakter og  

 udførelsen heraf erklære prøven for bestået alene  

 på grundlag af denne sag.
Den anden sag skal udføres senest 5  

 år efter udførelsen af den første sag, medmindre den ret,  

 hvor den anden sag udføres, meddeler undtagelse herfra.« Stk. 6. Der er ikke adgang til at indstille sig til  

 prøven mere end to gange.
§ 139. Retten til at udøve advokatvirksomhed kan  

 frakendes ved dom, såfremt det på grund af advokatens sindssygdom  

 skønnes uforsvarligt, at vedkommende fortsat udøver  

 advokatvirksomhed.
Retten til at udøve advokatvirksomhed kan endvidere  

 frakendes ved dom på tid fra 1 til 5 år eller indtil videre,  

 såfremt advokaten har betydelig forfalden gæld til det  

 offentlige, hvorved forstås beløb i størrelsesordenen  

 100.000 kr. og derover.
Sagen anlægges ved landsretten af  

 justitsministeren i den borgerlige retsplejes former.
Advokaten har ret til  

 fri proces, såfremt vedkommende opfylder betingelserne i § 330,  

 stk. 1, nr. 2.
 Stk. 2. Skønnes det på grund af advokatens  

 sindssygdom nødvendigt for at afværge formuetab for klienter,  

 kan retten under sagen ved kendelse efter påstand fra justitsministeren  

 udelukke den pågældende fra at drive advokatvirksomhed, indtil  

 sagen er endeligt afgjort.
Stk. 3. Er grunden til frakendelse efter stk. 1 ikke  

 længere til stede, tilbagegiver justitsministeren vedkommende retten  

 til at drive advokatvirksomhed, såfremt den pågældende i  

 øvrigt opfylder betingelserne for at udøve advokatvirksomhed.  

 Afslår justitsministeren en anmodning herom, kan den  

 pågældende forlange spørgsmålet indbragt for  

 landsretten.
En sådan begæring kan kun fremsættes med 1  

 års mellemrum.
Bestemmelsen i stk. 1, 2. pkt., gælder  

 tilsvarende.
 8. I § 139, stk. 3, 4. pkt., ændres  

 »stk. 1, 2. pkt.« til: »stk. 1, 3. pkt.«.
§ 213 b.
Hvis søforklaring angående  

 skibssammenstød, jf. herved sølovens § 223 a, ikke afgives  

 på samme tidspunkt for begge skibes vedkommende, kan retten på  

 begæring af rederen eller skibsføreren for det skib, for hvilket  

 søforklaring først afgives, beslutte, at retsmødet skal  

 holdes for lukkede døre, og at kun repræsentanter for det  

 offentlige og for rederen må være til stede.
Bestemmelserne i  

 §§ 30 og 31 finder tilsvarende anvendelse.
Pligten til at hemmeligholde  

 forhandlingerne bortfalder dog, når søforklaring er afgivet  

 vedrørende det andet skib.
 9. I § 213 b, stk. 1, 1. pkt., ændres  

 »sølovens § 223 a« til: »sølovens § 163«.
Stk. 2. - - - § 219 a.
Rettens afgørelser i straffesager  

 træffes snarest muligt, efter at den pågældende forhandling  

 er til ende.
Ved sagens optagelse til dom eller kendelse skal retten  

 tilkendegive, hvornår dommen eller kendelsen vil blive afsagt.
Kan  

 afsigelsen ikke finde sted samme dag, skal dom eller kendelse dog afsiges  

 senest inden en uge og, hvor nævninge har medvirket, senest dagen  

 efter.
Stk. 2. Såfremt særlige omstændigheder  

 gør det påkrævet, kan retten beslutte at fravige de i  

 stk. 1 nævnte frister.
I beslutningen skal anføres de  

 omstændigheder, der bevirker, at fristen ikke kan overholdes.  

 Beslutningen kan ikke kæres.
 10. I § 219 a indsættes som stk. 6:
»Stk. 6. Tiltalte vejledes om adgangen til at anke dommen.  

 Vejledningen gives ved dommens afsigelse, hvis tiltalte er til stede, og  

 ellers ved den efterfølgende meddelelse eller forkyndelse, jf.  

 stk. 5. Hvis afsigelsen ikke finder sted samme dag, som sagen er optaget  

 til dom, gives vejledningen samtidig med, at retten tilkendegiver,  

 hvornår dommen vil blive afsagt, såfremt tiltalte er til stede,  

 og ellers ved den efterfølgende meddelelse eller forkyndelse, jf.  

 stk. 5.« Stk. 3. Afsigelsen af en dom foregår ved, at  

 domsslutningen oplæses i et retsmøde.
 Stk. 4. Hvis tiltalte er fængslet, bør den  

 pågældende bringes til stede ved dommens afsigelse.
Stk. 5. Er tiltalte ikke til stede ved afsigelsen, meddeler  

 anklagemyndigheden tiltalte udskrift af dommen.
Hvis sagen i medfør af  

 § 847, stk. 3, nr. 1-5, er fremmet i tiltaltes fravær, skal  

 udskriften forkyndes.
§ 501. - - - Stk. 2. - - - Stk. 3. Indsigelser mod veksler og checks kan kun gøres  

 gældende, såfremt 1)	den, der har fremsat anmodning om tvangsfuldbyrdelse, er enig  

 heri, 2)	indsigelsen angår selve vekslens eller checkens indretning og  

 indhold eller andre betingelser i veksel- eller checkloven for at kunne  

 gøre henholdsvis veksel- eller checkretten gældende, 3)	indsigelsen går ud på, at skyldneren ved underskrivelsen  

 var umyndig eller på grund af sindssygdom, herunder svær demens,  

 eller hæmmet psykisk udvikling, forbigående sindsforvirring eller  

 en lignende tilstand manglede evnen til at handle fornuftsmæssigt, at  

 underskriften er falsk, at vekslens eller checkens indhold er forfalsket  

 efter underskrivelsen, eller at vekslen eller checken er underskrevet  

 på skyldnerens vegne uden fornøden fuldmagt, eller 4)	indsigelsen fremsættes af en forbruger og angår en  

 veksel, der er benyttet i forbindelse med en forbrugeraftale, jf. § 1,  

 stk. 2-4, i lov nr. 139 af 29. marts 1978 om visse forbrugeraftaler,  

 eller en check, der er benyttet til opnåelse af kredit i forbindelse  

 med en forbrugeraftale.
 11. I § 501, stk. 3, nr. 4, udgår: »nr. 139  

 af 29. marts 1978«.
Stk. 4-5. - - - § 628. - - - Stk. 2. - - - Stk. 3. Sager om arrest i skib med forbud mod skibets  

 afsejling til sikring af et søretskrav behandles efter reglerne i  

 sølovens kapitel 12 a.
 12. I § 628, stk. 3, ændres »sølovens  

 kapitel 12 a« til: »sølovens kapitel 4«.
 § 684. Efter denne bogs regler behandles endvidere, uden  

 hensyn til, om der samtidig nedlægges påstand om straf, sager,  

 hvorunder det offentlige nedlægger påstand om:
1)	særlige følger, der til fyldestgørelse for det  

 almene er fastsat for overtrædelser af love om politivæsenet,  

 bygningsvæsenet, landbovæsenet, skattevæsenet og lignende  

 love; 2)	ophævelse af en forening; 3)	stadfæstelse af forbud mod udbredelse af et fremmed  

 skrift; 13. § 684, stk. 1, nr. 3, ophæves.
 Nr. 4-7 bliver herefter nr. 3-6.
4)	nogen af de i straffelovens kapitel 9 foreskrevne retsfølger  

 af strafbare handlinger eller tilsvarende retsfølger foreskrevne i  

 andre love; 5)	fortabelse af rang, titel, orden eller hæderstegn; 6)	forbrydelse af arveret; 7)	mortifikation eller godtgørelse i henhold til straffelovens  

 § 273, når æresfornærmende sigtelser påtales  

 offentlig.
Stk. 2. - - - § 701. Sager mod en forening til dens ophævelse i  

 medfør af grundlovens § 78 forfølges ved den ret, i hvis  

 kreds foreningen eller dens bestyrelse har sit sæde, eller, når  

 sådant ikke med sikkerhed kan udfindes, hvor et af bestyrelsens  

 medlemmer bor.
 Stk. 2. Sag om stadfæstelse af forbud i henhold til  

 presseloven mod udbredelse her i riget af skrifter, der er trykt i udlandet,  

 behandles ved den ret, i hvis kreds forbudet er nedlagt.
 14. § 701, stk. 2, ophæves.
 Stk. 3 bliver herefter stk. 2.
 Stk. 3. På sager, hvorunder påstand alene  

 nedlægges om nogen af de øvrige i § 684 omhandlede  

 følger, finder reglerne i §§ 696-99 tilsvarende anvendelse.
§ 722. Tiltale i en sag kan helt eller delvis frafaldes i  

 tilfælde, 1)	hvor den påsigtede lovovertrædelse efter loven ikke kan  

 medføre højere straf end bøde og forholdet er af ringe  

 strafværdighed, 2)	hvor det i medfør af § 723, stk. 1, fastsættes som  

 vilkår, at  sigtede undergives hjælpeforanstaltninger efter § 33  

 i lov om social bistand, 15. I § 722, stk. 1, nr. 2, ændres »§ 33 i lov om  

 social bistand« til: »§ 40 i lov om social service«.
3)	hvor sigtede var under 18 år på gerningstidspunktet og  

 der  fastsættes vilkår efter § 723, stk. 1, 4)	hvor strafflovens § 10 b eller § 89 er anvendelig, når det  

  skønnes, at ingen eller kun en ubetydelig straf vil blive  

 idømt, og at domfældelse heller ikke i øvrigt vil  

 være af væsentlig betydning, 5)	hvor sagens gennemførelse vil medføre vanskeligheder,  

 omkostninger eller behandlingstider, som ikke står i rimeligt forhold  

 til sagens betydning og den straf, som i givet fald kan forventes  

 idømt, 6)	hvor lovgivningen indeholder særlig hjemmel for, at tiltale  

  kan frafaldes, eller 7)	hvor dette følger af bestemmelser fastsat af  

 justitsministeren  eller rigsadvokaten.
Stk. 2-3. - - - § 731. Offentlig forsvarer bliver, for så vidt sigtede  

 ikke selv har valgt en forsvarer, eller den valgte forsvarer udebliver, at  

 beskikke, a)	når sigtede fremstilles for retten med henblik på  

 varetægtsfængsling eller opretholdelse af anholdelsen, b)	når der, forinden tiltale er rejst, skal afhøres  

 vidner, eller besigtigelse skal ske eller syn eller skøn afgives til  

 brug under domsforhandling, dog at retshandlingen ej bliver at udsætte  

 efter forsvarers tilstedekomst, når det må befrygtes, at beviset  

 derved ville spildes, 16. § 731, stk. 1, litra c, affattes  

 således:
c)	når der er spørgsmål om at lægge beslag  

 på sigtedes formue i henhold til § 801, »c)	når der er spørgsmål om beslaglæggelse af  

 en formue eller en del af denne, jf. § 802, stk. 3.« d)	når tiltale er rejst i sager, der skal behandles under  

 medvirken af domsmænd, e)	når tiltale er rejst i sager, i hvilke der bliver  

 spørgsmål om højere straf end bøde eller  

 hæfte, f)	når der i anledning af indankning eller begæring om  

 genoptagelse af en sag eller undtagelsesvis i anledning af kære, jf.  

 § 972, stk. 2, skal finde mundtlig forhandling sted for  

 retten, g)	når vidners eller syns- eller skønsmænds  

 beedigede forklaring begæres til brug under en i udlandet indledet  

 straffesag, h)	i alle tilfælde, hvor retten i medfør af § 29,  

 stk. 2 og stk. 4, nr. 1, beslutter, at sigtedes afhørelse  

 skal foregå for lukkede døre, i)	når sager, hvor der er spørgsmål om frihedsstraf,  

 fremmes i medfør af § 847, stk. 3, nr. 4.
Stk. 2. - - - § 745. - - - Stk. 2. - - - 17. § 745, stk. 3, affattes således:
Stk. 3. Når en afhøring, en konfrontation eller  

 andet efterforskningsskridt af lignende betydning kan formodes at ville finde  

 anvendelse som bevis under domsforhandlingen, giver politiet meddelelse til  

 forsvareren inden foretagelsen, således at han kan få lejlighed  

 til at være til stede.
Er det ikke muligt at give forsvareren  

 meddelelse, kan der kun foretages efterforskningsskridt, som ikke kan  

 opsættes, og forsvareren skal uden ophold underrettes om det  

 foretagne.
»Stk. 3. Når en afhøring, en konfrontation, en  

 fotoforevisning eller andet efterforskningsskridt af lignende betydning kan  

 formodes at ville finde anvendelse som bevis under domsforhandlingen, giver  

 politiet meddelelse til forsvareren inden foretagelsen, således at  

 forsvareren kan få lejlighed til at være til stede.
Forsvareren  

 har adgang til at stille forslag med hensyn til gennemførelsen af det  

 pågældende efterforskningsskridt.
Forsvarerens bemærkninger  

 i så henseende skal tilføres politirapporten.
Har forsvareren  

 ikke mulighed for at komme til stede, eller er det ikke muligt for politiet  

 at give forsvareren meddelelse, kan der kun foretages efterforskningsskridt,  

 som ikke kan opsættes.
Har forsvareren ikke været til stede, skal  

 forsvareren uden ophold underrettes om det foretagne.« Stk. 4. - - - § 748. Sigtede underrettes så vidt muligt om alle  

 retsmøder og er berettiget til at overvære dem.
Dette  

 gælder ikke retsmøder, der afholdes med henblik på at  

 opnå rettens forudgående kendelse om foretagelse af  

 foranstaltninger i henhold til kapitlerne 69-73 og 75 b.
Er sigtede  

 varetægtsfængslet, kan fremstilling af ham undlades, hvis den vil  

 være forbundet med uforholdsmæssigt besvær.
 18. I § 748, stk. 1, 2. pkt., ændres »69-73  

 og 75 b« til: »69-74«.
Stk. 2-6. - - - Kapitel 71 19. Overskriften til kapitel 71 affattes således:
Indgreb i meddelelseshemmeligheden »Indgreb i meddelelseshemmeligheden og  

 observation« § 786. Det påhviler post- og telegrafvæsenet,  

 telefonselskaberne og andre tilsvarende offentlige og private virksomheder at  

 bistå politiet ved gennemførelsen af indgreb i  

 meddelelseshemmeligheden, herunder ved at etablere aflytning af  

 telefonsamtaler m.v., ved at give de i § 780, stk. 1, nr. 3,  

 nævnte oplysninger samt ved at tilbageholde og udlevere forsendelser  

 m.v.
 20. I § 786 indsættes som stk. 4:
»Stk. 4. Justitsministeren kan fastsætte regler om  

 økonomisk godtgørelse til de i stk. 1 nævnte  

 virksomheder for udgifter i forbindelse med bistand til politiet til  

 gennemførelse af indgreb i meddelelseshemmeligheden.« Stk. 2. Uden for de i § 780, stk. 1, nr. 3,  

 nævnte tilfælde kan retten efter begæring fra politiet med  

 samtykke fra indehaveren af en telefon eller andet kommunikationsapparat give  

 de i stk. 1 nævnte selskaber m.v. pålæg om at oplyse,  

 hvilke andre apparater der sættes i forbindelse med det  

 pågældende apparat.
 Stk. 3. Bestemmelsen i § 178 finder tilsvarende  

 anvendelse på den, som uden lovlig grund undlader at yde den bistand,  

 som er nævnt i stk. 1, eller at efterkomme et pålæg,  

 som er givet efter stk. 2.
 21. Efter § 791 indsættes i kapitel  

 71:
»§ 791 a.
Politiet kan foretage fotografering eller  

 iagttagelse ved hjælp af kikkert eller andet apparat af personer, der  

 befinder sig på et ikke frit tilgængeligt sted (observation),  

 såfremt 1)	indgrebet må antages at være af væsentlig  

 betydning for efterforskningen, og 2)	efterforskningen vedrører en lovovertrædelse, der efter  

 loven kan medføre frihedsstraf.
 Stk. 2. Observation som nævnt i stk. 1 ved  

 hjælp af fjernbetjent eller automatisk virkende tv-kamera,  

 fotografiapparat eller lignende apparat, må dog kun foretages,  

 såfremt efterforskningen vedrører en lovovertrædelse, der  

 efter loven kan medføre fængsel i 1 år og 6 måneder  

 eller derover.
Stk. 3. Observation af personer, der befinder sig i en bolig  

 eller andre husrum, ved hjælp af fjernbetjent eller automatisk virkende  

 tv-kamera, fotografiapparat eller lignende apparat, eller ved hjælp af  

 apparat, der anvendes i boligen eller husrummet, må dog kun foretages,  

 såfremt 1)	der er bestemte grunde til at antage, at bevis i sagen kan  

 opnås ved indgrebet, 2)	indgrebet må antages at være af afgørende  

 betydning for efterforskningen, 3)	efterforskningen angår en lovovertrædelse, der efter  

 loven kan straffes med fængsel i 6 år eller derover, en  

 forsætlig overtrædelse af straffelovens kapitler 12 eller 13  

 eller en overtrædelse af straffelovens §§ 124, stk. 1, 125,  

 127, stk. 1, 193, stk. 1, 245, 252, stk. 1, 266, 281, 286,  

 stk. 1, 289, eller en overtrædelse af udlændingelovens  

 § 59, stk. 3, og 4)	efterforskningen vedrører en lovovertrædelse, som har  

 medført eller som kan medføre fare for menneskers liv eller  

 velfærd eller for betydelige samfundsværdier.
 Stk. 4. Observation af et ikke frit tilgængeligt sted  

 som nævnt i stk. 1-3, som den, der angiver at være  

 forurettet ved lovovertrædelsen, har rådighed over, er ikke  

 omfattet af reglerne i denne bestemmelse, såfremt den  

 pågældende meddeler skriftligt samtykke til observationen.
 Stk. 5. Observation må ikke foretages, såfremt det  

 efter indgrebets formål, sagens betydning og den krænkelse og  

 ulempe, som indgrebet må antages at forvolde den eller de personer, som  

 det rammer, ville være et uforholdsmæssigt indgreb.
Stk. 6. Reglerne i § 782, stk. 2, §§ 783-785,  

 § 788, stk. 1, § 788, stk. 2, nr. 2, og § 788,  

 stk. 3- 4, § 789 samt § 791 finder tilsvarende anvendelse  

 på de i stk. 2 og 3 omhandlede tilfælde.« 22. Kapitel 74 affattes således:
Kapitel 74 »Kapitel 74 Beslag på sigtedes formue og forbud mod foreninger  

 og skrifter Beslaglæggelse og edition § 801. Når tiltale er rejst, men sigtede  

 har unddraget sig sagens videre forfølgning, kan retten på  

 anklagemyndighedens begæring, og efter at forsvareren er hørt,  

 ved kendelse bestemme, at der skal lægges beslag på den formue,  

 som sigtede måtte besidde eller erhverve i riget.
Kendelsen forkyndes  

 overensstemmende med reglerne i § 159.
 Stk. 2. Oplyses det senere, at det var sigtede  

 umuligt at møde eller blive til stede, kan retten ophæve  

 beslaglæggelsen.
 § 802. Retten drager omsorg for, at der  

 beskikkes en værge til at bestyre den beslaglagte formue.  

 Afgørelser om beslaglæggelse af sigtedes formue skal tinglyses  

 efter reglerne om tinglysning af værgemål med fratagelse af den  

 retlige handleevne, jf. værgemålslovens § 6.
 Stk. 2. Værgen har at afgive  

 løfte om ikke at lade sigtede tilflyde nogen indtægt af formuen.  

 Ægtefælles og børns krav på underhold af denne  

 ophæves derimod ikke ved beslaglæggelsen, ligesom sigtede heller  

 ikke er udelukket fra at råde over den beslaglagte formue ved  

 testamente.
 § 803. Beslaglæggelsen  

 ophæves:
1)	når sigtede kommer til stede, Stk. 2. Den ret, som har besluttet beslaglæggelsen,  

 tager beslutning om ophøret i de foran nævnte tilfælde.  

 Formuen med de under beslaglæggelsen vundne indtægter og efter  

 fradrag af de afholdte udgifter udleveres derefter til sigtede eller  

 henholdsvis arvingerne.
 § 804. Beslaglæggelse af en  

 mistænkts gods til sikkerhed for sagens omkostninger og  

 erstatningsansvar kan, hvor og i sådant omfang, som retten måtte  

 finde det fornødent, finde sted ifølge rettens kendelse efter  

 begæring af påtalemyndigheden eller den ved forbrydelsen  

 forurettede.
 Stk. 2. Beslaglæggelsen medfører  

 de samme retsvirkninger som arrest på gods ifølge den borgerlige  

 retsplejes regler.
§ 805. Retten drager omsorg for  

 beslaglæggelsens iværksættelse.
Med hensyn til denne samt  

 de forholdsregler, som bliver at træffe for at sikre  

 beslaglæggelsens retsvirkninger, gælder de i bogen om den  

 borgerlige retspleje givne regler om arrest på gods, dog at  

 særlig sag til stadfæstelse af beslaglæggelsen  

 bortfalder.
 § 806. Beslaglæggelsen bortfalder,  

 når forfølgning frafaldes, eller sigtede frifindes, og den  

 ophæves, når den på grund af senere fremsatte indsigelser  

 eller senere indtrufne omstændigheder findes ikke at have hjemmel.  

 Beslutninger og forholdsregler med hensyn til beslaglæggelsens  

 ophør træffes af den ret, for hvilken sagen er eller var  

 tingfæstet.
 § 807. Med hensyn til foreløbigt forbud  

 mod foreninger i henhold til grundlovens § 78, stk. 3, bliver det  

 på nævnte sted i grundloven foreskrevne at iagttage.
Stk. 2. Forbud i henhold til presseloven mod  

 udbredelse her i riget af skrifter, der er trykt i udlandet, nedlægges  

 ved kendelse af vedkommende undersøgelsesret.
Forbudet bortfalder,  

 hvis sag om dets stadfæstelse ikke anlægges inden 1 uge.
§ 801. Efter reglerne i dette kapitel kan der  

 foretages beslaglæggelse 1)	til sikring af bevismidler, 2)	til sikring af det offentliges krav på sagsomkostninger,  

 konfiskation og bøde, 3)	til sikring af forurettedes krav på tilbagelevering eller  

 erstatning og 4)	når tiltalte har unddraget sig sagens videre  

 forfølgning Stk. 2. Genstande, som politiet tager i bevaring, som ingen har  

 eller vedkender sig rådighed over, og hvorover ingen gør en ret  

 gældende, er ikke omfattet af reglerne i dette kapitel.
 Stk. 3. Om udlevering af breve, telegrammer og lignende under  

 forsendelse samt om oplysning om forbindelse mellem telefoner m.v.  

 gælder reglerne i kapitel 71. Om fratagelse af genstande og penge i  

 forbindelse med anholdelse gælder endvidere bestemmelsen i § 758,  

 stk. 1.
§ 802. Genstande, som en mistænkt har  

 rådighed over, kan beslaglægges, såfremt 1)	den pågældende med rimelig grund er mistænkt for  

 en lovovertrædelse, der er undergivet offentlig påtale, og 2)	der er grund til at antage, at genstanden kan tjene som bevis eller  

 bør konfiskeres, jf. dog stk. 2, eller ved lovovertrædelsen  

 er fravendt nogen, som kan kræve den tilbage.
Stk. 2. Gods, som en mistænkt ejer, kan  

 beslaglægges, såfremt 1)	den pågældende med rimelig grund er mistænkt for  

 en lovovertrædelse, der er undergivet offentlig påtale,  

 og Stk. 3. Beslaglæggelse af en  

 mistænkts hele formue eller en del af denne, herunder formue, som den  

 mistænkte senere måtte erhverve, kan foretages,  

 såfremt 1)	tiltale er rejst for en lovovertrædelse, der efter loven kan  

 medføre fængsel i 1 år og 6 måneder eller derover,  

 og Stk. 4. Skriftlige meddelelser eller lignende,  

 som hidrører fra en person, der efter reglerne i § 170 er  

 udelukket fra at afgive forklaring som vidne i sagen, kan ikke  

 beslaglægges hos en mistænkt.
Det samme gælder materiale,  

 som hidrører fra en person, der er omfattet af § 172, når  

 materialet indeholder oplysninger, som den pågældende efter  

 § 172 er fritaget for at afgive forklaring om som vidne i sagen.
 § 803. Genstande, som en person, der ikke er  

 mistænkt, har rådighed over, kan beslaglægges som led i  

 efterforskningen af en lovovertrædelse, der er undergivet offentlig  

 påtale, hvis der er grund til at antage, at genstanden kan tjene som  

 bevis, bør konfiskeres eller ved lovovertrædelsen er fravendt  

 nogen, som kan kræve den tilbage. § 189 finder tilsvarende  

 anvendelse.
Stk. 2. Hos personer, som efter reglerne i  

 § 170 er udelukket fra at afgive forklaring som vidne i sagen, er  

 skriftlige meddelelser mellem den mistænkte og den  

 pågældende person samt dennes notater og lignende  

 vedrørende den mistænkte ikke genstand for beslaglæggelse.  

 Hos personer, som er omfattet af § 172, er materiale, der indeholder  

 oplysning om forhold, som de pågældende efter § 172 er  

 fritaget for at afgive forklaring om som vidne i sagen, ikke genstand for  

 beslaglæggelse § 804. Som led i efterforskningen af en  

 lovovertrædelse, der er undergivet offentlig påtale, kan der  

 meddeles en person, der ikke er mistænkt, pålæg om at  

 forevise eller udlevere genstande (edition), hvis der er grund til at antage,  

 at en genstand, som den pågældende har rådighed over, kan  

 tjene som bevis, bør konfiskeres eller ved lovovertrædelsen er  

 fravendt nogen, som kan kræve den tilbage.
 Stk. 2. Er en genstand udleveret til politiet efter  

 pålæg om edition, finder reglerne om beslaglæggelse efter  

 § 803, stk. 1, tilsvarende anvendelse.
Stk. 3. Er en genstand uden pålæg  

 herom afleveret til politiet af de i stk. 1 nævnte grunde, finder  

 § 807, stk. 5, anvendelse.
Fremsættes der begæring om  

 udlevering, og imødekommer politiet ikke begæringen, skal  

 politiet snarest muligt og inden 24 timer forelægge sagen for retten  

 med anmodning om beslaglæggelse. § 806, stk. 3, 2. pkt., og  

 stk. 5, 1. pkt., finder i så fald anvendelse.
 Stk. 4. Der kan ikke meddeles  

 pålæg om edition, såfremt der derved vil fremkomme  

 oplysning om forhold, som den pågældende ville være  

 udelukket fra eller fritaget for at afgive forklaring om som vidne, jf.  

 §§ 169-172.
 Stk. 5. Justitsministeren kan fastsætte  

 regler om økonomisk godtgørelse i særlige tilfælde  

 for udgifter i forbindelse med opfyldelse af pålæg om  

 edition.
 § 805. Beslaglæggelse må ikke  

 foretages, og pålæg om edition må ikke meddeles,  

 såfremt indgrebet står i misforhold til sagens betydning og det  

 tab eller den ulempe, som indgrebet kan antages at medføre.
 Stk. 2. Kan indgrebets øjemed  

 opnås ved mindre indgribende foranstaltninger, herunder  

 sikkerhedsstillelse, kan der med den, mod hvem indgrebet retter sig,  

 træffes skriftlig aftale herom.
 Stk. 3. Ved beslaglæggelse til sikkerhed  

 for det offentliges krav på sagsomkostninger, krav på  

 konfiskation efter straffelovens § 75, stk. 1, 1. pkt., 2. led, og  

 2. pkt., og stk. 3, og § 76 a, stk. 5, bødekrav eller  

 forurettedes krav på erstatning finder reglerne i §§ 509-516  

 tilsvarende anvendelse.
§ 806. Afgørelse om  

 beslaglæggelse og om pålæg om edition træffes efter  

 politiets begæring.
Begæring om beslaglæggelse til sikring  

 af erstatningskrav kan tillige fremsættes af forurettede.
Stk. 2. Afgørelsen træffes af  

 retten ved kendelse, jf. dog stk. 7. I kendelsen anføres de  

 konkrete omstændigheder i sagen, hvorpå det støttes, at  

 betingelserne for indgrebet er opfyldt.
Kendelsen kan til enhver tid  

 omgøres.
 Stk. 3. Såfremt indgrebets øjemed  

 ville forspildes, hvis retskendelse skulle afventes, kan politiet  

 træffe beslutning om beslaglæggelse, jf. dog stk. 4.  

 Fremsætter den, mod hvem indgrebet retter sig, anmodning herom, skal  

 politiet snarest muligt og senest inden 24 timer forelægge sagen for  

 retten, der ved kendelse afgør, om indgrebet kan godkendes.
Stk. 4. Beslaglæggelse efter § 802,  

 stk. 3, kan kun ske efter retskendelse.
Det samme gælder  

 beslaglæggelse af trykte skrifter eller lyd- eller billedprogrammer  

 omfattet af medieansvarsloven, i anledning af hvis indhold ansvar skal  

 gøres gældende.
 Stk. 5. Inden retten træffer  

 afgørelse efter stk. 3, 2. pkt., skal der være givet den,  

 mod hvem indgrebet retter sig, adgang til at udtale sig. § 748,  

 stk. 5 og 6, finder tilsvarende anvendelse.
 Stk. 6. Inden retten træffer  

 afgørelse om pålæg om edition efter § 804, skal der  

 være givet den, der har rådighed over genstanden, adgang til at  

 udtale sig. § 748, stk. 5 og 6, finder tilsvarende anvendelse.  

 Bestemmelsen i 1. pkt. finder ikke anvendelse, hvis rettens afgørelse  

 skal danne grundlag for en international retsanmodning om edition.
 Stk. 7. Afgørelse om  

 beslaglæggelse træffes af politiet, såfremt den, som  

 indgrebet retter sig imod, meddeler skriftligt samtykke til indgrebet.
§ 807. Politiet iværksætter  

 beslaglæggelse.
Foretages beslaglæggelse på grundlag af en  

 retskendelse, skal denne på begæring forevises for den, som  

 indgrebet retter sig imod.
Foretages beslaglæggelsen efter reglen i  

 § 806, stk. 3, skal politiet vejlede den pågældende om  

 adgangen til at få spørgsmålet indbragt for retten.
Stk. 2. Politiet foranlediger ved henvendelse til den, som  

 indgrebet retter sig imod, at en kendelse om edition opfyldes.
Rettens  

 kendelse skal på begæring forevises for den  

 pågældende.
Afviser den pågældende uden lovlig grund  

 at efterkomme pålægget, finder bestemmelsen i § 178  

 tilsvarende anvendelse.
Stk. 3. Beslaglægges materiale hos  

 personer, der er omfattet af § 172, kan den pågældende  

 kræve, at det første gennemsyn af materialet skal foretages af  

 retten. § 806, stk. 5, 1. pkt., finder tilsvarende anvendelse ved  

 rettens gennemsyn.
Indtil det første gennemsyn kan ske, opbevares  

 materialet af politiet.
Stk. 4. Har retten afsagt kendelse om  

 beslaglæggelse af en formue eller en del af en formue, jf. § 802,  

 stk. 3, skal politiet sørge for, at der beskikkes en værge  

 til at bestyre den beslaglagte formue.
Politiet lader kendelsen om  

 beslaglæggelse tinglyse efter reglerne i tinglysningslovens § 48.  

 Kendelsen forkyndes for tiltalte efter reglerne i § 159.
Stk. 5. Genstande, som kommer i politiets  

 besiddelse som følge af beslaglæggelse eller pålæg  

 om udlevering, skal snarest muligt optegnes og mærkes.
Politiet skal  

 på begæring udstede kvittering for modtagelsen.
§ 807 a.
Samme beføjelser til  

 beslaglæggelse som politiet, jf. § 806, stk. 3, har enhver,  

 der træffer nogen under eller i umiddelbar tilknytning til  

 udøvelsen af et strafbart forhold.
Det beslaglagte skal snarest muligt  

 overgives til politiet med oplysning om tidspunktet og grundlaget for  

 beslaglæggelsen.
Politiet forelægger sagen for retten i  

 overensstemmelse med § 806, stk. 3, 2. pkt., medmindre det  

 beslaglagte inden udløbet af 24 timer udleveres til den, mod hvem  

 indgrebet er foretaget, eller denne meddeler skriftligt samtykke til  

 beslaglæggelse i overensstemmelse med § 806, stk. 7.
§ 807 b.
Beslaglæggelse efter  

 § 802, stk. 1, og § 803, stk. 1, medfører, at der  

 hverken ved aftale eller kreditorforfølgning kan foretages  

 dispositioner over det beslaglagte, som er i strid med indgrebets  

 formål.
 Stk. 2. Beslaglæggelse efter § 802,  

 stk. 2, har, indtil der træffes afgørelse efter § 807  

 d, stk. 2-3, samme retsvirkning som arrest, jf. kapitel 56.
Stk. 3. Beslaglæggelse efter § 802,  

 stk. 3, medfører, at tiltalte er uberettiget til at råde  

 over formuen.
Kreditorforfølgning kan alene foretages med hensyn til  

 krav mod tiltalte, som bestod, før kendelsen om beslaglæggelse  

 blev afsagt.
§ 807 c.
Indtil sagens afgørelse kan  

 begæring om hel eller delvis ophævelse af beslaglæggelse  

 fremsættes over for retten af den, der har interesse heri.
Rettens  

 afgørelse træffes ved kendelse, efter at de, som har interesse i  

 afgørelsen, har haft adgang til at udtale sig.
§ 807 d.
Rådighedsberøvelse som  

 følge af beslaglæggelse efter § 802, stk. 1, og  

 § 803, stk. 1, bortfalder senest, når sagen er endeligt  

 sluttet ved dom, påtaleopgivelse eller tiltalefrafald, medmindre det  

 beslaglagte konfiskeres.
Er der tvist om, til hvem tilbagelevering skal ske,  

 kan retten efter begæring træffe bestemmelse om, til hvem  

 beslaglagt gods skal udleveres.
Afgørelsen træffes ved  

 kendelse.
 Stk. 2. Gods, der er beslaglagt efter  

 § 802, stk. 2, eller sikkerhed, der er stillet efter § 805,  

 stk. 2, anvendes først til fyldestgørelse af forurettedes  

 krav på erstatning, dernæst det offentliges krav på  

 sagsomkostninger, dernæst krav på konfiskation efter  

 straffelovens § 75, stk. 1, 1. pkt., 2. led, og 2. pkt., og  

 stk. 3, og § 76 a, stk. 3, og dernæst bødekrav.  

 Retten kan undtagelsesvis træffe bestemmelse om en afvigende  

 rækkefølge for fyldestgørelse.
Stk. 3. Afgørelse om anvendelse af  

 beslaglagt gods til fyldestgørelse af de i stk. 2 nævnte  

 krav træffes efter begæring ved kendelse.
Det samme gælder,  

 hvis der efterfølgende opstår spørgsmål med hensyn  

 til kendelsens fortolkning.
Afgørelsen har retsvirkning som  

 udlæg, jf. § 526, stk. 2. Sluttes sagen ved  

 påtaleopgivelse eller frifindelse, bortfalder  

 beslaglæggelsen.
Stk. 4. Nægter retten forfølgning  

 af et erstatningskrav under straffesagen, jf. § 991, stk. 4, og  

 § 992, stk. 1, kan retten i forbindelse hermed bestemme, at en  

 beslaglæggelse til sikring af dette krav bevarer sin gyldighed, jf.  

 § 807 b, stk. 2, indtil erstatningsspørgsmålet er  

 afgjort, forudsat at der inden 4 uger anlægges sag i den borgerlige  

 retsplejes former eller indgives ansøgning i henhold til lov om  

 erstatning fra staten til ofre for forbrydelser.
Fastsættes der  

 herefter et erstatningskrav, kan den ret, der har afsagt dom i straffesagen,  

 efter begæring af forurettede bestemme, at erstatningskravet helt eller  

 delvis skal fyldestgøres af provenuet fra det beslaglagte gods,  

 herunder at fyldestgørelse skal ske forud for det offentliges krav  

 på sagsomkostninger, krav på konfiskation og bødekrav.  

 Denne afgørelse har retsvirkning som udlæg, jf. § 526,  

 stk. 2. Sagen behandles i strafferetsplejens former.
Stk. 5. Beslaglæggelse efter § 802,  

 stk. 3, bortfalder, når tiltalte ikke længere unddrager sig  

 forfølgning, medmindre der er bestemte grunde til at antage, at  

 tiltalte på ny vil unddrage sig forfølgningen.
Afgørelse  

 om beslaglæggelsens bortfald træffes af retten ved kendelse.
 23. Efter kapitel 75 indsættes:
»Kapitel 75 a Andre efterforskningsskridt § 812. Fotografier af en mistænkt må  

 kun forevises for personer uden for politiet, såfremt § 813. Fotografier af en person, der ikke er  

 mistænkt, må kun forevises for personer uden for politiet efter  

 reglerne i § 814 eller § 815.
§ 814. Forevisning af fotografier af  

 forurettede og andre vidner, der ikke har samtykket, så vidt muligt  

 skriftligt, i forevisningen, må kun ske, såfremt Stk. 2. Afgørelse om forevisning af  

 fotografier træffes af retten ved kendelse.
I kendelsen anføres  

 de konkrete omstændigheder i sagen, hvorpå det støttes, at  

 betingelserne for indgrebet er opfyldt.
Kendelsen kan til enhver tid  

 omgøres.
Stk. 3. Såfremt indgrebets øjemed ville  

 forspildes, dersom retskendelse skulle afventes, kan politiet træffe  

 beslutning om at forevise fotografiet.
Fremsætter den, mod hvem  

 indgrebet retter sig, anmodning herom, skal politiet snarest muligt og senest  

 inden 24 timer forelægge sagen for retten, der ved kendelse  

 afgør, om indgrebet kan godkendes.
Politiet skal vejlede den  

 pågældende om adgangen til at få spørgsmålet  

 indbragt for retten.
 Stk. 4. Inden retten træffer afgørelse efter  

 stk. 2 eller 3, skal der være givet den, mod hvem indgrebet retter  

 sig, adgang til at udtale sig.
§ 815. Forevisning af fotografier, som  

 opbevares af politiet med henblik på senere identifikation, jf.  

 § 792 f, må uden for de tilfælde, der er omfattet af  

 § 812 eller § 814, kun ske, såfremt efterforskningen  

 angår en lovovertrædelse, der efter loven kan medføre  

 fængsel i 1 år og 6 måneder eller derover, og den  

 fotograferede 1)	inden for de seneste 5 år er fundet skyldig i en  

 lovovertrædelse, der efter loven kan medføre fængsel i 1  

 år og 6 måneder eller derover, eller 2)	inden for de seneste 10 år er fundet skyldig i en  

 lovovertrædelse, der kan medføre fængsel i 6 år  

 eller derover.
 Stk. 2. Afgørelse om forevisning af fotografier  

 træffes af politiet.
 § 816. Forevisning af fotografier som  

 nævnt i §§ 812-815 må ikke ske, såfremt det efter  

 indgrebets formål, sagens betydning og den krænkelse og ulempe,  

 som indgrebet må antages at forvolde den, som det rammer, ville  

 være et uforholdsmæssigt indgreb.
 Stk. 2. Justitsministeren fastsætter nærmere  

 regler om fremgangsmåden ved forevisning af fotografier.
§ 817. Forevisning af en mistænkt for  

 personer uden for politiet (direkte konfrontation) må kun foretages,  

 såfremt 1)	den pågældende med rimelig grund er mistænkt for  

 en lovovertrædelse, der er undergivet offentlig påtale, og 2)	indgrebet må antages at være af væsentlig  

 betydning for efterforskningen.
 Stk. 2. Forevisning af en sigtet i en konfrontationsparade for  

 personer uden for politiet må dog kun foretages, såfremt den  

 pågældende med rimelig grund er mistænkt for en  

 lovovertrædelse, der efter loven kan medføre fængsel i 1  

 år og 6 måneder eller derover.
Stk. 3. Forevisning af en mistænkt ved direkte  

 konfrontation eller i en konfrontationsparade kan ske uden for de  

 tilfælde, der er omfattet af stk. 1 og 2, såfremt den  

 pågældende giver samtykke hertil.
Samtykket skal så vidt  

 muligt være skriftligt.
 Stk. 4. Forevisning af en mistænkt ved direkte  

 konfrontation eller i en konfrontationsparade må ikke ske,  

 såfremt det efter indgrebets formål, sagens betydning og den  

 krænkelse og ulempe, som indgrebet må antages at forvolde den,  

 som det rammer, ville være et uforholdsmæssigt indgreb.
 Stk. 5. Afgørelser om forevisning af en mistænkt  

 som nævnt i stk. 1-3 træffes af politiet.
 Stk. 6. Justitsministeren fastsætter nærmere  

 regler om fremgangsmåden ved gennemførelse af  

 konfrontationsparade.
§ 818. Politiet må kun  

 offentliggøre signalement eller andre oplysninger, der er egnede til  

 at fastlægge identiteten af en formodet gerningsmand,  

 såfremt 1)	den pågældende med rimelig grund er mistænkt for  

 en lovovertrædelse, der er undergivet offentlig påtale, og 2)	offentliggørelsen må antages at være af  

 væsentlig betydning for efterforskningen, herunder for  

 fastlæggelsen af den pågældendes identitet, eller for at  

 forebygge yderligere lovovertrædelse.
 Stk. 2. Offentliggørelse af et fotografi af den  

 formodede gerningsmand må kun finde sted, såfremt der er  

 begrundet mistanke om, at den pågældende har begået en  

 lovovertrædelse, der efter loven kan medføre fængsel i 1  

 år og 6 måneder eller derover.
 Stk. 3. Offentliggørelse som nævnt i stk. 1  

 og 2 må dog ikke foretages, såfremt det efter indgrebets  

 formål, sagens betydning og den krænkelse og ulempe, som  

 indgrebet må antages at forvolde den, som det rammer, ville være  

 et uforholdsmæssigt indgreb.
 Stk. 4. Afgørelse om offentliggørelse som  

 nævnt i stk. 1 og 2 træffes af politiet.
 § 819. Er der særlig bestyrket mistanke  

 om, at en person, hvis identitet er politiet bekendt, har begået en  

 lovovertrædelse, der efter loven kan medføre fængsel i 1  

 år og 6 måneder eller derover, kan politiet efterlyse den  

 pågældende gennem presse, radio, fjernsyn eller ved anden form  

 for offentlig efterlysning, såfremt dette må antages at  

 være af afgørende betydning for strafforfølgningens  

 gennemførelse eller for at forebygge yderligere lovovertrædelser  

 af tilsvarende grovhed.
Stk. 2. Ved efterlysning som nævnt i stk. 1 kan der  

 gives oplysninger om den påsigtede kriminalitet og om den sigtedes  

 identitet, herunder navn, stilling og bopæl.
Ved efterlysningen kan der  

 tillige ske offentliggørelse af et fotografi af den  

 pågældende.
 Stk. 3. Efterlysning må ikke foretages, såfremt  

 det efter indgrebets formål, sagens betydning og den krænkelse og  

 ulempe, som indgrebet må antages at forvolde den, som det rammer, ville  

 være et uforholdsmæssigt indgreb.
Stk. 4. Afgørelse om efterlysning træffes af  

 politiet.« Kapitel 75 b 24. Kapitel 75 b ophæves.
Beslaglæggelse § 824. Ting, der antages at være af  

 betydning som bevismidler eller at burde konfiskeres, eller som ved  

 forbrydelsen er fravendt nogen, af hvem de kan kræves tilbage, tages i  

 bevaring, hvor dette skønnes fornødent.
Udleveres sådanne  

 ting ikke frivillig af den, i hvis besiddelse de er, eller kræves de  

 tilbage af nogen, der frivillig har udleveret dem, kan de beslaglægges  

 overensstemmende med nedenstående regler.
 Stk. 2. Skriftlige meddelelser mellem sigtede og de i  

 §§ 169 og 170 nævnte personer er ikke genstand for  

 beslaglæggelse, så længe de er i de sidstnævnte  

 personers besiddelse og disse ikke sigtes for delagtighed i  

 forbrydelsen.
§ 825. Beslutning om beslaglæggelse  

 tages af retten.
Politiet kan dog, hvor sådan beslutning ikke uden fare  

 kan afventes, foretage en foreløbig beslaglæggelse, men  

 beretning om denne må da uden ophold og senest inden 24 timer  

 forelægges for retten, der afgør, om beslaglæggelsen skal  

 opretholdes.
Samme beføjelse som politiet har enhver anden, når  

 den pågældende træffes i udførelsen af en  

 forbrydelse eller på friske spor.
Kan i dette tilfælde  

 forelæggelse for retten ikke straks finde sted, skal det beslaglagte  

 uopholdelig afleveres til politiet, som afkræver nøjagtig  

 forklaring om det forefaldne og pålægger vedkommende private,  

 hvis beslaglæggelsen ikke straks hæves, at møde for  

 retten, der træffer afgørelse.
 Stk. 2. Beslaglæggelse af et trykt skrift, i anledning  

 af hvis indhold ansvar skal gøres gældende, kan kun ske efter  

 retskendelse.
 § 826. Ville beslaglæggelse  

 udsætte en ikke sigtet person for tab, bør den, når  

 øjemedet derved kan antages tilstrækkeligt sikret, undlades mod  

 løfte, med eller uden sikkerhedsstillelse, om på opfordring at  

 forevise, fremlægge eller medbringe tingen.
 § 827. Retten kan pålægge den  

 person eller offentlige myndighed, der har rådighed over dokumenter  

 eller andre ting af den i § 824 nævnte art, at forevise eller  

 udlevere dem, medmindre der derved vil fremkomme oplysning om forhold, som  

 vedkommende ville være udelukket fra eller fritaget for at afgive  

 forklaring om som vidne, jf. §§ 169-172.
 Stk. 2. Bestemmelse om fremlæggelse af dokumentet  

 træffes, efter at den, der har rådighed over dokumentet, har haft  

 lejlighed til at udtale sig.
 Stk. 3. Undlader den pågældende uden lovlig grund  

 at efterkomme pålægget, finder bestemmelsen i § 178  

 tilsvarende anvendelse.
 Stk. 4. Når private dokumenter er udleveret i  

 medfør af stk. 1, skal der af retten gives vedkommende  

 underretning herom, så snart det kan ske uden skade for  

 undersøgelsen.
§ 828. Ting, som er tagne i bevaring, skal  

 snarest muligt nøjagtig optegnes og mærkes med embedssegl eller  

 på anden fyldestgørende måde.
Såvel sigtede som den,  

 i hvis værge tingene var, kan vedføje yderligere mærke, og  

 der bør, så vidt det er muligt, og kan ske uden skade for  

 undersøgelsen, gives dem lejlighed til at overvære  

 mærkernes aftagelse.
Den, i hvis værge tingene var, kan  

 kræve modtagelsesbevis.
§ 829. Det første gennemsyn af papirer,  

 som beslaglægges, skal, når vedkommende ikke samtykker i  

 afvigelse herfra, iværksættes af retten.
For så vidt det er  

 muligt og kan ske uden skade for undersøgelsen, skal der gives sigtede  

 og andre vedkommende lejlighed til at være til stede.
Når nogen  

 af disse ønsker det, og ingen særlig protokolfører er til  

 stede, skal retsvidne tilkaldes.
 Stk. 2. Kan som følge heraf gennemsyn af papirer ikke  

 finde sted straks ved beslaglæggelsen, bliver de foreløbig at  

 forvare i forseglet omslag.
§ 830. Ting, som er fravendt nogen ved en  

 forbrydelse eller er udbyttet af sådanne ting, bliver, senest når  

 sagen er endeligt sluttet, at udlevere rette vedkommende.
Andre ting, som er  

 beslaglagt for at tjene som bevismidler, skal tilbagegives, når de ikke  

 længere behøves.
Den, som er interesseret i tilbagegivelsen, kan  

 derom æske kendelse.
 25. § 1002 affattes således:
§ 1002. Reglerne i kap. 74 finder tilsvarende  

 anvendelse med hensyn til beslaglæggelse af gods for omkostninger og  

 erstatning, efter at dom er afsagt.
Afgørelsen træffes af den  

 ret, som har afsagt dommen i første instans.
»§ 1002. Efter at dom er afsagt, finder  

 reglerne i kapitel 74 om beslaglæggelse til sikkerhed for det  

 offentliges krav på sagsomkostninger, krav på konfiskation efter  

 straffelovens § 75, stk. 1, 1. pkt., 2. led, og 2. pkt., og  

 stk. 3, og § 76 a, stk. 5, bødekrav eller forurettedes  

 krav på erstatning i sagen tilsvarende anvendelse.
Afgørelsen  

 træffes af den ret, som har afsagt dommen i 1. instans, og der skal i  

 forbindelse hermed træffes afgørelse om, hvordan det beslaglagte  

 skal anvendes, jf. § 807 d, stk. 2 og 3.
Stk. 2. Har den, som er idømt fængsel i 8  

 måneder eller mere, unddraget sig straffuldbyrdelsen, kan hans formue  

 beslaglægges efter reglerne i kapitel 74. Er der gået 10 år  

 fra dommens afsigelse, kan begæring herom kun fremsættes med  

 justitsministerens tilladelse.
Foruden i de i § 803, stk. 1, nr. 1  

 og 2, nævnte tilfælde bortfalder beslaglæggelsen, når  

 benådning finder sted.
Beslaglæggelsen bortfalder endvidere,  

 når der er gået 10 år fra dommens afsigelse, medmindre  

 justitsministeren begærer den opretholdt.
Stk. 2. Har den, som er idømt ubetinget fængsel i  

 8 måneder eller mere, unddraget sig straffuldbyrdelsen, kan hans formue  

 beslaglægges efter reglerne i kapitel 74. Foruden i de i § 807 d,  

 stk. 5, nævnte tilfælde bortfalder beslaglæggelsen,  

 når der er gået 10 år fra dommens afsigelse, medmindre  

 retten efter begæring undtagelsesvis beslutter at opretholde den.« § 1017 b.
Med bøde straffes den, der i  

 forbindelse med omtale af en sag om overtrædelse af straffelovens  

 kapitel 24 om forbrydelser mod kønssædeligheden eller i  

 øvrigt med henblik på en sådan sag giver offentlig  

 meddelelse om navn, stilling eller bopæl på den forurettede eller  

 på anden måde offentliggør den pågældendes  

 identitet.
 26. I § 1017 b, stk. 2,  

indsættes som 2. pkt.:
 Stk. 2. Bestemmelsen i stk. 1 er ikke til hinder for, at  

 politiet offentliggør den forurettedes identitet, når dette  

 findes påkrævet af hensyn til sagens opklaring eller i  

 øvrigt til berettiget varetagelse af åbenbar  

 almeninteresse.
