Nr LSF 70 Forslag til Lov om fondsmæglerselskaber(* 1) Fremsat af erhvervsministeren (Mimi Jakobsen) den 9. november 1995 Vedtaget ved tredjebehandling den 14. december 1995 Lov nr. 1071 af 20/12/1995 Kapitel 1 Indledende bestemmelser § 1. Denne lov finder anvendelse på fondsmæglerselskaber, herunder  

 fondsmæglerselskaber, der er børsmæglerselskaber.
Fondsmæglerselskaber har  

 til formål at drive fondsmæglervirksomhed ved at tilbyde tjenesteydelser i  

 forbindelse med værdipapirhandel på erhvervsmæssigt grundlag  

 (investeringsservice).
 Stk. 2. De i stk. 1 nævnte tjenesteydelser i forbindelse med  

 værdipapirhandel er de i bilag 1, afsnit A, anførte tjenesteydelser i  

 forbindelse med de instrumenter, der er angivet i bilag 1, afsnit B, når en  

 sådan tjenesteydelse præsteres over for tredjemand.
 Stk. 3. Finanstilsynet fastsætter nærmere regler om, hvilke  

 fysiske og juridiske personer der kan udføre de i stk. 2 nævnte  

 tjenesteydelser uden tilladelse efter denne lov.
Stk. 4. Fondsmæglerselskaber må kun udføre de tjenesteydelser, som  

 er nævnt i bilag 1, afsnit A, og dertil knyttede accessoriske  

 tjenesteydelser, som er nævnt i bilag 1, afsnit C.
Finanstilsynet kan  

 tillade, at fondsmæglerselskaber kan udføre tjenesteydelser som nævnt i 1.  

 pkt. med andre finansielle instrumenter end de i bilag 1, afsnit B, nævnte.
 Stk. 5. Herudover må fondsmæglerselskaber formidle tinglyste,  

 negotiable pantebreve i fast ejendom eller løsøre.
 Stk. 6. Et fondsmæglerselskab må ikke have datterselskaber,  

 medmindre disse udelukkende driver fondsmæglervirksomhed.
 § 2. Fondsmæglerselskaber er eneberettigede til i deres navn at  

 benytte ordet »fondsmæglerselskab« alene eller i sammensætning.  

 Andre virksomheder må ikke i deres navn eller til betegnelse af virksomheden  

 benytte ordet »fondsmæglerselskab« eller betegnelser, der er egnet  

 til at fremkalde det indtryk, at de er fondsmæglerselskaber.
 Stk. 2. Fondsmæglerselskaber, der er medlemmer af en fondsbørs, er  

 desuden eneberettigede til at kalde sig »børsmæglerselskab«.
Stk. 3. Fondsmæglerselskaber er forpligtede til at anvende  

 betegnelsen fondsmæglerselskab i deres navn.
Hvis de er medlemmer af en  

 fondsbørs, kan de tillige eller i stedet anvende betegnelsen  

 børsmæglerselskab.
Stk. 4. Et udenlandsk fondsmæglerselskab kan dog benytte det samme  

 navn, som selskabet benytter i hjemlandet.
Er der risiko for forveksling med  

 et andet navn, kan Erhvervs- og Selskabsstyrelsen kræve en forklarende  

 tilføjelse.
Kapitel 2 Stiftelse m.m.
 § 3. Fondsmæglerselskaber skal være aktieselskaber.
 Stk. 2. Et fondsmæglerselskab, der ønsker at blive medlem af en  

 fondsbørs, en værdipapircentral eller en clearingcentral, hvor selskabet  

 deltager i clearing og afvikling eller ønsker at udføre en eller flere af de  

 i bilag 1, afsnit A, nr. 2 og 4, og afsnit C, nr. 1 og 3, nævnte  

 tjenesteydelser, skal have en aktiekapital, der mindst udgør et beløb  

 svarende til modværdien af 1 mio. ecu.
 Stk. 3. Andre fondsmæglerselskaber skal have en aktiekapital, der  

 mindst udgør et beløb svarende til modværdien af 300.000 ecu.
Stk. 4. Goodwill kan ikke anvendes som en del af den indbetalte  

 kapital.
Deling af aktiekapitalen i aktieklasser med forskellig stemmeret kan  

 ikke finde sted.
§ 4. Et fondsmæglerselskab skal have en ansvarlig kapital svarende  

 til mindst en fjerdedel af såvel det foregående års faste omkostninger som  

 vederlag udbetalt som provision.
Finanstilsynet kan tilpasse dette krav i  

 tilfælde af en væsentlig ændring i fondsmæglerselskabets virksomhed siden det  

 foregående år.
Har et fondsmæglerselskab ikke været i drift i et år, skal det  

 have en ansvarlig kapital svarende til mindst en fjerdedel af såvel de faste  

 omkostninger, der fremgår af driftsplanen for første års drift, som forventet  

 vederlag i form af provision, medmindre denne plan kræves ændret af  

 Finanstilsynet.
 Stk. 2. Finanstilsynet fastsætter nærmere regler om opgørelsen af  

 fondsmæglerselskabers faste omkostninger.
Kapitel 3 Tilladelse m.m.
§ 5. Fondsmæglerselskaber skal have tilladelse af Finanstilsynet  

 til at drive fondsmæglervirksomhed.
Tilladelsen skal angive de områder i  

 bilag 1, afsnit A og C, som tilladelsen omfatter.
Stk. 2. Ansøgning om tilladelse skal ledsages af en driftsplan,  

 hvori blandt andet angives arten af de forretninger, der påtænkes udført,  

 samt fondsmæglerselskabets organisation.
Ansøgningen skal desuden indeholde  

 oplysninger om alle aktionærer, der direkte eller indirekte ejer en  

 kvalificeret andel på mindst 5 pct. af aktiekapitalen eller  

 stemmerettighederne eller en aktiebesiddelse, der giver mulighed for at udøve  

 en betydelig indflydelse på forvaltningen af fondsmæglerselskabet, eller som  

 i øvrigt har snævre forbindelser, jf. stk. 8, samt om størrelsen af disse  

 aktionærers aktiebesiddelse.
 Stk. 3. Tilladelse til at udføre en eller flere af de i bilag 1,  

 afsnit C, anførte accessoriske tjenesteydelser kan kun meddeles  

 fondsmæglerselskaber i tilknytning til ansøgning om tilladelse til at udføre  

 tjenesteydelser i henhold til bilag 1, afsnit A.
Stk. 4. Først når Finanstilsynet har meddelt tilladelse til at  

 drive fondsmæglervirksomhed, kan fondsmæglerselskabet registreres i Erhvervs-  

 og Selskabsstyrelsen.
Med anmeldelsen til registrering skal  

 fondsmæglerselskabet indsende 2 daterede eksemplarer af vedtægterne til  

 Erhvervs- og Selskabsstyrelsen, der videresender det ene eksemplar til  

 Finanstilsynet.
 Stk. 5. Ved anmeldelse af vedtægtsændringer skal  

 fondsmæglerselskabet indsende 2 daterede eksemplarer af vedtægterne med den  

 fuldstændige nye affattelse til Erhvervs- og Selskabsstyrelsen, der  

 videresender det ene eksemplar til Finanstilsynet.
Stk. 6. Finanstilsynet kan nægte tilladelse, hvis et medlem af  

 fondsmæglerselskabets direktion eller bestyrelse 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for et strafbart forhold og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
 Stk. 7. Tilladelse kan nægtes, hvis der foreligger snævre  

 forbindelser, jf. stk. 8, mellem fondsmæglerselskabet og andre virksomheder  

 eller personer, og hvis disse forbindelser vil kunne vanskeliggøre  

 varetagelsen af tilsynets opgaver.
Stk. 8. Ved snævre forbindelser forstås 1) direkte eller indirekte forbindelser af den i lov om visse selskabers  

 aflæggelse af årsregnskab m.v. § 1, stk. 2, nr. 8, angivne art, 2) kapitalinteresser, hvorved forstås en virksomheds direkte eller  

 indirekte besiddelse af 20 pct. eller mere af stemmerettighederne eller  

 kapitalen i en virksomhed, eller 3) flere virksomheders eller personers fælles forbindelse, jf. nr. 1, med  

 en virksomhed.
Stk. 9. Finanstilsynet kan nægte tilladelse, såfremt lovgivningen  

 i et land uden for Den Europæiske Union eller lande, som Fællesskabet har  

 indgået samarbejdsaftale med, vedrørende en virksomhed eller person, som  

 fondsmæglerselskabet har snævre forbindelser med, jf. stk. 8, vil kunne  

 vanskeliggøre varetagelsen af tilsynets opgaver.½ Stk. 10. Tilladelse kan desuden nægtes, hvis de i stk. 2 nævnte  

 aktionærer skønnes at ville modvirke en forsvarlig drift af  

 fondsmæglerselskabet.
Stk. 11. Når tilladelse nægtes, skal dette begrundes og meddeles  

 ansøgeren senest seks måneder efter indgivelsen af en fyldestgørende  

 ansøgning.
Der træffes under alle omstændigheder afgørelse senest tolv  

 måneder efter ansøgningens modtagelse.
 Stk. 12. Finanstilsynet kan i overensstemmelse med bestemmelserne  

 i Rådets direktiv om investeringsservice i forbindelse med værdipapirer  

 suspendere behandlingen af ansøgninger om tilladelse til  

 fondsmæglerselskaber, som direkte eller indirekte ejes af selskaber med  

 hjemsted uden for Den Europæiske Union eller lande, som Fællesskabet har  

 indgået samarbejdsaftale med.
 Stk. 13. Reglerne i stk. 2 finder tilsvarende anvendelse, hvis et  

 fondsmæglerselskab, der har fået tilladelse efter denne lov, ansøger om  

 ændring af sin tilladelse.
 Stk. 14. Et fondsmæglerselskab, der har fået tilladelse efter  

 denne lov, er forpligtet til at have sit hovedkontor og udøve virksomhed her  

 i landet.
 § 6. Et udenlandsk fondsmæglerselskab, der er meddelt tilladelse i  

 et andet land inden for Den Europæiske Union eller lande, som Fællesskabet  

 har indgået samarbejdsaftale med, kan begynde at udøve virksomhed her i  

 landet gennem en filial 2 måneder efter, at Finanstilsynet har modtaget  

 meddelelse herom fra tilsynsmyndighederne i hjemlandet, jf. stk. 2. Filialen  

 kan udføre de i bilag 1, afsnit A og C, nævnte tjenesteydelser, såfremt disse  

 er omfattet af fondsmæglerselskabets tilladelse i hjemlandet.
 Stk. 2. Finanstilsynet skal fra hjemlandets tilsynsmyndigheder  

 have modtaget følgende oplysninger:
1) En beskrivelse af filialens virksomhed, herunder oplysninger om  

 organisation og de planlagte tjenesteydelser, 2) en erklæring om, at de planlagte tjenesteydelser er omfattet af  

 fondsmæglerselskabets tilladelse i hjemlandet, 3) filialens adresse, 4) navnene på filialens ledelse samt 5) oplysninger om en eventuel investorbeskyttelsesordning i hjemlandet  

 omfattende filialens investorer.
 Stk. 3. I tilfælde af ændring af et forhold, der er givet  

 meddelelse om efter stk. 2, skal fondsmæglerselskabet give meddelelse herom  

 til Finanstilsynet, senest en måned før ændringen foretages.
Stk. 4. Et udenlandsk fondsmæglerselskab, der er meddelt  

 tilladelse i et andet land inden for Den Europæiske Union eller lande, som  

 Fællesskabet har indgået samarbejdsaftale med, kan begynde at udøve  

 virksomhed her i landet som grænseoverskridende tjenesteydelser, når  

 Finanstilsynet har modtaget meddelelse herom fra tilsynsmyndighederne i  

 hjemlandet.
Fondsmæglerselskabet kan udføre de i bilag 1, afsnit A og C,  

 nævnte tjenesteydelser, når hjemlandets tilsynsmyndigheder har erklæret, at  

 disse er omfattet af fondsmæglerselskabets tilladelse i hjemlandet.
Stk. 5. Et udenlandsk fondsmæglerselskab, der etablerer  

 repræsentationskontor her i landet, skal give Finanstilsynet meddelelse  

 herom, senest samtidig med at kontoret etableres.
Meddelelsen skal indeholde  

 oplysninger om 1) repræsentationskontorets adresse og 2) navnene på repræsentationskontorets ledelse.
 § 7. Et fondsmæglerselskab, der ønsker at etablere en filial i et  

 andet land inden for Den Europæiske Union eller lande, som Fællesskabet har  

 indgået samarbejdsaftale med, skal meddele dette til Finanstilsynet sammen  

 med følgende oplysninger om filialen:
1) I hvilket land filialen ønskes etableret, 2) en driftsplan, hvori der blandt andet angives, hvilken art forretninger  

 der påtænkes udført, samt filialens organisation, 3) filialens adresse og 4) navnene på filialens ledelse.
Stk. 2. Finanstilsynet videresender de i stk. 1 nævnte oplysninger  

 og oplysninger om en eventuel investorbeskyttelsesordning til  

 tilsynsmyndighederne i værtslandet senest 3 måneder efter modtagelsen af  

 oplysningerne og underretter fondsmæglerselskabet herom.
Samtidig fremsendes  

 erklæring om, at de planlagte tjenesteydelser er omfattet af  

 fondsmæglerselskabets tilladelse.
Stk. 3. Finanstilsynet kan undlade at fremsende de nævnte  

 oplysninger, hvis der er grund til at betvivle, at fondsmæglerselskabets  

 administrative struktur og finansielle situation er forsvarlig som grundlag  

 for den påtænkte etablering.
Finanstilsynet giver fondsmæglerselskabet  

 meddelelse herom inden 3 måneder fra modtagelsen af de i stk. 1 nævnte  

 oplysninger.
 Stk. 4. Fondsmæglerselskabet er forpligtet til at meddele  

 Finanstilsynet og værtslandets tilsynsmyndigheder enhver ændring i de i stk.  

 1 og 2 nævnte forhold, senest en måned før ændringen foretages.
 Stk. 5. Et fondsmæglerselskab, der ønsker at udøve virksomhed i  

 form af grænseoverskridende tjenesteydelser i et andet land inden for Den  

 Europæiske Union eller lande, som Fællesskabet har indgået samarbejdsaftale  

 med, skal give Finanstilsynet meddelelse herom med angivelse af, i hvilket  

 land virksomhed ønskes påbegyndt, og hvilke tjenesteydelser der ønskes  

 udført.
 Stk. 6. Finanstilsynet videregiver den i stk. 5 nævnte meddelelse  

 samt en erklæring om, at de planlagte aktiviteter er omfattet af  

 fondsmæglerselskabets tilladelse, til tilsynsmyndigheden i værtslandet,  

 senest en måned efter modtagelsen af den i stk. 5 nævnte meddelelse.
 Stk. 7. Fondsmæglerselskabet er forpligtet til at meddele  

 Finanstilsynet og værtslandets tilsynsmyndigheder enhver ændring i de i stk.  

 5 nævnte forhold, senest 1 måned før ændringen foretages.
 § 8. Lovens bestemmelser gælder for filialer af  

 fondsmæglerselskaber, der har hjemsted i et land uden for Den Europæiske  

 Union eller lande, som Fællesskabet har indgået samarbejdsaftale med, med de  

 afvigelser, filialforholdet nødvendiggør, eller som er fastsat i eller i  

 medfør af international aftale.
 Stk. 2. Finanstilsynet fastsætter bestemmelser i henhold til stk.  

 1 samt bestemmelser om tilladelse til filialer af udenlandske  

 fondsmæglerselskaber, herunder om at Finanstilsynet kan undtage fra  

 bestemmelserne.
Kapitel 4 Ejerforhold § 9. Finanstilsynet skal underrettes om og på forhånd godkende  

 enhver fysisk eller juridisk persons direkte eller indirekte erhvervelse af  

 en kvalificeret andel i et fondsmæglerselskab samt sådanne forøgelser af den  

 kvalificerede andel, der medfører, at denne udgør eller overstiger en grænse  

 på henholdsvis 20 pct., 33 pct. og 50 pct., eller medfører, at  

 fondsmæglerselskabet bliver et datterselskab.
 Stk. 2. Ved kvalificeret andel forstås direkte eller indirekte  

 besiddelse af mindst 5 pct. af aktiekapitalen eller stemmerettighederne eller  

 en aktiebesiddelse, der giver mulighed for at udøve en betydelig indflydelse  

 på forvaltningen af fondsmæglerselskabet eller en anden virksomhed, hvori den  

 kvalificerede andel besiddes.
Stk. 3. Erhvervelse eller forøgelse af andelen som nævnt i stk. 1  

 kan kun godkendes, når dette ikke strider mod hensynet til at sikre en  

 forsvarlig drift af fondsmæglerselskabet.
Finanstilsynets godkendelse eller  

 afslag skal foreligge senest 3 måneder efter Finanstilsynets modtagelse af  

 underretning om den påtænkte investering.
 Stk. 4. Finanstilsynet kan ved godkendelse af en erhvervelse eller  

 forøgelse efter stk. 1 fastsætte en frist for gennemførelsen af denne.
 Stk. 5. Finanstilsynet kan i overensstemmelse med bestemmelserne i  

 Rådets direktiv om investeringsservice i forbindelse med værdipapirer  

 suspendere behandlingen af en ansøgning om et selskabs direkte eller  

 indirekte erhvervelse af de i stk. 1 fastsatte andele i et  

 fondsmæglerselskab, hvis selskabet ligger uden for Den Europæiske Union eller  

 lande, som Fællesskabet har indgået en samarbejdsaftale med.
 Stk. 6. Aktionærer, som har en andel på mindst 5 pct., og som  

 påtænker at mindske denne andel, således at den falder under en af de i stk.  

 1 fastsatte grænser, skal underrette Finanstilsynet herom og angive  

 størrelsen af den påtænkte fremtidige andel.
 Stk. 7. Når et fondsmæglerselskab får kendskab til erhvervelser  

 eller afhændelser af andele som nævnt i stk. 1 og 6, skal  

 fondsmæglerselskabet straks give Finanstilsynet meddelelse herom.
 Stk. 8. Et fondsmæglerselskab skal en gang om året inden udgangen  

 af april måned i forbindelse med indsendelsen af årsregnskabet og  

 årsberetningen give Finanstilsynet meddelelse om navnene på de aktionærer,  

 som ejer en kvalificeret andel i fondsmæglerselskabet, og om størrelsen af  

 disse andele.
 § 10. Såfremt aktionærer, der er i besiddelse af en af de i § 9,  

 stk. 1, fastsatte kapitalandele i et fondsmæglerselskab, modvirker en  

 forsvarlig drift af fondsmæglerselskabet, kan Finanstilsynet ophæve den  

 stemmeret, der er knyttet til de pågældende aktionærers aktier, eller påbyde  

 fondsmæglerselskabet at følge bestemte retningslinjer.
 Stk. 2. Finanstilsynet kan ophæve den stemmeret, der er knyttet  

 til aktier ejet af fysiske eller juridiske personer, som ikke overholder  

 forpligtelsen i § 9, stk. 1, til forudgående at underrette Finanstilsynet.  

 Aktierne tildeles igen fuld stemmeret, hvis Finanstilsynet kan godkende  

 erhvervelsen.
 Stk. 3. Finanstilsynet skal ophæve den stemmeret, der er knyttet  

 til aktier ejet af fysiske eller juridiske personer, som har erhvervet aktier  

 uden at overholde forpligtelsen i § 9, stk. 1, uanset at Finanstilsynet har  

 afslået at godkende denne erhvervelse af aktier.
 Stk. 4. Har Finanstilsynet ophævet stemmeretten i medfør af stk.  

 1-3, kan aktierne ikke indgå i opgørelsen af den på en generalforsamling  

 repræsenterede stemmeberettigede aktiekapital.
Kapitel 5 Ledelse m.m.
§ 11. Direktører, vicedirektører, underdirektører samt  

 filialbestyrere og dermed ligestillede i et fondsmæglerselskab må ikke eje  

 eller drive selvstændig erhvervsvirksomhed eller uden tilladelse fra  

 Finanstilsynet som bestyrelsesmedlem, funktionær eller på anden måde deltage  

 i ledelsen eller driften af anden erhvervsvirksomhed end  

 fondsmæglerselskabet.
De kan dog eje, drive og deltage i administration af  

 fast ejendom og være medlem af bestyrelsen i fondsmæglerselskabets  

 moderselskab.
Finanstilsynet kan i ganske særlige tilfælde tillade  

 undtagelser fra forbudet mod at eje eller drive selvstændig  

 erhvervsvirksomhed.
§ 12. Direktører og andre ansatte i et fondsmæglerselskab må ikke 1) for egen regning udføre eller deltage i spekulationsforretninger, 2) for egen regning lade udføre eller deltage i forretninger, som er  

 omfattet af fondsmæglerselskabets tilladelse, gennem en anden  

 værdipapirhandler.
Stk. 2. Stk. 1, nr. 2, gælder ikke for direktørers og andre  

 ansattes egne pensionsordninger.
Fondsmæglerselskabets ledelse skal dog  

 orienteres om sådanne forretninger.
 § 13. Reglen i aktieselskabslovens § 56, stk. 5, om  

 forretningsordenen finder tilsvarende anvendelse på fondsmæglerselskaber.
 Stk. 2. Et eksemplar af forretningsordenen skal indsendes til  

 Finanstilsynet, der ligeledes skal orienteres skriftligt om eventuelle  

 ændringer.
§ 14. Et fondsmæglerselskab skal indrettes og ledes på en sådan  

 måde, at selskabet har 1) en sund administrativ og regnskabsmæssig praksis, 2) betryggende kontrol- og sikkerhedsforanstaltninger på edb-området samt 3) fyldestgørende interne kontrolprocedurer, som også omfatter regler for  

 medarbejderes adgang til at foretage personlige transaktioner.
 § 15. Der skal inden 2 uger gives Finanstilsynet meddelelse om  

 valg, ansættelse og afgang af et fondsmæglerselskabs bestyrelsesmedlemmer,  

 direktører og revisorer.
Kapitel 6 Solvens § 16. Den ansvarlige kapital med tillæg af kortfristet supplerende  

 kapital, jf. § 18, stk. 2, skal til enhver tid udgøre mindst 8 pct. af  

 fondsmæglerselskabets vægtede aktiver m.v., herunder poster med  

 markedsrisiko.
Finanstilsynet fastsætter nærmere regler for opgørelsen af  

 solvensprocenten.
 Stk. 2. Erhvervsministeren bemyndiges til i ganske særlige  

 tilfælde at ændre de i stk. 1 fastsatte solvenskrav.
Stk. 3. Hvis et medlem af et fondsmæglerselskabs bestyrelse,  

 direktion eller revision må formode, at fondsmæglerselskabet ikke opfylder  

 solvenskravet, jf. stk. 1, skal den pågældende straks meddele dette til  

 Finanstilsynet.
Finanstilsynet kan fastsætte en frist, inden for hvilken  

 solvenskravet skal være opfyldt.
 Stk. 4. Finanstilsynet fastsætter regler om opgørelse og  

 indberetning af fondsmæglerselskabers renterisici og andre markedsrisici.
 § 17. Et fondsmæglerselskabs ansvarlige kapital beregnes som  

 summen af kernekapitalen efter de i stk. 3 nævnte fradrag og den supplerende  

 kapital efter de i stk. 6, 7 og 9 nævnte fradrag.
 Stk. 2. Kernekapitalen består af indbetalt aktiekapital og  

 overkurs ved emission samt reserver.
 Stk. 3. Kernekapitalen reduceres med fondsmæglerselskabets  

 beholdning af egne aktier, immaterielle aktiver og årets løbende underskud.
 Stk. 4. Den supplerende kapital består af  

 opskrivningshenlæggelser, værdipapirer med ubestemt løbetid og andre  

 kapitalindskud, jf. § 18, stk. 1. Den supplerende kapital må sammen med  

 kortfristet supplerende kapital, jf. § 18, stk. 2, ikke medregnes med mere  

 end 100 pct. af kernekapitalen efter fradrag i henhold til stk. 3.
 Stk. 5. Finanstilsynet kan fastsætte bestemmelser om, at andre  

 kapitalelementer medregnes i opgørelsen af den ansvarlige kapital.
Stk. 6. Har et fondsmæglerselskab en kapitalandel i et andet  

 fondsmæglerselskab, kredit- eller finansieringsinstitut, der overstiger 10  

 pct. af sidstnævntes aktie-, garanti- eller andelskapital, skal andelen  

 fradrages ved beregningen af fondsmæglerselskabets ansvarlige kapital.  

 Endvidere fradrages fondsmæglerselskabets efterstillede kapitalindskud i de  

 nævnte selskaber.
En midlertidig erhvervelse af aktier i et andet  

 fondsmæglerselskab, kredit- eller finansieringsinstitut skal dog ikke  

 fradrages, når erhvervelsen er sket som led i en rekonstruktion.
 Stk. 7. Har et fondsmæglerselskab andre kapitalandele samt  

 efterstillede kapitalindskud i fondsmæglerselskaber, kredit- eller  

 finansieringsinstitutter end de i stk. 6 nævnte, der tilsammen overstiger 10  

 pct. af fondsmæglerselskabets ansvarlige kapital før fradrag i henhold til  

 stk. 6 og 9, fradrages den overskydende del.
 Stk. 8. Et fondsmæglerselskab skal ikke fradrage kapitalandele og  

 efterstillede kapitalindskud i andre fondsmæglerselskaber, som sammen med  

 fondsmæglerselskabet er omfattet af konsolidering, jf. § 23.
 Stk. 9. Et fondsmæglerselskabs beholdning af kapitalandele, der  

 overstiger de i § 21, stk. 1 og stk. 2, 1. pkt., nævnte grænser, jf. § 21,  

 stk. 3, fradrages ligeledes ved beregningen af fondsmæglerselskabets  

 ansvarlige kapital.
 Stk. 10. Et fondsmæglerselskabs kernekapital,  

 opskrivningshenlæggelser samt eventuelle kapitalelementer, jf. stk. 5, skal  

 være fratrukket enhver form for skat, der kan forudses på det tidspunkt, hvor  

 beløbet beregnes, eller det skal være behørigt tilpasset i det omfang, skat  

 reducerer det beløb, hvormed denne kapital kan anvendes til dækning af risici  

 eller tab.
 § 18. Værdipapirer med ubestemt løbetid og andre kapitalindskud  

 medregnes ved opgørelsen af den ansvarlige kapital, såfremt følgende  

 betingelser er opfyldt:
1) De må ikke kunne tilbagebetales på ihændehaverens initiativ eller uden  

 Finanstilsynets godkendelse, 2) aftaler i forbindelse med gældsstiftelse skal give fondsmæglerselskabet  

 mulighed for at udskyde betaling af renter på gælden, 3) långiverens krav mod fondsmæglerselskabet skal efterstilles al anden  

 ikkeefterstillet gæld, 4) de for udstedelsen af værdipapirerne gældende dokumenter skal indeholde  

 bestemmelse om, at gæld og ikkebetalte renter skal kunne medgå til dækning af  

 tab, uanset om det tillades fondsmæglerselskabet at fortsætte sine  

 aktiviteter, 5) beløbet skal være indbetalt, 6) når kapitalindskuddet har fast løbetid, indskrænkes det beløb, hvormed  

 kapitalindskuddet medregnes, årligt med 25 pct. af den oprindelige kapital de  

 sidste 3 år inden den aftalte forfaldsdato, og 7) beholdningen af egne beviser modregnes i kapitalindskuddet efter de i  

 nr. 6 fastsatte regler.
Erhvervelse af egne beviser skal være godkendt af  

 Finanstilsynet i henhold til nr. 1.
 Stk. 2. For kortfristet supplerende kapital gælder foruden  

 betingelserne i stk. 1, nr. 1, 3, 4 og 5, følgende betingelser:
 1) Der må ikke ske tilbagebetaling af hovedstolen eller betaling af renter  

 af den kortfristede supplerende kapital, såfremt solvenskravet i § 16 ikke er  

 opfyldt, eller såfremt tilbagebetalingen vil medføre, at solvenskravet ikke  

 er opfyldt.
 2) Kapitalen skal have en oprindelig løbetid eller et opsigelsesvarsel på  

 mindst 2 år.
 3) Den kortfristede supplerende kapital kan højst medregnes med 5,3 pct.  

 af de vægtede poster med markedsrisiko.
4) Beholdningen af egne beviser modregnes i kapitalindskuddet.
Erhvervelse  

 af egne beviser skal være godkendt af Finanstilsynet i henhold til stk. 1.
Stk. 3. Finanstilsynet kan i særlige tilfælde tillade, at et  

 fondsmæglerselskabs nettofortjeneste ved handelsbeholdningen indregnes i den  

 kortfristede supplerende kapital.
Finanstilsynet fastsætter nærmere regler  

 for opgørelse af nettofortjenesten ved handelsbeholdningen.
Stk. 4. Finanstilsynet kan fastsætte nærmere regler for  

 kapitalindskuddene i stk. 1 og 2, herunder fastlægge tidspunktet for  

 kapitalindskuddenes nedskrivning og principper for konstatering af  

 nedskrivningsbeløbets størrelse.
Finanstilsynet fastsætter endvidere  

 bestemmelser om opgørelsen af handelsbeholdningen.
 Stk. 5. Såfremt kapital som nævnt i stk. 1 og 2 udstedes i form af  

 massegældsbreve, skal fondsmæglerselskabet benævne disse som kapitalbeviser.
Kapitel 7 Midlernes anbringelse og likviditet § 19. Et fondsmæglerselskabs engagement uden for  

 handelsbeholdningen, jf. stk. 5, med en kunde eller gruppe af indbyrdes  

 forbundne kunder må ikke overstige 25 pct. af fondsmæglerselskabets  

 ansvarlige kapital, jf. § 17, stk. 1.
Stk. 2. Engagementer uden for handelsbeholdningen, der udgør 10  

 pct. eller mere af den ansvarlige kapital, skal indberettes til  

 Finanstilsynet hvert kvartal.
Tilsynet fastsætter nærmere bestemmelser om  

 indberetningerne, herunder om undtagelse for indberetning af visse  

 engagementer uden for handelsbeholdningen.
 Stk. 3. Det samlede beløb af et fondsmæglerselskabs engagementer  

 uden for handelsbeholdningen, der udgør 10 pct. eller mere af den ansvarlige  

 kapital, må ikke overstige 800 pct. af fondsmæglerselskabets ansvarlige  

 kapital.
Stk. 4. Et fondsmæglerselskab skal til enhver tid overholde de i  

 stk. 1 og 3 fastsatte øvre engagementsgrænser.
Overstiger engagementerne uden  

 for handelsbeholdningen de fastsatte grænser, skal Finanstilsynet omgående  

 underrettes.
Finanstilsynet kan under særlige omstændigheder give et  

 fondsmæglerselskab en bestemt tidsfrist til atter at overholde grænserne.
 Stk. 5. Ved et engagement uden for handelsbeholdningen forstås  

 summen af de dele af følgende poster, der ligger uden for  

 handelsbeholdningen:
1) Tilgodehavender, 2) garantier og andre poster under stregen, 3) kapitalandele, 4) rente- og valutakursrelaterede poster samt 5) andre mellemværender, der indebærer en kreditrisiko for selskabet.
 Stk. 6. De i stk. 1 og 3 nævnte grænser finder ikke anvendelse på  

 engagementer uden for handelsbeholdningen med virksomheder, der indgår fuldt  

 i konsolideringen i henhold til § 23, stk. 1. Bank- og sparekasselovens § 37  

 a, stk. 9, stk. 11, 2. pkt., eller stk. 12, finder tilsvarende anvendelse.
 Stk. 7. Såfremt et engagement uden for handelsbeholdningen er  

 garanteret af et kreditinstitut i zone A, jf. artikel 2, stk. 1, 4. led, i  

 Rådets direktiv om solvensnøgletal, betragtes den garanterede del af  

 engagementet uden for handelsbeholdningen som et engagement uden for  

 handelsbeholdningen med vedkommende kreditinstitut.
 Stk. 8. Finanstilsynet kan fastsætte bestemmelser om, at der ved  

 beregningen af de i stk. 1 og 3 nævnte grænser kan ses bort fra særlig sikre  

 krav.
 § 20. Et fondsmæglerselskabs engagement, jf. stk. 5, med en kunde  

 eller gruppe af indbyrdes forbundne kunder må ikke overstige 25 pct. af  

 fondsmæglerselskabets ansvarlige kapital med tillæg af kortfristet  

 supplerende kapital.
Stk. 2. Engagementer, der udgør 10 pct. eller mere af den  

 ansvarlige kapital med tillæg af kortfristet supplerende kapital, skal  

 indberettes til Finanstilsynet hvert kvartal.
Tilsynet fastsætter nærmere  

 bestemmelser om indberetningerne, herunder om undtagelse for indberetning af  

 visse engagementer.
 Stk. 3. Det samlede beløb af et fondsmæglerselskabs engagementer,  

 der udgør 10 pct. eller mere af den ansvarlige kapital med tillæg af  

 kortfristet supplerende kapital, jf. § 18, stk. 2, må ikke overstige 800 pct.  

 af fondsmæglerselskabets ansvarlige kapital med tillæg af kortfristet  

 supplerende kapital.
Stk. 4. Et fondsmæglerselskab skal til enhver tid overholde de i  

 stk. 1 og 3 fastsatte øvre engagementsgrænser.
Overstiger engagementerne de  

 fastsatte grænser, skal Finanstilsynet omgående underrettes.
Finanstilsynet  

 kan efter anmodning fra et selskab i særlige tilfælde tillade, at grænsen i  

 stk. 1 midlertidigt overskrides.
Overskridelsen medfører et tillæg til de  

 vægtede aktiver m.v.
 Stk. 5. Ved et engagement forstås engagementet uden for  

 handelsbeholdningen med tillæg af engagementet inden for handelsbeholdningen.
 Stk. 6. De i stk. 1 og 3 nævnte grænser finder ikke anvendelse på  

 engagementer med virksomheder, der indgår fuldt i konsolideringen i henhold  

 til § 23, stk. 1. Bank- og sparekasselovens § 37 a, stk. 9, stk. 11, 2. pkt.,  

 eller stk. 12, finder tilsvarende anvendelse.
 Stk. 7. Såfremt et engagement er garanteret af et kreditinstitut i  

 zone A, jf. artikel 2, stk. 1, 4. led, i Rådets direktiv om solvensnøgletal,  

 betragtes den garanterede del af engagementet som et engagement med  

 vedkommende kreditinstitut.
Stk. 8. Finanstilsynet kan fastsætte bestemmelser om 1) at der ved beregningen af de i stk. 1 og 3 nævnte grænser kan ses bort  

 fra særlig sikre krav, og 2) tillæg til de vægtede aktiver m.v. ved midlertidige overskridelser af  

 grænsen i stk. 1.
 § 21. Et fondsmæglerselskab må ikke eje kapitalandele i et enkelt  

 selskab til et højere bogført beløb end 15 pct. af fondsmæglerselskabets  

 ansvarlige kapital før fradrag i henhold til § 17, stk. 9.  

 Fondsmæglerselskabets interesser i vedkommende virksomhed må dog ikke herved  

 overstige den i § 19, stk. 1, nævnte grænse.
 Stk. 2. Et fondsmæglerselskabs beholdning af kvalificerede andele,  

 jf. § 9, stk. 2, må ikke overstige 60 pct. af fondsmæglerselskabets  

 ansvarlige kapital før fradrag i henhold til § 17, stk. 9. Den bogførte værdi  

 af de kapitalandele, som et fondsmæglerselskab har erhvervet, må ikke  

 overstige 100 pct. af fondsmæglerselskabets ansvarlige kapital.  

 Kapitalandele, der fradrages ved beregning af fondsmæglerselskabets  

 ansvarlige kapital, eller kapitalandele i selskaber, som sammen med  

 fondsmæglerselskabet er omfattet af konsolidering, medregnes ikke i de i stk.  

 1 og nærværende stykkes 1. og 2. pkt. nævnte grænser.
 Stk. 3. Et fondsmæglerselskabs beholdning af kapitalandele kan  

 overstige de i stk. 1 og stk. 2, 1. pkt., nævnte grænser, når der foretages  

 fradrag for den overskydende del ved beregning af den ansvarlige kapital.
 Stk. 4. Sammen med årsregnskabet skal fondsmæglerselskabet give  

 Finanstilsynet en opgørelse over, hvad det ejer af aktier i  

 fondsmæglerselskaber og pengeinstitutter.
 Stk. 5. Et fondsmæglerselskab må ikke erhverve egne aktier til et  

 større samlet pålydende end 10 pct. af aktiekapitalen.
Stk. 6. Ved opgørelsen af de i stk. 1, 2 og 5 nævnte grænser  

 indgår tillige de aktiekøbs- og aktiesalgsforretninger m.v., som  

 fondsmæglerselskabet har indgået.
Finanstilsynet fastsætter nærmere  

 bestemmelser herom.
 Stk. 7. Finanstilsynet kan undtage fra bestemmelsen i stk. 2, 2.  

 pkt.
 § 22. Et fondsmæglerselskab skal have en efter dets forhold  

 forsvarlig beholdning af likvide midler.
Stk. 2. Finanstilsynet kan stille krav om en forøgelse af de  

 likvide midler, hvis disse ikke skønnes at være forsvarlige.
Finanstilsynet  

 fastsætter en frist for opfyldelsen af kravene.
Kapitel 8 Regnskab og revision § 23. Reglerne i bank- og sparekasselovens kapitel 7 om  

 regnskabsaflæggelse, revision og konsolidering finder tilsvarende anvendelse  

 på fondsmæglerselskaber.
 Stk. 2. Finanstilsynet kan fastsætte særlige regler om regnskab,  

 revision og konsolidering for fondsmæglerselskaber.
 Stk. 3. Finanstilsynet kan fastsætte nærmere regler for  

 transaktioner, der gennemføres mellem et fondsmæglerselskab og virksomheder,  

 der direkte eller indirekte er forbundet med fondsmæglerselskabet som  

 dattervirksomhed, moderselskab eller som moderselskabets associerede  

 virksomheder og øvrige dattervirksomheder, herunder regler om, hvilke krav  

 der kan stilles til fondsmæglerselskabets ledelse og revision.
Kapitel 9 Inddragelse af tilladelse og opløsning § 24. Finanstilsynet kan inddrage et fondsmæglerselskabs  

 tilladelse, 1) hvis virksomhed som fondsmæglerselskab ikke påbegyndes inden 12 måneder  

 efter tilladelsens meddelelse, 2) hvis virksomhed som fondsmæglerselskab ikke udøves i en periode på over  

 6 måneder, 3) hvis fondsmæglerselskabet gør sig skyldig i grov eller gentagen  

 overtrædelse af bestemmelser i denne lov eller af forskrifter udstedt i  

 medfør af loven, §§ 5 og 6 i lov om værdipapirhandel m.v. eller 4) i de i § 5, stk. 6, 7 og 9, nævnte tilfælde.
 Stk. 2. Opfylder fondsmæglerselskabet ikke solvenskravet i § 16  

 eller kapitalkravet i § 4, stk. 1, og har det ikke tilvejebragt den  

 foreskrevne kapital inden for den i § 16, stk. 3, fastsatte frist eller  

 tilpasset sine faste omkostninger, jf. § 4, stk. 1, inden for en af  

 Finanstilsynet fastsat frist, skal Finanstilsynet inddrage tilladelsen.  

 Finanstilsynet kan bestemme, at bestyrelsen inden for en nærmere angiven  

 frist uanset vedtægternes bestemmelse herom skal indkalde generalforsamlingen  

 og redegøre for fondsmæglerselskabets økonomiske forhold.
 § 25. Opfylder et fondsmæglerselskabs ansvarlige kapital ikke  

 kapitalkravet på tilladelsestidspunktet i henhold til § 3, kan Finanstilsynet  

 enten fastsætte en frist til at bringe den ansvarlige kapital op på dette  

 minimum eller straks inddrage tilladelsen.
 Stk. 2. Stk. 1 gælder ikke for fondsmæglerselskaber omfattet af §  

 3, stk. 3, som har påbegyndt virksomhed før lovens ikrafttræden, og hvis  

 ansvarlige kapital på dette tidspunkt ikke opfyldte kapitalkravet i henhold  

 til § 3, stk. 3. Den ansvarlige kapital skal for disse selskaber inden 3 år  

 efter lovens ikrafttræden svare til modværdien af mindst 150.000 ecu og  

 senest 5 år efter lovens ikrafttræden til modværdien af mindst 300.000 ecu.  

 Stk. 1 gælder heller ikke for børsmæglerselskaber, som har påbegyndt  

 virksomhed før lovens ikrafttræden, og hvis ansvarlige kapital på dette  

 tidspunkt ikke opfyldte kapitalkravet i henhold til § 3, stk. 2. Den  

 ansvarlige kapital skal for disse selskaber senest den 1. juli 1996 svare til  

 modværdien af mindst 730.000 ecu og senest den 1. januar 1997 svare til  

 modværdien af mindst 1 mio. ecu.
Stk. 3. Har de i stk. 2 nævnte fondsmæglerselskaber påbegyndt  

 virksomhed i selskabsform før den 1. juli 1995, skal den ansvarlige kapital  

 altid udgøre et beløb svarende til det, som den ansvarlige kapital udgjorde  

 på denne dato, dog mindst 500.000 kr.
Fondsmæglerselskaber, der har påbegyndt  

 virksomhed i selskabsform efter den 1. juli 1995, men før lovens  

 ikrafttræden, skal altid have en ansvarlig kapital svarende til det beløb,  

 som den ansvarlige kapital udgjorde, da selskabet påbegyndte sin virksomhed,  

 dog mindst 500.000 kr.
Fondsmæglerselskaber, der før lovens ikrafttræden drev  

 virksomhed i et personligt ejet firma, skal altid have en ansvarlig kapital  

 svarende til 500.000 kr.
Falder den ansvarlige kapital for de i stk. 2 nævnte  

 fondsmæglerselskaber under de i 1. og 2. pkt. nævnte beløb, eller hvis stk.  

 2, 2. pkt., ikke er opfyldt, kan Finanstilsynet enten fastsætte en frist til  

 at bringe den ansvarlige kapital op på de nævnte minimumsbeløb eller straks  

 inddrage tilladelsen.
 Stk. 4. Overtages kontrollen med et fondsmæglerselskab, der er  

 omfattet af stk. 2, af en anden fysisk eller juridisk person, skal  

 fondsmæglerselskabets ansvarlige kapital inden 3 måneder fra  

 overtagelsestidspunktet opfylde kapitalkravet i henhold til § 3, jf. dog §  

 30, stk. 2.
 § 26. Finanstilsynet kan efter de procedurer, der er fastsat i  

 Rådets direktiv om investeringsservice i forbindelse med værdipapirer,  

 forbyde et udenlandsk fondsmæglerselskab med hjemsted i et andet land inden  

 for Den Europæiske Union eller lande, som Fællesskabet har indgået  

 samarbejdsaftale med, at udøve virksomhed her i landet gennem en filial eller  

 i form af grænseoverskridende tjenesteydelser, hvis selskabet groft eller  

 gentagne gange har overtrådt bestemmelser i denne lov, regler udfærdiget i  

 medfør af loven eller anden lovgivning, der retter sig mod finansiel  

 virksomhed, og det ikke ved påbud eller sanktioner efter denne lov har været  

 muligt at bringe overtrædelserne til ophør.
 § 27. Finanstilsynet kan anmelde betalingsstandsning for et  

 fondsmæglerselskab, når hensynet til investorernes interesser tilsiger det.
 Stk. 2. En anmeldelse om betalingsstandsning kan ikke  

 tilbagekaldes af fondsmæglerselskabet uden samtykke fra Finanstilsynet.
§ 28. Inddrages et fondsmæglerselskabs tilladelse, skal  

 fondsmæglervirksomheden afvikles.
Anden virksomhed må ikke påbegyndes, før  

 afviklingen er afsluttet.
 Stk. 2. Sker afviklingen på anden måde end ved likvidation,  

 konkurs eller i henhold til § 30, skal afviklingens form, indhold og  

 gennemførelse godkendes af Finanstilsynet.
 § 29. Bliver et fondsmæglerselskab insolvent, kan Finanstilsynet  

 indgive konkursbegæring.
Kapitel 10 Fusion § 30. Et fondsmæglerselskab må ikke uden Finanstilsynets  

 tilladelse overtage et fondsmæglerselskab eller en forretningsafdeling af et  

 sådant.
Tilsvarende gælder, hvor et fondsmæglerselskab sammensmeltes med et  

 andet fondsmæglerselskab.
 Stk. 2. Den samlede ansvarlige kapital i det fondsmæglerselskab,  

 der opstår i forbindelse med en fusion af to eller flere  

 fondsmæglerselskaber, der er omfattet af § 25, stk. 2, må ikke være mindre  

 end de fusionerede selskabers samlede ansvarlige kapital på tidspunktet for  

 fusionen, så længe det fusionerede fondsmæglerselskab ikke opfylder  

 kapitalkravet i henhold til § 3. Falder den samlede ansvarlige kapital under  

 beløbet på fusionstidspunktet, kan Finanstilsynet enten fastsætte en frist  

 til at bringe den ansvarlige kapital op på dette minimum eller straks  

 inddrage tilladelsen.
Kapitel 11 Tilsyn § 31. Finanstilsynet påser overholdelsen af denne lov og af de  

 bestemmelser, der er udstedt i medfør af loven.
Erhvervs- og  

 Selskabsstyrelsen påser overholdelsen af § 5, stk. 4 og 5.
 Stk. 2. § 49, stk. 3, § 50, stk. 1, 1. og 2. pkt., og stk. 2-4, §§  

 50 b og 51 i lov om banker og sparekasser m.v. finder tilsvarende anvendelse  

 for Finanstilsynets tilsyn efter denne lov.
 Stk. 3. I det omfang det er nødvendigt for bedømmelsen af et  

 fondsmæglerselskabs økonomiske stilling, har Finanstilsynet adgang til at  

 indhente oplysninger og foretage inspektionsbesøg hos virksomheder, med  

 hvilke fondsmæglerselskabet har særlig direkte eller indirekte forbindelse,  

 jf. definitionerne i årsregnskabslovens § 1, stk. 2, nr. 5, 7 og 8.
 Stk. 4. Finanstilsynet kan kræve alle oplysninger, herunder  

 regnskaber og regnskabsmateriale, udskrift af bøger, andre forretningspapirer  

 og elektronisk lagrede data, som skønnes nødvendige for Finanstilsynets  

 virksomhed eller til afgørelse af, om en fysisk eller juridisk person er  

 omfattet af lovens bestemmelser.
§ 32. Udgifterne ved tilsynet afholdes af fondsmæglerselskaberne  

 efter regler fastsat af erhvervsministeren.
Bidrag tillægges udpantningsret.
Kapitel 12 Delegations- og klagebestemmelser § 33. Henlægger erhvervsministeren sine beføjelser efter loven til  

 Finanstilsynet, kan ministeren fastsætte regler om klageadgangen, herunder at  

 klager ikke kan indbringes for højere administrativ myndighed.
 § 34. Afgørelser truffet af Finanstilsynet eller Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Erhvervsministeriets Erhvervsankenævn senest 4 uger  

 efter, at afgørelsen er meddelt den pågældende.
Kapitel 13 Straffebestemmelser m.v.
 § 35. Undlader et fondsmæglerselskabs bestyrelse, direktion eller  

 revisor i rette tid at efterkomme de pligter, som efter loven påhviler dem  

 over for Finanstilsynet eller Erhvervs- og Selskabsstyrelsen, kan  

 Finanstilsynet henholdsvis Erhvervs- og Selskabsstyrelsen som tvangsmiddel  

 pålægge de pågældende daglige eller ugentlige bøder.
 Stk. 2. Undlader en af de i § 31, stk. 3, nævnte virksomheder at  

 opfylde de pligter, som efter denne bestemmelse påhviler virksomhederne, kan  

 Finanstilsynet som tvangsmiddel pålægge virksomheden som sådan eller de for  

 virksomheden ansvarlige personer daglige eller ugentlige bøder.
 § 36. Overtrædelse af bestemmelserne i § 1, stk. 2, 4 og 6, § 2,  

 stk. 1 og 2, § 5, stk. 1 og 2, § 7, stk. 1, 4, 5 og 7, § 9, stk. 1, 6, 7 og  

 8, §§ 11-14, § 16, stk. 3, § 18, stk. 5, § 19, stk. 1-4, § 20, stk. 1-4, §  

 21, stk. 1, 2, 4 og 5, § 23, § 28 og § 30 straffes med bøde eller hæfte, for  

 så vidt højere straf ikke er forskyldt efter anden lovgivning.
Stk. 2. Bestyrelsesmedlemmer, deres suppleanter, revisorer,  

 direktører og øvrige ansatte, som uberettiget videregiver eller udnytter  

 fortrolige oplysninger, som de under udøvelsen af deres hverv har fået  

 kendskab til, straffes med bøde, for så vidt højere straf ikke er forskyldt  

 efter borgerlig straffelov.
Det samme gælder sådanne personer i et finansielt  

 holdingselskab, for så vidt angår de oplysninger, der af et  

 fondsmæglerselskab skal afgives til finansielle holdingselskaber efter § 23,  

 jf. bank- og sparekasselovens § 37 a, stk. 9. Sædvanlige oplysninger om  

 kundeforhold kan videregives til koncernvirksomheder, jf. årsregnskabslovens  

 § 1, stk. 2, nr. 8, der er underlagt tavshedspligt som nævnt i 1. pkt.,  

 såfremt dette er erhvervsmæssigt begrundet.
Oplysninger om rent private  

 forhold må dog kun videregives med kundens samtykke.
Ansatte i  

 koncernforhold, der får sådanne oplysninger, er underkastet den i 1. pkt.  

 nævnte tavshedspligt.
 Stk. 3. Giver personer, der er knyttet til et fondsmæglerselskab,  

 urigtige eller vildledende oplysninger om forhold vedrørende selskabet til  

 tilsynet, andre offentlige myndigheder eller til noget selskabsorgan,  

 straffes den pågældende med bøde eller hæfte, for så vidt højere straf ikke  

 er forskyldt efter borgerlig straffelov.
 Stk. 4. På samme måde som efter stk. 3 straffes personer, som er  

 knyttet til et fondsmæglerselskab, og som med forsæt eller ved grov  

 uagtsomhed giver urigtige eller vildledende oplysninger til offentligheden  

 eller til fondsmæglerselskabets kunder eller påfører eller fremkalder  

 nærliggende fare for, at der påføres fondsmæglerselskabet tab ved dets  

 virksomhed.
 Stk. 5. Undlader et medlem af et fondsmæglerselskabs bestyrelse  

 eller direktion at træffe nødvendige foranstaltninger i tilfælde af tab eller  

 nærliggende fare for tab af en væsentlig størrelse, straffes vedkommende med  

 bøde eller hæfte, for så vidt højere straf ikke er forskyldt efter anden  

 lovgivning.
 Stk. 6. Den, der forsætligt eller groft uagtsomt undlader at  

 afgive oplysninger eller afgiver urigtige eller vildledende oplysninger i  

 henhold til § 31, stk. 4, straffes med bøde eller hæfte, for så vidt højere  

 straf ikke er forskyldt efter anden lovgivning.
 Stk. 7. I forskrifter, der gives af erhvervsministeren eller  

 Finanstilsynet i medfør af denne lov, kan der fastsættes straf af bøde for  

 overtrædelse af bestemmelser i forskrifterne.
Stk. 8. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 9. Forældelsesfristen for strafansvaret er 5 år.
Kapitel 14 Ikrafttræden og overgangsbestemmelser § 37. Tidspunktet for lovens eller dele af lovens ikrafttræden  

 fastsættes af erhvervsministeren, for så vidt angår § 42 efter drøftelse med  

 skatteministeren.
 Stk. 2. Et børsmæglerselskab, der har tilladelse til at deltage i  

 handelen over Københavns Fondsbørs' handelssystemer, kan fortsætte  

 virksomheden uden at søge om ny tilladelse, såfremt aktiekapitalen ved lovens  

 ikrafttræden overstiger den i § 3, stk. 2, nævnte startkapital.  

 Børsmæglerselskabet skal senest 1 måned efter lovens ikrafttrædelse indgive  

 anmeldelse til Finanstilsynet om, hvilke former for tjenesteydelser i henhold  

 til bilag 1, afsnit A, og dertil knyttede accessoriske tjenesteydelser i  

 henhold til bilag 1, afsnit C, børsmæglerselskabet udfører.
Stk. 3. Virksomheder, der ikke er omfattet af stk. 2, og som har  

 påbegyndt virksomheden før lovens ikrafttræden, skal senest 6 måneder efter,  

 at § 3, stk. 3, er trådt i kraft, have indgivet ansøgning om tilladelse til  

 Finanstilsynet.
Virksomheden kan herefter fortsætte sin virksomhed her i  

 landet uden tilladelse, indtil Finanstilsynet har truffet afgørelse om  

 ansøgningen.
 Stk. 4. Direktører, vicedirektører og underdirektører samt  

 filialbestyrere og dermed ligestillede, der ved lovens ikrafttræden lovligt  

 drev selvstændig erhvervsvirksomhed eller som bestyrelsesmedlem, funktionær  

 eller på anden måde deltog i ledelsen eller driften af en anden  

 erhvervsvirksomhed end fondsmæglerselskabet, kan uanset bestemmelserne i § 11  

 efter anmeldelse til Finanstilsynet fortsætte sådan virksomhed.
 Stk. 5. Personer, der var aktionærer i børsmæglerselskaber ved  

 lovens ikrafttræden, skal ikke godkendes i medfør af § 9, stk. 1.
§ 38. Uanset bestemmelsen i § 19 kan et engagement uden for  

 handelsbeholdningen med en kunde eller gruppe af indbyrdes forbundne kunder  

 indtil den 31. december 1998 udgøre op til 35 pct. af fondsmæglerselskabets  

 ansvarlige kapital.
I samme periode kan Finanstilsynet i særlige tilfælde  

 tillade, at et engagement uden for handelsbeholdningen udgør op til 40 pct.  

 af den ansvarlige kapital.
Engagementet må dog ikke i disse særlige tilfælde  

 overstige 50 pct. af fondsmæglerselskabets kernekapital og  

 opskrivningshenlæggelser.
 Stk. 2. For engagementer, der den 5. februar 1993 oversteg 25 pct.  

 af et børsmæglerselskabs ansvarlige kapital, og som er indberettet senest den  

 1. april 1994, finder stk. 1 anvendelse indtil den 31. december 2001. Efter  

 den 31. december 1998 må engagementet uden for handelsbeholdningen dog ikke  

 overstige det beløb, som engagementet uden for handelsbeholdningen udgjorde  

 den 5. februar 1993.
Stk. 3. Uanset bestemmelsen i § 20 kan et engagement med en kunde  

 eller gruppe af indbyrdes forbundne kunder indtil den 31. december 1998  

 udgøre op til 35 pct. af fondsmæglerselskabets ansvarlige kapital med tillæg  

 af kortfristet supplerende kapital.
I samme periode kan Finanstilsynet i  

 særlige tilfælde tillade, at et engagement udgør op til 40 pct. af den  

 ansvarlige kapital med tillæg af kortfristet supplerende kapital.  

 Engagementet må dog ikke i disse særlige tilfælde overstige 50 pct. af  

 fondsmæglerselskabets kernekapital og opskrivningshenlæggelser.
 Stk. 4. For engagementer, der den 5. februar 1993 oversteg 25 pct.  

 af et børsmæglerselskabs ansvarlige kapital, og som er indberettet senest den  

 1. april 1994, finder stk. 3 anvendelse indtil den 31. december 2001. Efter  

 den 31. december 1998 må engagementet dog ikke overstige det beløb, som  

 engagementet udgjorde den 5. februar 1993.
 § 39. I næringslov, jf. lovbekendtgørelse nr. 185 af 25. marts  

 1988, som ændret ved lov nr. 936 af 27. december 1991 og lov nr. 453 af 30.  

 juni 1993, foretages følgende ændringer:
 1. § 22, stk. 1, affattes således:
»Ved vekselerervirksomhed forstås i denne lov arbitrageforretninger,  

 veksling af penge og køb eller salg for fremmed regning af værdipapirer, der  

 ikke er forbeholdt værdipapirhandlere, jf. § 4 i lov om værdipapirhandel  

 m.v.« 2. § 22, stk. 4, affattes således:
»Stk. 4. I det omfang vekselerervirksomhed er tilladt i  

 henhold til anden lovgivning, kan vekselerervirksomhed drives uden  

 næringsbrev.« § 40. I lov om Lønmodtagernes Dyrtidsfond, jf. lovbekendtgørelse  

 nr. 281 af 1. maj 1995, foretages følgende ændring:
 1. I § 6, stk. 3, ændres »børsmæglervirksomhed«  

 til: »fondsmæglervirksomhed«.
 § 41. I lov om Arbejdsmarkedets Tillægspension, jf.  

 lovbekendtgørelse nr. 280 af 1. maj 1995, som ændret ved lov nr. 358 af 14.  

 juni 1995, foretages følgende ændring:
 1. I § 26, stk. 5, ændres »børsmæglervirksomhed«  

 til: »fondsmæglervirksomhed«.
 § 42. I lov om afgift ved overdragelse af aktier m.v.  

 (aktieafgiftsloven), jf. lovbekendtgørelse nr. 718 af 1. august 1994,  

 foretages følgende ændring:
 1. I § 4, stk. 3, ændres »børsmæglerselskaber«  

 til: »fondsmæglerselskaber, herunder fondsmæglerselskaber, der er  

 børsmæglerselskaber,».
 § 43. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige grønlandske og færøske forhold tilsiger.
Bilag 1 AFSNIT A Tjenesteydelser 1) a) modtagelse og formidling for investorers regning af ordrer  

 vedrørende et eller flere af de i afsnit B nævnte instrumenter, b) udførelse af sådanne ordrer for tredjemands regning.
 2) Forretninger for egen regning med ethvert af de i afsnit B nævnte  

 instrumenter.
 3) Skønsmæssig porteføljepleje af de enkelte kunders  

 værdipapirbeholdninger efter instruks fra investorerne, såfremt  

 beholdningerne omfatter et eller flere af de i afsnit B nævnte instrumenter.
 4) Afsætningsgaranti i forbindelse med emissioner af et eller flere af de  

 i afsnit B nævnte instrumenter og/eller placering af sådanne emissioner.
AFSNIT B Instrumenter 1) a) værdipapirer, b) andele udstedt af institutter for kollektiv investering.
 2) Pengemarkedsinstrumenter.
 3) Finansielle futures, herunder tilsvarende instrumenter, der afregnes  

 kontant.
 4) Fremtidige renteaftaler (FRA-kontrakter).
 5) Rente- og valutaswaps samt swaps på aktier og aktieindeks.
6) Optioner på at erhverve eller afhænde et instrument, der falder ind  

 under dette afsnit i bilaget, herunder tilsvarende instrumenter, der afregnes  

 kontant.
I denne kategori indgår valuta- og renteoptioner.
 7) Råvareinstrumenter m.v., herunder tilsvarende instrumenter, der  

 afregnes kontant.
AFSNIT C Accessoriske tjenesteydelser 1) Opbevaring og forvaltning i forbindelse med et eller flere af de i  

 afsnit B nævnte instrumenter.
 2) Boksudlejning.
 3) Kredit- eller långivning til en investor, således at denne kan udføre  

 en transaktion med et eller flere af de i afsnit B nævnte instrumenter,  

 såfremt den virksomhed, der yder kreditten eller lånet, deltager i  

 transaktionen.
 4) Rådgivning til virksomheder vedrørende kapitalstrukturer,  

 industristrategi og dermed beslægtede spørgsmål samt rådgivning og  

 tjenesteydelser vedrørende fusioner og opkøb af virksomheder.
 5) Tjenesteydelser i forbindelse med afsætningsgaranti.
 6) Investeringsrådgivning vedrørende et eller flere af de i afsnit B  

 nævnte instrumenter.
 7) Valutatransaktioner, når de pågældende transaktioner er et led i  

 ydelsen af investeringsservice.
Oprindeligt fremsat forslag Kapitel 1 Indledende bestemmelser § 1. Denne lov finder anvendelse på fondsmæglerselskaber, herunder  

 fondsmæglerselskaber, der er børsmæglerselskaber.
Fondsmæglerselskaber har  

 til formål at drive fondsmæglervirksomhed ved at tilbyde tjenesteydelser i  

 forbindelse med værdipapirhandel på erhvervsmæssigt grundlag  

 (investeringsservice).
 Stk. 2. De i stk. 1 nævnte tjenesteydelser i forbindelse med  

 værdipapirhandel er de i bilag 1, afsnit A, anførte tjenesteydelser i  

 forbindelse med de instrumenter, der er angivet i bilag 1, afsnit B, når en  

 sådan tjenesteydelse præsteres over for tredjemand.
 Stk. 3. Finanstilsynet fastsætter nærmere regler om, hvilke  

 fysiske og juridiske personer, der kan udføre de i stk. 2 nævnte  

 tjenesteydelser uden tilladelse efter denne lov.
Stk. 4. Fondsmæglerselskaber må kun udføre de tjenesteydelser, som  

 er nævnt i bilag 1, afsnit A, og dertil knyttede accessoriske  

 tjenesteydelser, som er nævnt i bilag 1, afsnit C.
Finanstilsynet kan  

 tillade, at fondsmæglerselskaber kan udføre tjenesteydelser som nævnt i 1.  

 pkt. med andre finansielle instrumenter end de i bilag 1, afsnit B, nævnte.
 Stk. 5. Herudover må fondsmæglerselskaber formidle tinglyste,  

 negotiable pantebreve i fast ejendom eller løsøre.
 Stk. 6. Et fondsmæglerselskab må ikke have datterselskaber,  

 medmindre disse udelukkende driver fondsmæglervirksomhed.
 § 2. Fondsmæglerselskaber er eneberettigede til i deres navn at  

 benytte ordet »fondsmæglerselskab« alene eller i sammensætning.  

 Andre virksomheder må ikke i deres navn eller til betegnelse af virksomheden  

 benytte ordet »fondsmæglerselskab« eller betegnelser, der er egnet  

 til at fremkalde det indtryk, at de er fondsmæglerselskaber.
 Stk. 2. Fondsmæglerselskaber, der er medlemmer af en fondsbørs, er  

 desuden eneberettigede til at kalde sig »børsmæglerselskab«.
Stk. 3. Fondsmæglerselskaber er forpligtede til at anvende  

 betegnelsen fondsmæglerselskab i deres navn.
Hvis de er medlemmer af en  

 fondsbørs, kan de tillige eller i stedet anvende betegnelsen  

 børsmæglerselskab.
Stk. 4. Et udenlandsk fondsmæglerselskab kan dog benytte det samme  

 navn, som selskabet benytter i hjemlandet.
Er der risiko for forveksling med  

 et andet her i landet anvendt navn, kan Erhvervs- og Selskabsstyrelsen kræve  

 en forklarende tilføjelse.
Kapitel 2 Stiftelse m.m.
 § 3. Fondsmæglerselskaber skal være aktieselskaber.
Stk. 2. Et fondsmæglerselskab, der ønsker at blive medlem af en  

 fondsbørs, en værdipapircentral eller en clearingcentral, hvor selskabet  

 deltager i clearing og afvikling eller ønsker at udføre en eller flere af de  

 i bilag 1, afsnit A, nr. 2 og 4, og afsnit C, nr. 1 og 3, nævnte  

 tjenesteydelser, skal have en aktiekapital, der mindst udgør et beløb  

 svarende til modværdien af 1 mio.
ECU.
 Stk. 3. Andre fondsmæglerselskaber skal have en aktiekapital, der  

 mindst udgør et beløb svarende til modværdien af 300.000 ECU.
Stk. 4. Goodwill kan ikke anvendes som en del af den indbetalte  

 kapital.
Deling af aktiekapitalen i aktieklasser med forskellig stemmeret kan  

 ikke finde sted.
§ 4. Et fondsmæglerselskab skal have en ansvarlig kapital svarende  

 til mindst en fjerdedel af såvel det foregående års faste omkostninger som  

 vederlag udbetalt som provision.
Finanstilsynet kan tilpasse dette krav i  

 tilfælde af en væsentlig ændring i fondsmæglerselskabets virksomhed siden det  

 foregående år.
Har et fondsmæglerselskab ikke været i drift i et år, skal det  

 have en ansvarlig kapital svarende til mindst en fjerdedel af såvel de faste  

 omkostninger, der fremgår af driftsplanen for første års drift, som forventet  

 vederlag i form af provision, medmindre denne plan kræves ændret af  

 Finanstilsynet.
 Stk. 2. Finanstilsynet fastsætter nærmere regler om opgørelsen af  

 fondsmæglerselskabers faste omkostninger.
Kapitel 3 Tilladelse m.m.
§ 5. Fondsmæglerselskaber skal have tilladelse af Finanstilsynet  

 til at drive fondsmæglervirksomhed.
Tilladelsen skal angive de områder i  

 bilag 1, afsnit A og C, som tilladelsen omfatter.
Stk. 2. Ansøgning om tilladelse skal ledsages af en driftsplan,  

 hvori blandt andet angives arten af de forretninger, der påtænkes udført,  

 samt fondsmæglerselskabets organisation.
Ansøgningen skal desuden indeholde  

 oplysninger om alle aktionærer, der direkte eller indirekte ejer en  

 kvalificeret andel på mindst 5 pct. af aktiekapitalen eller  

 stemmerettighederne, eller en aktiebesiddelse, der giver mulighed for at  

 udøve en betydelig indflydelse på forvaltningen af fondsmæglerselskabet,  

 eller som i øvrigt har snævre forbindelser, jf. stk. 8, samt om størrelsen af  

 disse aktionærers aktiebesiddelse.
 Stk. 3. Tilladelse til at udføre en eller flere af de i bilag 1,  

 afsnit C, anførte accessoriske tjenesteydelser kan kun meddeles  

 fondsmæglerselskaber i tilknytning til ansøgning om tilladelse til at udføre  

 tjenesteydelser i henhold til bilag 1, afsnit A.
Stk. 4. Først når Finanstilsynet har meddelt tilladelse til at  

 drive fondsmæglervirksomhed, kan fondsmæglerselskabet registreres i Erhvervs-  

 og Selskabsstyrelsen.
Med anmeldelsen til registrering skal  

 fondsmæglerselskabet indsende 2 daterede eksemplarer af vedtægterne til  

 Erhvervs- og Selskabsstyrelsen, der videresender det ene eksemplar til  

 Finanstilsynet.
 Stk. 5. Ved anmeldelse af vedtægtsændringer skal  

 fondsmæglerselskabet indsende 2 daterede eksemplarer af vedtægterne med den  

 fuldstændige nye affattelse til Erhvervs- og Selskabsstyrelsen, der  

 videresender det ene eksemplar til Finanstilsynet.
Stk. 6. Finanstilsynet kan nægte tilladelse, hvis et medlem af  

 fondsmæglerselskabets direktion eller bestyrelse 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for et strafbart forhold, og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
 Stk. 7. Tilladelse kan nægtes, hvis der foreligger snævre  

 forbindelser, jf. stk. 8, mellem fondsmæglerselskabet og andre virksomheder  

 eller personer, og hvis disse forbindelser vil kunne vanskeliggøre  

 varetagelsen af tilsynets opgaver.
 Stk. 8. Ved snævre forbindelser forstås:
1) direkte eller indirekte forbindelser af den i lov om visse selskabers  

 aflæggelse af årsregnskab § 1, stk. 2, nr. 8, angivne art, 2) kapitalinteresser, hvorved forstås en virksomheds direkte eller  

 indirekte besiddelse af 20 pct. eller mere af stemmerettighederne eller  

 kapitalen i en virksomhed, eller 3) flere virksomheders eller personers fælles forbindelse, jf. nr. 1, med  

 en virksomhed.
Stk. 9. Finanstilsynet kan nægte tilladelse, såfremt lovgivningen  

 i et land uden for den Europæiske Union eller lande, som Fællesskabet har  

 indgået samarbejdsaftale med, vedrørende en virksomhed eller person, som  

 fondsmæglerselskabet har snævre forbindelser med, jf. stk. 8, vil kunne  

 vanskeliggøre varetagelsen af tilsynets opgaver.½ Stk. 10. Tilladelse kan desuden nægtes, hvis de i stk. 2 nævnte  

 aktionærer skønnes at ville modvirke en forsvarlig drift af  

 fondsmæglerselskabet.
Stk. 11. Når tilladelse nægtes, skal dette begrundes og meddeles  

 ansøgeren senest seks måneder efter indgivelsen af en fyldestgørende  

 ansøgning.
Der træffes under alle omstændigheder afgørelse senest tolv  

 måneder efter ansøgningens modtagelse.
 Stk. 12. Finanstilsynet kan i overensstemmelse med bestemmelserne  

 i Rådets direktiv om investeringsservice i forbindelse med værdipapirer  

 suspendere behandlingen af ansøgninger om tilladelse til  

 fondsmæglerselskaber, som direkte eller indirekte ejes af selskaber med  

 hjemsted uden for Den Europæiske Union eller lande, som Fællesskabet har  

 indgået samarbejdsaftale med.
 Stk. 13. Reglerne i stk. 2 finder tilsvarende anvendelse, hvis et  

 fondsmæglerselskab, der har fået tilladelse efter denne lov, ansøger om  

 ændring af sin tilladelse.
 Stk. 14. Et fondsmæglerselskab, der har fået tilladelse efter  

 denne lov, er forpligtet til at have sit hovedkontor og udøve virksomhed her  

 i landet.
 § 6. Et udenlandsk fondsmæglerselskab, der er meddelt tilladelse i  

 et andet land inden for Den Europæiske Union eller lande, som Fællesskabet  

 har indgået samarbejdsaftale med, kan begynde at udøve virksomhed her i  

 landet gennem en filial 2 måneder efter, at Finanstilsynet har modtaget  

 meddelelse herom fra tilsynsmyndighederne i hjemlandet, jf. stk. 2. Filialen  

 kan udføre de i bilag 1, afsnit A og C, nævnte tjenesteydelser, såfremt disse  

 er omfattet af fondsmæglerselskabets tilladelse i hjemlandet.
 Stk. 2. Finanstilsynet skal fra hjemlandets tilsynsmyndigheder  

 have modtaget følgende oplysninger:
1) en beskrivelse af filialens virksomhed, herunder oplysninger om  

 organisation og de planlagte tjenesteydelser, 2) en erklæring om, at de planlagte tjenesteydelser er omfattet af  

 fondsmæglerselskabets tilladelse i hjemlandet, 3) filialens adresse, 4) navnene på filialens ledelse, samt 5) oplysninger om en eventuel investorbeskyttelsesordning i hjemlandet  

 omfattende filialens investorer.
 Stk. 3. I tilfælde af ændring af et forhold, der er givet  

 meddelelse om efter stk. 2, skal fondsmæglerselskabet give meddelelse herom  

 til Finanstilsynet, senest en måned før ændringen foretages.
Stk. 4. Et udenlandsk fondsmæglerselskab, der er meddelt  

 tilladelse i et andet land inden for Den Europæiske Union eller lande, som  

 Fællesskabet har indgået samarbejdsaftale med, kan begynde at udøve  

 virksomhed her i landet som grænseoverskridende tjenesteydelser, når  

 Finanstilsynet har modtaget meddelelse herom fra tilsynsmyndighederne i  

 hjemlandet.
Fondsmæglerselskabet kan udføre de i bilag 1, afsnit A og C,  

 nævnte tjenesteydelser, når hjemlandets tilsynsmyndigheder har erklæret, at  

 disse er omfattet af fondsmæglerselskabets tilladelse i hjemlandet.
Stk. 5. Et udenlandsk fondsmæglerselskab, der etablerer  

 repræsentationskontor her i landet, skal give Finanstilsynet meddelelse  

 herom, senest samtidig med at kontoret etableres.
Meddelelsen skal indeholde  

 oplysninger om:
1) repræsentationskontorets adresse, og 2) navnene på repræsentationskontorets ledelse.
 § 7. Et fondsmæglerselskab, der ønsker at etablere en filial i et  

 andet land inden for Den Europæiske Union eller lande, som Fællesskabet har  

 indgået samarbejdsaftale med, skal meddele dette til Finanstilsynet sammen  

 med følgende oplysninger om filialen:
1) i hvilket land filialen ønskes etableret, 2) en driftsplan, hvori der blandt andet angives, hvilken art forretninger  

 der påtænkes udført, samt filialens organisation, 3) filialens adresse og 4) navnene på filialens ledelse.
Stk. 2. Finanstilsynet videresender de i stk. 1 nævnte oplysninger  

 og oplysninger om en eventuel investorbeskyttelsesordning til  

 tilsynsmyndighederne i værtslandet senest 3 måneder efter modtagelsen af  

 oplysningerne og underretter fondsmæglerselskabet herom.
Samtidig fremsendes  

 erklæring om, at de planlagte tjenesteydelser er omfattet af  

 fondsmæglerselskabets tilladelse.
Stk. 3. Finanstilsynet kan undlade at fremsende de nævnte  

 oplysninger, hvis der er grund til at betvivle, at fondsmæglerselskabets  

 administrative struktur og finansielle situation er forsvarlig som grundlag  

 for den påtænkte etablering.
Finanstilsynet giver fondsmæglerselskabet  

 meddelelse herom inden 3 måneder fra modtagelsen af de i stk. 1 nævnte  

 oplysninger.
 Stk. 4. Fondsmæglerselskabet er forpligtet til at meddele  

 Finanstilsynet og værtslandets tilsynsmyndigheder enhver ændring i de i stk.  

 1 og 2 nævnte forhold, senest en måned før ændringen foretages.
 Stk. 5. Et fondsmæglerselskab, der ønsker at udøve virksomhed i  

 form af grænseoverskridende tjenesteydelser i et andet land inden for Den  

 Europæiske Union eller lande, som Fællesskabet har indgået samarbejdsaftale  

 med, skal give Finanstilsynet meddelelse herom med angivelse af, i hvilket  

 land virksomhed ønskes påbegyndt, og hvilke tjenesteydelser der ønskes  

 udført.
 Stk. 6. Finanstilsynet videregiver den i stk. 5 nævnte meddelelse  

 samt en erklæring om, at de planlagte aktiviteter er omfattet af  

 fondsmæglerselskabets tilladelse, til tilsynsmyndigheden i værtslandet,  

 senest en måned efter modtagelsen af den i stk. 5 nævnte meddelelse.
 Stk. 7. Fondsmæglerselskabet er forpligtet til at meddele  

 Finanstilsynet og værtslandets tilsynsmyndigheder enhver ændring i de i stk.  

 5 nævnte forhold, senest 1 måned før ændringen foretages.
 § 8. Lovens bestemmelser gælder for filialer af  

 fondsmæglerselskaber, der har hjemsted i et land uden for Den Europæiske  

 Union eller lande, som Fællesskabet har indgået samarbejdsaftale med, med de  

 afvigelser, filialforholdet nødvendiggør, eller som er fastsat i eller i  

 medfør af international aftale.
 Stk. 2. Finanstilsynet fastsætter bestemmelser i henhold til stk.  

 1, samt bestemmelser om tilladelse til filialer af udenlandske  

 fondsmæglerselskaber, herunder om at Finanstilsynet kan undtage fra  

 bestemmelserne.
Kapitel 4 Ejerforhold § 9. Finanstilsynet skal underrettes om og på forhånd godkende  

 enhver fysisk eller juridisk persons direkte eller indirekte erhvervelse af  

 en kvalificeret andel i et fondsmæglerselskab samt sådanne forøgelser af den  

 kvalificerede andel, der medfører, at denne udgør eller overstiger en grænse  

 på henholdsvis 20 pct., 33 pct. og 50 pct., eller medfører, at  

 fondsmæglerselskabet bliver et datterselskab.
 Stk. 2. Ved kvalificeret andel forstås direkte eller indirekte  

 besiddelse af mindst 5 pct. af aktiekapitalen eller stemmerettighederne eller  

 en aktiebesiddelse, der giver mulighed for at udøve en betydelig indflydelse  

 på forvaltningen af fondsmæglerselskabet eller en anden virksomhed, hvori den  

 kvalificerede andel besiddes.
Stk. 3. Erhvervelse eller forøgelse af andelen, som nævnt i stk.  

 1, kan kun godkendes, når dette ikke strider mod hensynet til at sikre en  

 forsvarlig drift af fondsmæglerselskabet.
Finanstilsynets godkendelse eller  

 afslag skal foreligge senest 3 måneder efter Finanstilsynets modtagelse af  

 underretning om den påtænkte investering.
 Stk. 4. Finanstilsynet kan ved godkendelse af en erhvervelse eller  

 forøgelse efter stk. 1 fastsætte en frist for gennemførelsen af denne.
 Stk. 5. Finanstilsynet kan i overensstemmelse med bestemmelserne i  

 Rådets direktiv om investeringsservice suspendere behandlingen af en  

 ansøgning om et selskabs direkte eller indirekte erhvervelse af de i stk. 1  

 fastsatte andele i et fondsmæglerselskab, hvis selskabet ligger uden for Den  

 Europæiske Union eller lande, som Fællesskabet har indgået en  

 samarbejdsaftale med.
 Stk. 6. Aktionærer, som har en andel på mindst 5 pct., og som  

 påtænker at mindske denne andel, således at den falder under en af de i stk.  

 1 fastsatte grænser, skal underrette Finanstilsynet herom og angive  

 størrelsen af den påtænkte fremtidige andel.
 Stk. 7. Når et fondsmæglerselskab får kendskab til erhvervelser  

 eller afhændelser af andele, som nævnt i stk. 1 og 6, skal  

 fondsmæglerselskabet straks give Finanstilsynet meddelelse herom.
 Stk. 8. Et fondsmæglerselskab skal en gang om året inden udgangen  

 af april måned i forbindelse med indsendelsen af årsregnskabet give  

 Finanstilsynet meddelelse om navnene på de aktionærer, som ejer en  

 kvalificeret andel i fondsmæglerselskabet, og om størrelsen af disse andele.
 § 10. Såfremt aktionærer, der er i besiddelse af en af de i § 9,  

 stk. 1, fastsatte kapitalandele i et fondsmæglerselskab, modvirker en  

 forsvarlig drift af fondsmæglerselskabet, kan Finanstilsynet ophæve den  

 stemmeret, der er knyttet til de pågældende aktionærers aktier, eller påbyde  

 fondsmæglerselskabet at følge bestemte retningslinjer.
 Stk. 2. Finanstilsynet kan ophæve den stemmeret, der er knyttet  

 til aktier ejet af fysiske eller juridiske personer, som ikke overholder  

 forpligtelsen i § 9, stk. 1, til forudgående at underrette Finanstilsynet.  

 Aktierne tildeles igen fuld stemmeret, hvis Finanstilsynet kan godkende  

 erhvervelsen.
 Stk. 3. Finanstilsynet skal ophæve den stemmeret, der er knyttet  

 til aktier ejet af fysiske eller juridiske personer, som har erhvervet aktier  

 uden at overholde forpligtelsen i § 9, stk. 1, uanset at Finanstilsynet har  

 afslået at godkende denne erhvervelse af aktier.
 Stk. 4. Har Finanstilsynet ophævet stemmeretten i medfør af stk.  

 1-3, kan aktierne ikke indgå i opgørelsen af den på en generalforsamling  

 repræsenterede stemmeberettigede aktiekapital.
Kapitel 5 Ledelse m.m.
§ 11. Direktører, vicedirektører, underdirektører samt  

 filialbestyrere og dermed ligestillede i et fondsmæglerselskab må ikke eje  

 eller drive selvstændig erhvervsvirksomhed eller uden tilladelse fra  

 Finanstilsynet som bestyrelsesmedlem, funktionær eller på anden måde deltage  

 i ledelsen eller driften af anden erhvervsvirksomhed end  

 fondsmæglerselskabet.
De kan dog eje, drive og deltage i administration af  

 fast ejendom og være medlem af bestyrelsen i fondsmæglerselskabets  

 moderselskab.
Finanstilsynet kan i ganske særlige tilfælde tillade  

 undtagelser fra forbudet mod at eje eller drive selvstændig  

 erhvervsvirksomhed.
§ 12. Direktører og andre ansatte i et fondsmæglerselskab må ikke 1) for egen regning udføre eller deltage i spekulationsforretninger, 2) for egen regning lade udføre eller deltage i forretninger, som er  

 omfattet af fondsmæglerselskabets tilladelse, gennem en anden  

 værdipapirhandler.
 § 13. Reglen i aktieselskabslovens § 56, stk. 5, om  

 forretningsordenen finder tilsvarende anvendelse på fondsmæglerselskaber.
 Stk. 2. Et eksemplar af forretningsordenen skal indsendes til  

 Finanstilsynet, der ligeledes skal orienteres skriftligt om eventuelle  

 ændringer.
§ 14. Et fondsmæglerselskab skal indrettes og ledes på en sådan  

 måde, at selskabet har 1) en sund administrativ og regnskabsmæssig praksis, 2) betryggende kontrol- og sikkerhedsforanstaltninger på edb-området, samt 3) fyldestgørende interne kontrolprocedurer, som også omfatter regler for  

 medarbejderes adgang til at foretage personlige transaktioner.
 § 15. Der skal inden 2 uger gives Finanstilsynet meddelelse om  

 valg, ansættelse og afgang af et fondsmæglerselskabs bestyrelsesmedlemmer,  

 direktører og revisorer.
Kapitel 6 Solvens § 16. Den ansvarlige kapital med tillæg af kortfristet supplerende  

 kapital, jf. § 18, stk. 2, skal til enhver tid udgøre mindst 8 pct. af  

 fondsmæglerselskabets vægtede aktiver m.v., herunder poster med  

 markedsrisiko.
Finanstilsynet fastsætter nærmere regler for opgørelsen af  

 solvensprocenten.
 Stk. 2. Erhvervsministeren bemyndiges til i ganske særlige  

 tilfælde at ændre de i stk. 1 fastsatte solvenskrav.
Stk. 3. Hvis et medlem af et fondsmæglerselskabs bestyrelse,  

 direktion eller revision må formode, at fondsmæglerselskabet ikke opfylder  

 solvenskravet, jf. stk. 1, skal den pågældende straks meddele dette til  

 Finanstilsynet.
Finanstilsynet kan fastsætte en frist, inden for hvilken  

 solvenskravet skal være opfyldt.
 Stk. 4. Finanstilsynet fastsætter regler om opgørelse og  

 indberetning af fondsmæglerselskabers renterisici og andre markedsrisici.
 § 17. Et fondsmæglerselskabs ansvarlige kapital beregnes som  

 summen af kernekapitalen efter de i stk. 3 nævnte fradrag og den supplerende  

 kapital efter de i stk. 6, 7 og 9 nævnte fradrag.
 Stk. 2. Kernekapitalen består af indbetalt aktiekapital samt  

 overkurs ved emission og reserver.
 Stk. 3. Kernekapitalen reduceres med fondsmæglerselskabets  

 beholdning af egne aktier, immaterielle aktiver og årets løbende underskud.
 Stk. 4. Den supplerende kapital består af  

 opskrivningshenlæggelser, værdipapirer med ubestemt løbetid og andre  

 kapitalindskud, jf. § 18, stk. 1. Den supplerende kapital må sammen med  

 kortfristet supplerende kapital, jf. § 18, stk. 2, ikke medregnes med mere  

 end 100 pct. af kernekapitalen efter fradrag i henhold til stk. 3.
 Stk. 5. Finanstilsynet kan fastsætte bestemmelser om, at andre  

 kapitalelementer medregnes i opgørelsen af den ansvarlige kapital.
Stk. 6. Har et fondsmæglerselskab en kapitalandel i et andet  

 fondsmæglerselskab, kredit- eller finansieringsinstitut, der overstiger 10  

 pct. af sidstnævntes aktie-, garanti- eller andelskapital, skal andelen  

 fradrages ved beregningen af fondsmæglerselskabets ansvarlige kapital.  

 Endvidere fradrages fondsmæglerselskabets efterstillede kapitalindskud i de  

 nævnte selskaber.
En midlertidig erhvervelse af aktier i et andet  

 fondsmæglerselskab, kredit- eller finansieringsinstitut skal dog ikke  

 fradrages, når erhvervelsen er sket som led i en rekonstruktion.
 Stk. 7. Har et fondsmæglerselskab andre kapitalandele samt  

 efterstillede kapitalindskud i fondsmæglerselskaber, kredit- eller  

 finansieringsinstitutter end de i stk. 6 nævnte, der tilsammen overstiger 10  

 pct. af fondsmæglerselskabets ansvarlige kapital før fradrag i henhold til  

 stk. 6 og 9, fradrages den overskydende del.
 Stk. 8. Et fondsmæglerselskab skal ikke fradrage kapitalandele og  

 efterstillede kapitalindskud i andre fondsmæglerselskaber, som sammen med  

 fondsmæglerselskabet er omfattet af konsolidering, jf. § 23.
 Stk. 9. Et fondsmæglerselskabs beholdning af kapitalandele, der  

 overstiger de i § 21, stk. 1 og stk. 2, 1. pkt., nævnte grænser, jf. § 21,  

 stk. 3, fradrages ligeledes ved beregningen af fondsmæglerselskabets  

 ansvarlige kapital.
 Stk. 10. Et fondsmæglerselskabs kernekapital,  

 opskrivningshenlæggelser, samt eventuelle kapitalelementer, jf. stk. 5, skal  

 være fratrukket enhver form for skat, der kan forudses på det tidspunkt, hvor  

 beløbet beregnes, eller det skal være behørigt tilpasset i det omfang, skat  

 reducerer det beløb, hvormed denne kapital kan anvendes til dækning af risici  

 eller tab.
 § 18. Værdipapirer med ubestemt løbetid og andre kapitalindskud  

 medregnes ved opgørelsen af den ansvarlige kapital, såfremt følgende  

 betingelser er opfyldt:
1) de må ikke kunne tilbagebetales på ihændehaverens initiativ eller uden  

 Finanstilsynets godkendelse, 2) aftaler i forbindelse med gældsstiftelse skal give fondsmæglerselskabet  

 mulighed for at udskyde betaling af renter på gælden, 3) långiverens krav mod fondsmæglerselskabet skal efterstilles al anden  

 ikke-efterstillet gæld, 4) de for udstedelsen af værdipapirerne gældende dokumenter skal indeholde  

 bestemmelse om, at gæld og ikke-betalte renter skal kunne medgå til dækning  

 af tab, uanset om det tillades fondsmæglerselskabet at fortsætte sine  

 aktiviteter, 5) beløbet skal være indbetalt, 6) når kapitalindskuddet har fast løbetid, indskrænkes det beløb, hvormed  

 kapitalindskuddet medregnes, årligt med 25 pct. af den oprindelige kapital de  

 sidste 3 år inden den aftalte forfaldsdato, og 7) beholdningen af egne beviser modregnes i kapitalindskuddet efter de i  

 nr. 6 fastsatte regler.
Erhvervelse af egne beviser skal være godkendt af  

 Finanstilsynet i henhold til nr. 1.
 Stk. 2. For kortfristet supplerende kapital gælder foruden  

 betingelserne i stk. 1, nr. 1, 3, 4 og 5, følgende betingelser:
 1) Der må ikke ske tilbagebetaling af hovedstolen eller betaling af renter  

 af den kortfristede supplerende kapital, såfremt solvenskravet i § 16 ikke er  

 opfyldt, eller såfremt tilbagebetalingen vil medføre, at solvenskravet ikke  

 er opfyldt.
 2) Kapitalen skal have en oprindelig løbetid eller et opsigelsesvarsel på  

 mindst 2 år.
 3) Den kortfristede supplerende kapital kan højst medregnes med 5,3 pct.  

 af de vægtede poster med markedsrisiko.
4) Beholdningen af egne beviser modregnes i kapitalindskuddet.
Erhvervelse  

 af egne beviser skal være godkendt af Finanstilsynet i henhold til stk. 1.
Stk. 3. Finanstilsynet kan i særlige tilfælde tillade, at et  

 fondsmæglerselskabs nettofortjeneste ved handelsbeholdningen indregnes i den  

 kortfristede supplerende kapital.
Finanstilsynet fastsætter nærmere regler  

 for opgørelse af nettofortjenesten ved handelsbeholdningen.
Stk. 4. Finanstilsynet kan fastsætte nærmere regler for  

 kapitalindskuddene i stk. 1 og 2, herunder fastlægge tidspunktet for  

 kapitalindskuddenes nedskrivning og principper for konstatering af  

 nedskrivningsbeløbets størrelse.
Finanstilsynet fastsætter endvidere  

 bestemmelser om opgørelsen af handelsbeholdningen.
 Stk. 5. Såfremt kapital, som nævnt i stk. 1 og 2, udstedes i form  

 af massegældsbreve, skal fondsmæglerselskabet benævne disse kapitalbeviser.
Kapitel 7 Midlernes anbringelse og likviditet § 19. Et fondsmæglerselskabs engagement uden for  

 handelsbeholdningen, jf. stk. 5, med en kunde eller gruppe af indbyrdes  

 forbundne kunder må ikke overstige 25 pct. af fondsmæglerselskabets  

 ansvarlige kapital, jf. § 17, stk. 1.
Stk. 2. Engagementer uden for handelsbeholdningen, der udgør 10  

 pct. eller mere af den ansvarlige kapital, skal indberettes til  

 Finanstilsynet hvert kvartal.
Tilsynet fastsætter nærmere bestemmelser om  

 indberetningerne, herunder om undtagelse for indberetning af visse  

 engagementer uden for handelsbeholdningen.
 Stk. 3. Det samlede beløb af et fondsmæglerselskabs engagementer  

 uden for handelsbeholdningen, der udgør 10 pct. eller mere af den ansvarlige  

 kapital, må ikke overstige 800 pct. af fondsmæglerselskabets ansvarlige  

 kapital.
Stk. 4. Et fondsmæglerselskab skal til enhver tid overholde de i  

 stk. 1 og 3 fastsatte øvre engagementsgrænser.
Overstiger engagementerne uden  

 for handelsbeholdningen de fastsatte grænser, skal Finanstilsynet omgående  

 underrettes.
Finanstilsynet kan under særlige omstændigheder give et  

 fondsmæglerselskab en bestemt tidsfrist til atter at overholde grænserne.
 Stk. 5. Ved et engagement uden for handelsbeholdningen forstås  

 summen af de dele af følgende poster, der ligger uden for  

 handelsbeholdningen:
1) tilgodehavender, 2) garantier og andre poster under stregen, 3) kapitalandele, 4) rente- og valutakursrelaterede poster, samt 5) andre mellemværender, der indebærer en kreditrisiko for selskabet.
 Stk. 6. De i stk. 1 og 3 nævnte grænser finder ikke anvendelse på  

 engagementer uden for handelsbeholdningen med virksomheder, der indgår fuldt  

 i konsolideringen i henhold til § 23, stk. 1. Bank- og sparekasselovens § 37  

 a, stk. 9, stk. 11, 2. pkt., eller stk. 12, finder tilsvarende anvendelse.
 Stk. 7. Såfremt et engagement uden for handelsbeholdningen er  

 garanteret af et kreditinstitut i zone A, jf. artikel 2, stk. 1, 4. led, i  

 Rådets direktiv om solvensnøgletal, betragtes den garanterede del af  

 engagementet uden for handelsbeholdningen som et engagement uden for  

 handelsbeholdningen med vedkommende kreditinstitut.
 Stk. 8. Finanstilsynet kan fastsætte bestemmelser om, at der ved  

 beregningen af de i stk. 1 og 3 nævnte grænser kan ses bort fra særlig sikre  

 krav.
 § 20. Et fondsmæglerselskabs engagement, jf. stk. 5, med en kunde  

 eller gruppe af indbyrdes forbundne kunder må ikke overstige 25 pct. af  

 fondsmæglerselskabets ansvarlige kapital med tillæg af kortfristet  

 supplerende kapital.
Stk. 2. Engagementer, der udgør 10 pct. eller mere af den  

 ansvarlige kapital med tillæg af kortfristet supplerende kapital, skal  

 indberettes til Finanstilsynet hvert kvartal.
Tilsynet fastsætter nærmere  

 bestemmelser om indberetningerne, herunder om undtagelse for indberetning af  

 visse engagementer.
 Stk. 3. Det samlede beløb af et fondsmæglerselskabs engagementer,  

 der udgør 10 pct. eller mere af den ansvarlige kapital med tillæg af  

 kortfristet supplerende kapital, jf. § 18, stk. 2, må ikke overstige 800 pct.  

 af fondsmæglerselskabets ansvarlige kapital med tillæg af kortfristet  

 supplerende kapital.
Stk. 4. Et fondsmæglerselskab skal til enhver tid overholde de i  

 stk. 1 og 3 fastsatte øvre engagementsgrænser.
Overstiger engagementerne de  

 fastsatte grænser, skal Finanstilsynet omgående underrettes.
Finanstilsynet  

 kan efter anmodning fra et selskab i særlige tilfælde tillade, at grænsen i  

 stk. 1 midlertidigt overskrides.
Overskridelsen medfører et tillæg til de  

 vægtede aktiver m.v.
 Stk. 5. Ved et engagement forstås engagementet uden for  

 handelsbeholdningen med tillæg af engagementet inden for handelsbeholdningen.
 Stk. 6. De i stk. 1 og 3 nævnte grænser finder ikke anvendelse på  

 engagementer med virksomheder, der indgår fuldt i konsolideringen i henhold  

 til § 23, stk. 1. Bank- og sparekasselovens § 37 a, stk. 9, stk. 11, 2. pkt.,  

 eller stk. 12, finder tilsvarende anvendelse.
 Stk. 7. Såfremt et engagement er garanteret af et kreditinstitut i  

 zone A, jf. artikel 2, stk. 1, 4. led, i Rådets direktiv om solvensnøgletal,  

 betragtes den garanterede del af engagementet som et engagement med  

 vedkommende kreditinstitut.
 Stk. 8. Finanstilsynet kan fastsætte bestemmelser om:
1) at der ved beregningen af de i stk. 1 og 3 nævnte grænser kan ses bort  

 fra særlig sikre krav, og 2) tillæg til de vægtede aktiver m.v. ved midlertidige overskridelser af  

 grænsen i stk. 1.
 § 21. Et fondsmæglerselskab må ikke eje kapitalandele i et enkelt  

 selskab til et højere bogført beløb end 15 pct. af fondsmæglerselskabets  

 ansvarlige kapital før fradrag i henhold til § 17, stk. 9.  

 Fondsmæglerselskabets interesser i vedkommende virksomhed må dog ikke herved  

 overstige den i § 19, stk. 1, nævnte grænse.
 Stk. 2. Et fondsmæglerselskabs beholdning af kvalificerede andele,  

 jf. § 9, stk. 2, må ikke overstige 60 pct. af fondsmæglerselskabets  

 ansvarlige kapital før fradrag i henhold til § 17, stk. 9. Den bogførte værdi  

 af de kapitalandele, som et fondsmæglerselskab har erhvervet, må ikke  

 overstige 100 pct. af fondsmæglerselskabets ansvarlige kapital.  

 Kapitalandele, der fradrages ved beregning af fondsmæglerselskabets  

 ansvarlige kapital, eller kapitalandele i selskaber, som sammen med  

 fondsmæglerselskabet er omfattet af konsolidering, medregnes ikke i de i stk.  

 1 og nærværende stykkes 1. og 2. pkt. nævnte grænser.
 Stk. 3. Et fondsmæglerselskabs beholdning af kapitalandele kan  

 overstige de i stk. 1 og stk. 2, 1. pkt., nævnte grænser, når der foretages  

 fradrag for den overskydende del ved beregning af den ansvarlige kapital.
 Stk. 4. Sammen med årsregnskabet skal fondsmæglerselskabet give  

 Finanstilsynet en opgørelse over, hvad det ejer af aktier i  

 fondsmæglerselskaber og pengeinstitutter.
 Stk. 5. Et fondsmæglerselskab må ikke erhverve egne aktier til et  

 større samlet pålydende end 10 pct. af aktiekapitalen.
Stk. 6. Ved opgørelsen af de i stk. 1, 2 og 5 nævnte grænser  

 indgår tillige de aktiekøbs- og aktiesalgsforretninger m.v., som  

 fondsmæglerselskabet har indgået.
Finanstilsynet fastsætter nærmere  

 bestemmelser herom.
 Stk. 7. Finanstilsynet kan undtage fra bestemmelsen i stk. 2, 2.  

 pkt.
 § 22. Et fondsmæglerselskab skal have en efter dets forhold  

 forsvarlig beholdning af likvide midler.
Stk. 2. Finanstilsynet kan stille krav om en forøgelse af de  

 likvide midler, hvis disse ikke skønnes at være forsvarlige.
Finanstilsynet  

 fastsætter en frist for opfyldelsen af kravene.
Kapitel 8 Regnskab og revision § 23. Reglerne i bank- og sparekasselovens kapitel 7 om  

 regnskabsaflæggelse, revision og konsolidering finder tilsvarende anvendelse  

 på fondsmæglerselskaber.
 Stk. 2. Finanstilsynet kan fastsætte særlige regler om regnskab,  

 revision og konsolidering for fondsmæglerselskaber.
 Stk. 3. Finanstilsynet kan fastsætte nærmere regler for  

 transaktioner, der gennemføres mellem et fondsmæglerselskab og virksomheder,  

 der direkte eller indirekte er forbundet med fondsmæglerselskabet som  

 dattervirksomhed, moderselskab eller som moderselskabets associerede  

 virksomheder og øvrige dattervirksomheder, herunder regler om, hvilke krav  

 der kan stilles til fondsmæglerselskabets ledelse og revision.
Kapitel 9 Inddragelse af tilladelse og opløsning § 24. Finanstilsynet kan inddrage et fondsmæglerselskabs  

 tilladelse:
1) hvis virksomhed som fondsmæglerselskab ikke påbegyndes inden 12 måneder  

 efter tilladelsens meddelelse, 2) hvis virksomhed som fondsmæglerselskab ikke udøves i en periode på over  

 6 måneder, 3) hvis fondsmæglerselskabet gør sig skyldig i grov eller gentagen  

 overtrædelse af bestemmelser i denne lov eller af forskrifter udstedt i  

 medfør af loven, værdipapirhandelslovens §§ 5 og 6, eller 4) i de i § 5, stk. 6, 7 og 9 nævnte tilfælde.
 Stk. 2. Opfylder fondsmæglerselskabet ikke solvenskravet i § 16  

 eller kapitalkravet i § 4, stk. 1, og har det ikke tilvejebragt den  

 foreskrevne kapital inden for den i § 16, stk. 3, fastsatte frist eller  

 tilpasset sine faste omkostninger, jf. § 4, stk. 1, inden for en af  

 Finanstilsynet fastsat frist, skal Finanstilsynet inddrage tilladelsen.  

 Finanstilsynet kan bestemme, at bestyrelsen inden for en nærmere angiven  

 frist, uanset vedtægternes bestemmelse herom, skal indkalde  

 generalforsamlingen og redegøre for fondsmæglerselskabets økonomiske forhold.
 § 25. Opfylder et fondsmæglerselskabs ansvarlige kapital ikke  

 kapitalkravet på tilladelsestidspunktet i henhold til § 3, kan Finanstilsynet  

 enten fastsætte en frist til at bringe den ansvarlige kapital op på dette  

 minimum eller straks inddrage tilladelsen.
 Stk. 2. Stk. 1 gælder ikke for fondsmæglerselskaber, omfattet af §  

 3, stk. 3, som har påbegyndt virksomhed før lovens ikrafttræden, og hvis  

 ansvarlige kapital på dette tidspunkt ikke opfyldte kapitalkravet i henhold  

 til § 3, stk. 3. Den ansvarlige kapital skal for disse selskaber inden 3 år  

 efter lovens ikrafttræden svare til modværdien af mindst 150.000 ECU og  

 senest 5 år efter lovens ikrafttræden til modværdien af mindst 300.000 ECU.
Stk. 3. Har de i stk. 2 nævnte fondsmæglerselskaber påbegyndt  

 virksomhed i selskabsform før den 1. juli 1995, skal den ansvarlige kapital  

 altid udgøre et beløb svarende til det, som den ansvarlige kapital udgjorde  

 på denne dato, dog mindst 500.000 kr.
Fondsmæglerselskaber, der har påbegyndt  

 virksomhed i selskabsform efter den 1. juli 1995, men før lovens  

 ikrafttræden, skal altid have en ansvarlig kapital svarende til det beløb,  

 som den ansvarlige kapital udgjorde, da selskabet påbegyndte sin virksomhed,  

 dog mindst 500.000 kr.
Fondsmæglerselskaber, der før lovens ikrafttræden drev  

 virksomhed i et personligt ejet firma, skal altid have en ansvarlig kapital  

 svarende til 500.000 kr.
Falder den ansvarlige kapital for de i stk. 2 nævnte  

 fondsmæglerselskaber under de i 1. og 2. pkt. nævnte beløb, eller hvis stk.  

 2, 2. pkt., ikke er opfyldt, kan Finanstilsynet enten fastsætte en frist til  

 at bringe den ansvarlige kapital op på de nævnte minimumsbeløb eller straks  

 inddrage tilladelsen.
 Stk. 4. Overtages kontrollen med et fondsmæglerselskab, der er  

 omfattet af stk. 2, af en anden fysisk eller juridisk person, skal  

 fondsmæglerselskabets ansvarlige kapital inden 3 måneder fra  

 overtagelsestidspunktet opfylde kapitalkravet i henhold til § 3, jf. dog §  

 30, stk. 2.
 § 26. Finanstilsynet kan efter de procedurer, der er fastsat i  

 Rådets direktiv om investeringsservice i forbindelse med værdipapirer,  

 forbyde et udenlandsk fondsmæglerselskab med hjemsted i et andet land inden  

 for Den Europæiske Union eller lande, som Fællesskabet har indgået  

 samarbejdsaftale med, at udøve virksomhed her i landet gennem en filial eller  

 i form af grænseoverskridende tjenesteydelser, hvis selskabet groft eller  

 gentagne gange har overtrådt bestemmelser i denne lov, regler udfærdiget i  

 medfør af loven eller anden lovgivning, der retter sig mod finansiel  

 virksomhed, og det ikke ved påbud eller sanktioner efter denne lov har været  

 muligt at bringe overtrædelserne til ophør.
 § 27. Finanstilsynet kan anmelde betalingsstandsning for et  

 fondsmæglerselskab, når hensynet til investorernes interesser tilsiger det.
 Stk. 2. En anmeldelse om betalingsstandsning kan ikke  

 tilbagekaldes af fondsmæglerselskabet uden samtykke fra Finanstilsynet.
§ 28. Inddrages et fondsmæglerselskabs tilladelse, skal  

 fondsmæglervirksomheden afvikles.
Anden virksomhed må ikke påbegyndes, før  

 afviklingen er afsluttet.
 Stk. 2. Sker afviklingen på anden måde end ved likvidation,  

 konkurs eller i henhold til § 30, skal afviklingens form, indhold og  

 gennemførelse godkendes af Finanstilsynet.
 § 29. Bliver et fondsmæglerselskab insolvent, kan Finanstilsynet  

 indgive konkursbegæring.
Kapitel 10 Fusion § 30. Et fondsmæglerselskab må ikke uden Finanstilsynets  

 tilladelse overtage et fondsmæglerselskab eller en forretningsafdeling af et  

 sådant.
Tilsvarende gælder, hvor et fondsmæglerselskab sammensmeltes med et  

 andet fondsmæglerselskab.
 Stk. 2. Den samlede ansvarlige kapital i det fondsmæglerselskab,  

 der opstår i forbindelse med en fusion af to eller flere  

 fondsmæglerselskaber, der er omfattet af § 25, stk. 2, må ikke være mindre  

 end de fusionerede selskabers samlede ansvarlige kapital på tidspunktet for  

 fusionen, så længe det fusionerede fondsmæglerselskab ikke opfylder  

 kapitalkravet i henhold til § 3. Falder den samlede ansvarlige kapital under  

 beløbet på fusionstidspunktet, kan Finanstilsynet enten fastsætte en frist  

 til at bringe den ansvarlige kapital op på dette minimum eller straks  

 inddrage tilladelsen.
Kapitel 11 Tilsyn § 31. Finanstilsynet påser overholdelsen af denne lov og af de  

 bestemmelser, der er udstedt i medfør af loven.
Erhvervs- og  

 Selskabsstyrelsen påser overholdelsen af § 5, stk. 4 og 5.
 Stk. 2. § 49, stk. 3, § 50, stk. 1, 1. og 2. pkt. og stk. 2-4, §§  

 50 b og 51 i lov om banker og sparekasser m.v. finder tilsvarende anvendelse  

 for Finanstilsynets tilsyn efter denne lov.
 Stk. 3. I det omfang det er nødvendigt for bedømmelsen af et  

 fondsmæglerselskabs økonomiske stilling, har Finanstilsynet adgang til at  

 indhente oplysninger og foretage inspektionsbesøg hos virksomheder, med  

 hvilke fondsmæglerselskabet har særlig direkte eller indirekte forbindelse,  

 jf. definitionerne i årsregnskabslovens § 1, stk. 2, nr. 5, 7 og 8.
 Stk. 4. Finanstilsynet kan kræve alle oplysninger, herunder  

 regnskaber og regnskabsmateriale, udskrift af bøger, andre forretningspapirer  

 og elektronisk lagrede data, som skønnes nødvendige for Finanstilsynets  

 virksomhed eller til afgørelse af, om en fysisk eller juridisk person er  

 omfattet af lovens bestemmelser.
§ 32. Udgifterne ved tilsynet afholdes af fondsmæglerselskaberne  

 efter regler fastsat af erhvervsministeren.
Bidrag tillægges udpantningsret.
Kapitel 12 Delegations- og klagebestemmelser § 33. Henlægger erhvervsministeren sine beføjelser efter loven til  

 Finanstilsynet, kan ministeren fastsætte regler om klageadgangen, herunder at  

 klager ikke kan indbringes for højere administrativ myndighed.
 § 34. Afgørelser truffet af Finanstilsynet eller Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Erhvervsministeriets Erhvervsankenævn senest 4 uger  

 efter, at afgørelsen er meddelt den pågældende.
Kapitel 13 Straffebestemmelser m.v.
 § 35. Undlader et fondsmæglerselskabs bestyrelse, direktion eller  

 revisor i rette tid at efterkomme de pligter, som efter loven påhviler dem  

 over for Finanstilsynet eller Erhvervs- og Selskabsstyrelsen, kan  

 Finanstilsynet henholdsvis Erhvervs- og Selskabsstyrelsen som tvangsmiddel  

 pålægge de pågældende daglige eller ugentlige bøder.
 Stk. 2. Undlader en af de i § 31, stk. 3, nævnte virksomheder at  

 opfylde de pligter, som efter denne bestemmelse påhviler virksomhederne, kan  

 Finanstilsynet som tvangsmiddel pålægge virksomheden som sådan eller de for  

 virksomheden ansvarlige personer daglige eller ugentlige tvangsbøder.
 § 36. Overtrædelse af bestemmelserne i § 1, stk. 2, 4 og 6, § 2,  

 stk. 1 og 2, § 5, stk. 1 og 2, § 7, stk. 1, 4, 5 og 7, § 9, stk. 1, 6, 7 og  

 8, §§ 11-14, § 16, stk. 3, § 18, stk. 5, § 19, stk. 1-4, § 20, stk. 1-4, §  

 21, stk. 1, 2, 4 og 5, § 23, § 28 og § 30 straffes med bøde eller hæfte, for  

 så vidt højere straf ikke er forskyldt efter anden lovgivning.
Stk. 2. Bestyrelsesmedlemmer, deres suppleanter, revisorer,  

 direktører og øvrige ansatte, som uberettiget videregiver eller udnytter  

 fortrolige oplysninger, som de under udøvelsen af deres hverv har fået  

 kendskab til, straffes med bøde, for så vidt højere straf ikke er forskyldt  

 efter borgerlig straffelov.
Det samme gælder sådanne personer i et finansielt  

 holdingselskab, for så vidt angår de oplysninger, der af et  

 fondsmæglerselskab skal afgives til finansielle holdingselskaber efter § 23,  

 jf. bank- og sparekasselovens § 37 a, stk. 9. Sædvanlige oplysninger om  

 kundeforhold kan videregives til koncernvirksomheder, jf. årsregnskabslovens  

 § 1, stk. 2, nr. 8, der er underlagt tavshedspligt som nævnt i 1. pkt.,  

 såfremt dette er erhvervsmæssigt begrundet.
Oplysninger om rent private  

 forhold må dog kun videregives med kundens samtykke.
Ansatte i  

 koncernforhold, der får sådanne oplysninger, er underkastet den i 1. pkt.  

 nævnte tavshedspligt.
 Stk. 3. Giver personer, der er knyttet til et fondsmæglerselskab,  

 urigtige eller vildledende oplysninger om forhold vedrørende selskabet til  

 tilsynet, andre offentlige myndigheder eller til noget selskabsorgan,  

 straffes den pågældende med bøde eller hæfte, for så vidt højere straf ikke  

 er forskyldt efter borgerlig straffelov.
 Stk. 4. På samme måde straffes personer, som er knyttet til et  

 fondsmæglerselskab, og som med forsæt eller ved grov uagtsomhed giver  

 urigtige eller vildledende oplysninger til offentligheden eller til  

 fondsmæglerselskabets kunder eller påfører eller fremkalder nærliggende fare  

 for, at der påføres fondsmæglerselskabet tab ved dets virksomhed.
 Stk. 5. Undlader et medlem af et fondsmæglerselskabs bestyrelse  

 eller direktion at træffe nødvendige foranstaltninger i tilfælde af tab eller  

 nærliggende fare for tab af en væsentlig størrelse, straffes vedkommende med  

 bøde eller hæfte, for så vidt højere straf ikke er forskyldt efter anden  

 lovgivning.
 Stk. 6. Den, der forsætligt eller groft uagtsomt undlader at  

 afgive oplysninger eller afgiver urigtige eller vildledende oplysninger i  

 henhold til § 31, stk. 4, straffes med bøde eller hæfte, for så vidt højere  

 straf ikke er forskyldt efter anden lovgivning.
 Stk. 7. I forskrifter, der gives af erhvervsministeren eller  

 Finanstilsynet i medfør af denne lov, kan der fastsættes straf af bøde for  

 overtrædelse af bestemmelser i forskrifterne.
Stk. 8. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 9. Forældelsesfristen for strafansvaret er 5 år.
Kapitel 14 Ikrafttræden og overgangsbestemmelser § 37. Tidspunktet for lovens eller dele af lovens ikrafttræden  

 fastsættes af erhvervsministeren, for så vidt angår § 42 efter drøftelse med  

 skatteministeren.
 Stk. 2. Et børsmæglerselskab, der har tilladelse til at deltage i  

 handelen over Københavns Fondsbørs' handelssystemer, kan fortsætte  

 virksomheden uden at søge om ny tilladelse, såfremt aktiekapitalen ved lovens  

 ikrafttræden overstiger den i § 3, stk. 2, nævnte startkapital.  

 Børsmæglerselskabet skal senest 1 måned efter lovens ikrafttrædelse indgive  

 anmeldelse til Finanstilsynet om, hvilke former for tjenesteydelser i henhold  

 til bilag 1, afsnit A, og dertil knyttede accessoriske tjenesteydelser i  

 henhold til bilag 1, afsnit C, som børsmæglerselskabet udfører.
Stk. 3. Virksomheder, der ikke er omfattet af stk. 2, og som har  

 påbegyndt virksomheden før lovens ikrafttræden, skal senest 6 måneder efter,  

 at § 3, stk. 3, er trådt i kraft, have indgivet ansøgning om tilladelse til  

 Finanstilsynet.
Virksomheden kan herefter fortsætte sin virksomhed her i  

 landet uden tilladelse, indtil Finanstilsynet har truffet afgørelse om  

 ansøgningen.
 Stk. 4. Direktører, vicedirektører og underdirektører samt  

 filialbestyrere og dermed ligestillede, der ved lovens ikrafttræden lovligt  

 drev selvstændig erhvervsvirksomhed, eller som bestyrelsesmedlem, funktionær  

 eller på anden måde deltog i ledelsen eller driften af en anden  

 erhvervsvirksomhed end fondsmæglerselskabet, kan uanset bestemmelserne i § 11  

 efter anmeldelse til Finanstilsynet fortsætte sådan virksomhed.
 Stk. 5. Personer, der var aktionærer i børsmæglerselskaber ved  

 lovens ikrafttræden, skal ikke godkendes i medfør af § 9, stk. 1.
§ 38. Uanset bestemmelsen i § 19 kan et engagement uden for  

 handelsbeholdningen med en kunde eller gruppe af indbyrdes forbundne kunder  

 indtil den 31. december 1998 udgøre op til 35 pct. af fondsmæglerselskabets  

 ansvarlige kapital.
I samme periode kan Finanstilsynet i særlige tilfælde  

 tillade, at et engagement uden for handelsbeholdningen udgør op til 40 pct.  

 af den ansvarlige kapital.
Engagementet må dog ikke i disse særlige tilfælde  

 overstige 50 pct. af fondsmæglerselskabets kernekapital og  

 opskrivningshenlæggelser.
 Stk. 2. For engagementer, der den 5. februar 1993 oversteg 25 pct.  

 af et børsmæglerselskabs ansvarlige kapital, og som er indberettet senest den  

 1. april 1994, finder stk. 1 anvendelse indtil den 31. december 2001. Efter  

 den 31. december 1998 må engagementet uden for handelsbeholdningen dog ikke  

 overstige det beløb, som engagementet uden for handelsbeholdningen udgjorde  

 den 5. februar 1993.
Stk. 3. Uanset bestemmelsen i § 20 kan et engagement med en kunde  

 eller gruppe af indbyrdes forbundne kunder indtil den 31. december 1998  

 udgøre op til 35 pct. af fondsmæglerselskabets ansvarlige kapital med tillæg  

 af kortfristet supplerende kapital.
I samme periode kan Finanstilsynet i  

 særlige tilfælde tillade, at et engagement udgør op til 40 pct. af den  

 ansvarlige kapital med tillæg af kortfristet supplerende kapital.  

 Engagementet må dog ikke i disse særlige tilfælde overstige 50 pct. af  

 fondsmæglerselskabets kernekapital og opskrivningshenlæggelser.
 Stk. 4. For engagementer, der den 5. februar 1993 oversteg 25 pct.  

 af et børsmæglerselskabs ansvarlige kapital, og som er indberettet senest den  

 1. april 1994, finder stk. 3 anvendelse indtil den 31. december 2001. Efter  

 den 31. december 1998 må engagementet dog ikke overstige det beløb, som  

 engagementet udgjorde den 5. februar 1993.
 § 39. I næringslov, jf. lovbekendtgørelse nr. 185 af 25. marts  

 1988, som ændret ved lov nr. 936 af 27. december 1991 og lov nr. 453 af 30.  

 juni 1993, foretages følgende ændringer:
 1. § 22, stk. 1, affattes således:
»Ved vekselerervirksomhed forstås i denne lov arbitrageforretninger,  

 veksling af penge og køb eller salg for fremmed regning af værdipapirer, der  

 ikke er omfattet af lov om værdipapirhandel m.v.« 2. § 22, stk. 4, affattes således:
»Stk. 4. I det omfang vekselerervirksomhed er tilladt i  

 henhold til anden lovgivning, kan vekselerervirksomhed drives uden  

 næringsbrev.« § 40. I lov om Lønmodtagernes Dyrtidsfond, jf. lovbekendtgørelse  

 nr. 281 af 1. maj 1995, foretages følgende ændring:
 I § 6, stk. 3, ændres »børsmæglervirksomhed« til:  

 »fondsmæglervirksomhed«.
 § 41. I lov om Arbejdsmarkedets Tillægspension, jf.  

 lovbekendtgørelse nr. 280 af 1. maj 1995, som ændret ved lov nr. 358 af 14.  

 juni 1995, foretages følgende ændring:
 I § 26, stk. 5, ændres »børsmæglervirksomhed« til:  

 »fondsmæglervirksomhed«.
 § 42. I lov om afgift ved overdragelse af aktier m.v.  

 (aktieafgiftsloven), jf. lovbekendtgørelse nr. 718 af 1. august 1994,  

 foretages følgende ændring:
 I § 4, stk. 3, ændres »børsmæglerselskaber« til:  

 »fondsmæglerselskaber, herunder fondsmæglerselskaber, der er  

 børsmæglerselskaber,».
 § 43. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige grønlandske og færøske forhold tilsiger.
Bilag 1 AFSNIT A Tjenesteydelser 1) a) modtagelse og formidling for investorers regning af ordrer  

 vedrørende et eller flere af de i afsnit B nævnte instrumenter, b) udførelse af sådanne ordrer for tredjemands regning.
 2) Forretninger for egen regning med ethvert af de i afsnit B nævnte  

 instrumenter.
 3) Skønsmæssig porteføljepleje af de enkelte kunders  

 værdipapirbeholdninger efter instruks fra investorerne, såfremt  

 beholdningerne omfatter et eller flere af de i afsnit B nævnte instrumenter.
 4) Afsætningsgaranti i forbindelse med emissioner af et eller flere af de  

 i afsnit B nævnte instrumenter og/eller placering af sådanne emissioner.
AFSNIT B Instrumenter 1) a) værdipapirer, b) andele udstedt af institutter for kollektiv investering.
 2) Pengemarkedsinstrumenter.
 3) Finansielle futures, herunder tilsvarende instrumenter, der afregnes  

 kontant.
 4) Fremtidige renteaftaler (FRA-kontrakter).
 5) Rente- og valutaswaps samt swaps på aktier og aktieindeks.
6) Optioner på at erhverve eller afhænde et instrument, der falder ind  

 under dette afsnit i bilaget, herunder tilsvarende instrumenter, der afregnes  

 kontant.
I denne kategori indgår valuta- og renteoptioner.
 7) Råvareinstrumenter m.v., herunder tilsvarende instrumenter, der  

 afregnes kontant.
AFSNIT C Accessoriske tjenesteydelser 1) Opbevaring og forvaltning i forbindelse med et eller flere af de i  

 afsnit B nævnte instrumenter.
 2) Boksudlejning.
 3) Kredit- eller långivning til en investor, således at denne kan udføre  

 en transaktion med et eller flere af de i afsnit B nævnte instrumenter,  

 såfremt den virksomhed, der yder kreditten eller lånet, deltager i  

 transaktionen.
 4) Rådgivning til virksomheder vedrørende kapitalstrukturer,  

 industristrategi og dermed beslægtede spørgsmål, samt rådgivning og  

 tjenesteydelser vedrørende fusioner og opkøb af virksomheder.
 5) Tjenesteydelser i forbindelse med afsætningsgaranti.
 6) Investeringsrådgivning vedrørende et eller flere af de i afsnit B  

 nævnte instrumenter.
 7) Valutatransaktioner, når de pågældende transaktioner er et led i  

 ydelsen af investeringsservice.
Bemærkninger til lovforslaget Almindelige bemærkninger Lovforslaget er en genfremsættelse med visse ændringer af L 249, forslag  

 til lov om fondsmæglerselskaber.
Forslaget blev fremsat den 3. maj 1995 og  

 nåede kun at blive førstebehandlet i folketingssamlingen 1994/95.
1. Baggrund Formålet med lovforslaget er navnlig at implementere Rådets direktiv om  

 investeringsservice i forbindelse med værdipapirer nr. 93/22/EØF af 10. maj  

 1993 (herefter kaldet investeringsservicedirektivet), og Rådets direktiv om  

 kravene til investeringsselskabers og kreditinstitutters kapitalkrav nr.  

 93/6/EØF af 15. marts 1993 (herefter kaldet kapitalkravsdirektivet), for så  

 vidt angår reglerne om investeringsselskaber, der i lovforslaget betegnes  

 fondsmæglerselskaber.
De øvrige dele af direktiverne er dels implementeret i lov nr. 368 af 14.  

 juni 1995 om ændring af lov om banker og sparekasser m.v. og lov nr. 353 af  

 6. juni 1995 om ændring af realkreditloven og lov om Dansk Landbrugs  

 Realkreditfond og vil dels blive implementeret i forslag til lov om  

 værdipapirhandel m.v., der samtidig med dette forslag forelægges Folketinget  

 som en del af børsreformen.
Investeringsservicedirektivets bestemmelser om  

 kreditinstitutters adgang til regulerede markeder, herunder fondsbørser, er  

 allerede blevet implementeret ved lov nr. 452 af 30. juni 1993, der er  

 indarbejdet i lovbekendtgørelse nr. 713 af 8. september 1993 af lov om  

 Københavns Fondsbørs.
Der henvises til Folketingstidende 1992-93 tillæg A,  

 spalte 7689, L 224 af 17. marts 1993.
 Direktiverne skulle have været implementeret i medlemslandenes lovgivning  

 senest den 1. juli 1995 og skal træde i kraft ved udgangen af 1995.
 Endvidere gennemføres med lovforslaget EuropaParlamentets og Rådets  

 direktiv nr. 95/26/EF af 29. juni 1995 om ændring af direktiv 77/780/EØF og  

 89/649/EØF om kreditinstitutter, direktiv 73/239/EØF og 92/49/EØF om  

 skadesforsikring, direktiv 79/267/EØF og 92/96/EØF om livsforsikring,  

 direktiv 93/22/EØF om investeringsselskaber og direktiv 85/611/EØF om  

 institutter for kollektiv investering i værdipapirer  

 (investeringsinstitutter) med henblik på at styrke tilsynet på disse områder  

 (herefter kaldet BCCI-direktivet), for så vidt angår reglerne om  

 investeringsselskaber.
 BCCI-direktivet skal være gennemført og sat i kraft i medlemslandenes  

 lovgivning senest den 18. juli 1996.
2. Lovforslagets væsentligste bestemmelser Bestemmelserne i lovforslaget svarer til bestemmelserne i bank- og  

 sparekasseloven i det omfang, det er muligt under hensyn til forskellene i de  

 aktiviteter, som fondsmæglerselskaber må udføre i forhold til  

 pengeinstitutter, herunder særligt, at fondsmæglerselskaber ikke må yde lån.
Med forslaget etableres en tilladelsesprocedure for virksomheder, der  

 udfører tjenesteydelser på erhvervsmæssigt grundlag for tredjemand.
Hidtil  

 har kun henvendelser til offentligheden i forbindelse med danske børsnoterede  

 værdipapirer været reguleret i lov om Københavns Fondsbørs.
I forslaget reguleres ud over børsmæglerselskaber en kreds af fysiske og  

 juridiske personer, som hidtil har kunnet nøjes med et næringsbrev som  

 vekselerer.
Som konsekvens heraf foreslås der samtidig visse justeringer i  

 næringsloven.
Det følger af investeringsservicedirektivet, at investeringsselskaber og  

 kreditinstitutter, der har fået tilladelse til at udøve virksomhed i deres  

 hjemland, kan udøve denne virksomhed i hele Den Europæiske Union.
Denne  

 tilladelse vil give ret til fri etablering af filialer og fri udveksling af  

 tjenesteydelser i andre EU-lande (»det europæiske pas«).
Fondsmæglerselskaber, der skal være aktieselskaber, får ud over de  

 aktiviteter, der følger af investeringsservicedirektivet, adgang til at  

 udføre tjenesteydelser i forbindelse med handel med råvareinstrumenter.  

 Endvidere får de adgang til at formidle pantebreve.
Disse aktiviteter er ikke  

 omfattet af investeringsservicedirektivet og dermed heller ikke af det  

 såkaldte »europæiske pas«.
Startkapitalkravet for fondsmæglerselskaber, der ønsker medlemskab af en  

 fondsbørs, en værdipapircentral eller en clearingcentral eller at handle  

 værdipapirer for egen regning, er et beløb mindst svarende til modværdien af  

 1 mio.
ECU.
Dette beløb svarer stort set til en pristalsregulering af det  

 startkapitalkrav på 5 mio. kr., der ved børsreform I blev stillet til  

 børsmæglerselskaber.
Der fastsættes ikke overgangsregler for  

 fondsmæglerselskaber, der skal være eller have mulighed for at blive  

 medlemmer af fondsbørser (børsmæglerselskaber). Det samme gælder for  

 selskaber, der vil handle værdipapirer for egen regning, da sådanne selskaber  

 bør opfylde det højeste kapitalkrav ved lovens ikrafttræden.
Det skønnes, at  

 ingen af de bestående børsmæglerselskaber vil få problemer med at opfylde de  

 nye kapitalkrav.
Andre fondsmæglerselskaber skal have en startkapital svarende til  

 modværdien af 300.000 ECU.
Der er foreslået overgangsregler for disse  

 selskaber, således at de inden 3 år efter lovens ikrafttræden skal have en  

 egenkapital mindst svarende til modværdien af 150.000 ECU og inden 5 år efter  

 lovens ikrafttræden en egenkapital mindst svarende til modværdien af 300.000  

 ECU.
 Endvidere indeholder forslaget bestemmelser om procedurerne i forbindelse  

 med, at danske fondsmæglerselskaber ønsker at etablere sig eller udøve  

 grænseoverskridende virksomhed i et andet EU-land eller et EØS-land i øvrigt,  

 samt den tilsvarende adgang for udenlandske fondsmæglerselskaber til at drive  

 fondsmæglervirksomhed i Danmark på grundlag af hjemlandets tilladelse.
 Svarende til bank- og sparekasselovens bestemmelser skal Finanstilsynet  

 godkende aktionærer, der erhverver en kvalificeret andel i et  

 fondsmæglerselskab.
Forslaget indeholder krav om, at forretningsordenen for bestyrelsen i et  

 fondsmæglerselskab skal indeholde de bestemmelser, der i aktieselskabslovens  

 § 56, stk. 5, gælder for forretningsordenen for bestyrelsen i børsnoterede  

 selskaber.
Endvidere er der i forhold til gældende lovgivning bestemmelser,  

 der skærper kravene til fondsmæglerselskabers indretning og ledelse, herunder  

 krav om fyldestgørende interne kontrolprocedurer.
 Reglerne om solvens, midlernes anbringelse, regnskab og revision,  

 inddragelse af tilladelse og opløsning, fusion og tilsyn, indgivelse af  

 klage, straf m.v. svarer til de gældende regler i bank- og sparekasseloven.
3. Høring Samtidig med den første fremsættelse af lovforslaget for Folketinget den  

 3. maj 1995 blev dette sendt i høring hos Danmarks Nationalbank, Københavns  

 Fondsbørs, Kongeriget Danmarks Hypotekbank og Finansforvaltning,  

 Garantifonden for Danske Optioner og Futures, Værdipapircentralen,  

 Finansrådet, Sammenslutningen af Danske Andelskasser, Børsmæglerforeningen,  

 Realkreditrådet, Den Danske Finansanalytikerforening, Danske  

 Finansieringsselskabers Forening, Pengeinstitutternes BetalingsSystemer A/S,  

 Harlow Butler A/S, Astley & Pearce A/S, Nexor-Brokers I/S, Dansk  

 Industri, Danmarks Rederiforening, Det Danske Handelskammer, Håndværksrådet,  

 Advokatrådet, Foreningen af Statsautoriserede Revisorer, Foreningen af  

 Registrerede Revisorer, Forbrugerrådet, Arbejdsmarkedets Tillægspension,  

 Lønmodtagernes Dyrtidsfond, Assurandør-Societetet, AMP-Samarbejdet,  

 Arbejdsmarkedspensionsrådet, Foreningen af Firmapensionskasser, Danske  

 Investeringsforeningers Fællesrepræsentation, Sammenslutningen af Danske  

 Pantebrevsselskaber, Dansk Aktionærforening, Justitsministeriet,  

 Skatteministeriet, Finansministeriet, Økonomiministeriet, KommuneKredit,  

 Boligministeriet, Finanssektorens Arbejdsgiverforening, Finansforbundet og  

 Dansk Landbrugs Realkreditfond.
De modtagne høringssvar og forslag er i videst mulig omfang indarbejdet i  

 dette lovforslag forud for genfremsættelsen.
Forslaget vil dog blive udsendt  

 til en fornyet høringsrunde i forbindelse med genfremsættelsen.
4. Administrative og statsfinansielle konsekvenser Forslaget skal ses i sammenhæng med forslaget til lov om værdipapirhandel  

 m.v.
Børsudvalgets undersøgelser har vist, at et større antal virksomheder,  

 hvis aktiviteter hidtil ikke har været lovregulerede, vil blive inddraget  

 under tilsyn.
Imidlertid har det ikke været muligt at fastslå, hvor mange  

 selskaber der bliver tale om.
Med en forudsætning om at 50  

 fondsmæglerselskaber inddrages under loven, medfører forslaget behov for 3  

 årsværk i Finanstilsynet til tilsynet med fondsmæglerselskaberne samt en  

 udvidelse af det internationale samarbejde, som investeringsservicedirektivet  

 forudsætter.
De samlede udgifter hertil skønnes at blive 1,2 mio. kr. om  

 året, heraf 1 mio. kr. lønsum.
Disse udgifter dækkes af de virksomheder, der  

 er under tilsyn, jævnfør forslagets § 32. Såfremt antallet af  

 fondsmæglerselskaber bliver væsentligt større, må ressourcebehovet tages op  

 til fornyet overvejelse.
5. Erhvervsøkonomiske konsekvenser Lovforslaget giver fondsmæglerselskaberne adgang til det indre marked for  

 værdipapirhandel.
Herved får de mulighed for at handle på regulerede  

 markeder, herunder fondsbørserne, i lande inden for Den Europæiske Union og  

 lande, som Fællesskabet har indgået samarbejdsaftale med.
De  

 erhvervsøkonomiske konsekvenser heraf skønnes positive.
 Som konsekvens af lovforslaget vil en række virksomheder, som ikke hidtil  

 har været underlagt særskilt regulering, men som falder ind under  

 lovforslagets virksomhedsområde, fremover blive omfattet af lovgivning og  

 offentligt tilsyn.
 Disse virksomheder vil blive omfattet af en række krav til startkapital og  

 løbende kapitalkrav samt en række andre krav, der skal beskytte de kunder,  

 der henvender sig hos fondsmæglerselskaberne, og sikre, at  

 fondsmæglerselskaberne overholder god værdipapirhandelsskik m.v.
Dette indebærer, at de virksomheder, som ikke vil eller kan opfylde  

 lovgivningens krav, må ændre virksomhedsområde eller lukke.
Det er vanskeligt  

 at skønne over de erhvervsøkonomiske konsekvenser heraf.
 Samlet skønnes de erhvervsøkonomiske konsekvenser af lovforslaget dog at  

 være positive.
6. Forholdet til EU-retten I dette afsnit redegøres nærmere for de relevante dele af direktiverne,  

 der har betydning for fondsmæglerselskaber.
 Indledningsvis skal det bemærkes, at investeringsservicedirektivet,  

 kapitalkravsdirektivet og BCCI-direktivet er minimumsdirektiver, som giver de  

 enkelte medlemslande mulighed for på visse områder at vedtage strengere  

 bestemmelser end anført i direktiverne.
6.1. Investeringsservicedirektivet Investeringsservicedirektivet fastsætter for fondsmæglerselskaber, det vil  

 sige virksomheder, der på erhvervsmæssigt grundlag udfører tjenesteydelser i  

 forbindelse med værdipapirer for tredjemand, bestemmelser svarende til 1.  

 (77/780/EØF) og 2. (89/646/EØF) banksamordningsdirektiv for  

 kreditinstitutter.
Dermed indføres som noget nyt i dansk lovgivning på dette  

 område princippet om, at der kræves en offentlig tilladelse for at kunne  

 udføre tjenesteydelser i forbindelse med handel med såvel børsnoterede som  

 unoterede værdipapirer.
Tilladelse kræver som et minimum opfyldelse af visse  

 i direktivet opregnede krav.
En konsekvens af, at direktivet er et  

 minimumsdirektiv, vil være, at en medlemsstat kan indføre tilsynsmæssige  

 regler, der går ud over det foreskrevne minimum, f.eks. med hensyn til  

 selskabsretlige forhold.
Investeringsservicedirektivet omfatter virksomheder, hvis sædvanlige  

 erhverv eller virksomhed består i at yde investeringsservice til tredjemand  

 på et erhvervsmæssigt grundlag.
Ved investeringsservice forstås de former for  

 tjenesteydelser, som er opregnet i lovforslagets bilag 1, afsnit A, i  

 forbindelse med de finansielle instrumenter, som er nævnt under afsnit B.
 Direktivet giver mulighed for, at den nationale lovgivning kun tillader  

 juridiske personer at udøve investeringsservice, så længe denne begrænsning  

 ikke gøres gældende over for fysiske personer, der er meddelt tilladelse i et  

 andet land inden for Den Europæiske Union eller lande, som Fællesskabet har  

 indgået samarbejdsaftale med.
 Principperne om gensidig anerkendelse og hjemlandskontrol er foreslået på  

 grundlag af investeringsservicedirektivet, som i lighed med 2.  

 samordningsdirektiv på bankområdet er en af hovedhjørnestenene i  

 gennemførelsen af det indre marked for udøvelse af investeringsservice i  

 forbindelse med værdipapirer.
Medlemslandene skal gensidigt anerkende fondsmæglerselskaber, der er  

 godkendt i andre medlemslande, og de aktiviteter, som de har tilladelse til  

 at udføre, og som er indeholdt i direktivets bilag.
Det vil således i  

 fremtiden være tilstrækkeligt med godkendelse i et medlemsland for at kunne  

 udøve virksomhed gennem en filial eller for at kunne udbyde  

 grænseoverskridende tjenesteydelser og opnå adgang til regulerede markeder,  

 herunder fondsbørser i andre medlemslande.
 Princippet om hjemlandskontrol indebærer, at tilsynsmyndighederne i et  

 fondsmæglerselskabs hjemland er ansvarlige for tilsynet med  

 fondsmæglerselskabet, herunder tilsynet med fondsmæglerselskabets aktiviteter  

 i andre medlemslande.
 Investeringsservicedirektivet indeholder gennem henvisninger til  

 kapitalkravsdirektivet harmonisering af kravene til startkapital.  

 Investeringsservicedirektivet indeholder endvidere regler om adgangen til at  

 erhverve en væsentlig kapitalandel eller indflydelse i et fondsmæglerselskab  

 samt om tavshedspligt for Finanstilsynets ansatte og andre, der handler eller  

 har handlet på Finanstilsynets vegne, samt bestemmelser om tilsynssamarbejde  

 på tværs af landegrænserne.
6.2. Kapitalkravsdirektivet Direktivet om kravene til investeringsselskabers og kreditinstitutters  

 kapitalgrundlag indeholder bestemmelser om minimumskapitalen for  

 fondsmæglerselskaber og om kapitalkravene til de såkaldte markedsrisici, det  

 vil sige de risici, som fondsmæglerselskaber og kreditinstitutter pådrager  

 sig som følge af renteændringer og ændringer i aktie- og valutakurser m.v.  

 Direktivet indeholder dermed også kapitalkrav til afledte finansielle  

 instrumenter.
Kapitalkravsdirektivet supplerer direktiverne om solvens, konsolidering,  

 egenkapital og store engagementer.
Kapitalkravene til markedsrisici kommer  

 til at gælde såvel fondsmæglerselskaber som kreditinstitutter.
Samtidig vil  

 de gældende solvensregler for kreditinstitutter også komme til at gælde for  

 fondsmæglerselskaber.
Kapitaldækningsregler m.v. vil for at skabe ensartede  

 konkurrencemæssige forhold stort set blive ens for de to typer af  

 institutter.
 Direktivet skal som nævnt ses på baggrund af banksamordningsdirektiverne  

 og investeringsservicedirektivet, der giver mulighed for på grundlag af en  

 tilladelse i et EU-land at tilbyde finansielle tjenesteydelser, herunder  

 investeringsservice på tværs af grænserne i Den Europæiske Union og lande,  

 som Fællesskabet har indgået samarbejdsaftale med, og som dermed blandt andet  

 kræver harmonisering af kapitaldækningsreglerne.
6.3. BCCI-direktivet Beslutningen om at udarbejde dette direktiv skyldes erfaringerne indvundet  

 i forbindelse med lukningen af den internationale bankkoncern Bank of Credit  

 and Commerce International (BCCI) i 1991. Denne bank var karakteriseret ved  

 en meget uoverskuelig koncernstruktur, der vanskeliggjorde tilsynet med  

 banken.
 Direktivets formål er at styrke tilsynet med bl.a. fondsmæglerselskaber,  

 der indgår snævre forbindelser med andre virksomheder eller personer, også  

 hvis disse forbindelser sker på tværs af landegrænser.
 Erfaringerne fra de senere år viser, at når en finansiel virksomhed indgår  

 i snævre forbindelser, enten ejermæssigt eller på anden måde, opstår der  

 særlige risici, hvilket kan umuliggøre et effektivt tilsyn med den  

 finansielle virksomhed.
 Der er derfor behov for at kunne vurdere sådanne snævre forbindelser til  

 andre virksomheder eller personer, såvel ved oprettelsen af  

 fondsmæglerselskabet som siden hen som led i det løbende tilsyn.
Direktivet indeholder endvidere regler om skærpelse af revisorernes  

 indberetningspligt til Finanstilsynet og om lempelse af Finanstilsynets  

 tavshedspligt i visse situationer.
Disse regler gennemføres i lov om banker  

 og sparekasser m.v., hvortil dette lovforslag henviser.
 BCCI-direktivet søges gennemført på tilsvarende vis i den øvrige  

 finansielle tilsynslovgivning, jf. de lovforslag herom, som  

 Erhvervsministeren fremsætter i folketingssamlingen 1995/96.
Bemærkninger til lovforslagets enkelte bestemmelser Til kapitel 1 Indledende bestemmelser Til § 1 Direktivets begreb »investeringsservice« er i lovforslaget  

 erstattet af »tjenesteydelser i forbindelse med værdipapirhandel«.  

 Dette er gjort, for at bringe overensstemmelse mellem det samtidig med dette  

 forslag fremsatte forslag til lov om værdipapirhandel m.v. og det  

 foreliggende forslag.
 Ved implementering af investeringsservicedirektivet udvides antallet af  

 selskaber under tilsyn.
 Lovens anvendelsesområde, som angivet i stk. 1, omfatter dels  

 børsmæglerselskaber, der reguleres i den gældende lov om Københavns  

 Fondsbørs, dels personligt drevne virksomheder og selskaber, der i dag i  

 kraft af et næringsbrev i henhold til næringslovens § 22 driver  

 vekselerervirksomhed.
 Det foreslås derfor også at ændre næringslovens § 22, fordi begrebet  

 fondsmæglervirksomhed, som det er defineret i forslagets § 1, omfatter en del  

 af den virksomhed, som vekselerere hidtil har drevet.
 De virksomheder, som bliver omfattet af lovens anvendelsesområde, er  

 fondsmæglerselskaber, der driver fondsmæglervirksomhed ved at tilbyde  

 tjenesteydelser i forbindelse med værdipapirhandel over for tredjemand på  

 erhvervsmæssigt grundlag (investeringsservice).
De i stk. 1 nævnte tjenesteydelser i forbindelse med værdipapirhandel er  

 de tjenesteydelser, der er angivet i forslagets bilag 1, afsnit A, det vil  

 sige modtagelse og formidling for investorers regning af ordrer, udførelse af  

 sådanne ordrer, forretninger for egen regning, skønsmæssig porteføljepleje og  

 afgivelse af afsætningsgaranti, når de udføres i forbindelse med de  

 instrumenter, som er nævnt i bilag 1, afsnit B.
Ud over direktivets  

 anvendelsesområde omfatter bilag 1 til lovforslaget også tjenesteydelser i  

 forbindelse med råvareinstrumenter, herunder tilsvarende instrumenter, der  

 afregnes kontant.
 Tilladelse til at beskæftige sig med råvareinstrumenter gives således med  

 hjemmel i dansk ret, men er ikke omfattet af investeringsservicedirektivet og  

 dermed heller ikke af det »europæiske pas«.
 Afsnit B indeholder foruden råvareinstrumenter følgende instrumenter:  

 værdipapirer, investeringsforeningsandele, pengemarkedsinstrumenter,  

 finansielle futures, FRA-kontrakter, rente- og valutaswaps m.v.  

 Fondsmæglerselskaber kan udføre genkøbs- og omvendte genkøbsforretninger, da  

 disse forretninger ligger i naturlig forlængelse af forretningsområdet, idet  

 de består af en spothandel og en terminshandel.
 For så vidt angår de i bilag 1, afsnit B, nævnte instrumenter, svarer de i  

 nr. 1 a) anførte værdipapirer til de i forslag til lov om værdipapirhandel  

 m.v. § 2, stk. 1, nr. 1 til 3, nævnte værdipapirer, og de i bilag 1, afsnit  

 B, nr. 1 b) og nr. 2 til 7, nævnte instrumenter svarer til de i forslag til  

 lov om værdipapirhandel m.v. § 2, stk. 1, nr. 4 til 10 nævnte værdipapirer.  

 Der henvises til bemærkningerne til § 2 i forslag til lov om værdipapirhandel  

 m.v. vedrørende definitionen af disse instrumenter.
I stk. 3 foreslås, at Finanstilsynet udarbejder regler om, hvilke fysiske  

 og juridiske personer, der kan udføre tjenesteydelser i forbindelse med  

 værdipapirhandel, uanset de ikke har tilladelse efter lovforslaget.
For  

 pengeinstitutter, realkreditinstitutter og kreditinstitutter med særlig  

 tilladelse findes de nærmere regler i den lovgivning, der regulerer de  

 respektive virksomheders forretningsområder.
Disse virksomheder skal derfor  

 have tilladelse efter de respektive virksomhedslove.
Det bemærkes, at de  

 tjenesteydelser i forbindelse med værdipapirhandel, som realkreditinstitutter  

 i medfør af realkreditloven kan udføre, er mere begrænsede, end hvad der  

 gælder for f.eks. pengeinstitutter.
Reglerne, som Finanstilsynet efter stk. 3 skal udarbejde, vil indeholde de  

 undtagelser, som fremgår af investeringsservicedirektivets artikel 2, stk. 2,  

 idet der her nævnes de virksomheder, personer og institutioner, som ikke er  

 omfattet af direktivet, selv om de udfører tjenesteydelser i forbindelse med  

 værdipapirhandel.
Som en konsekvens heraf kan forsikringsselskaber udføre  

 porteføljepleje for andre forsikringsselskaber.
Endvidere kan f.eks.  

 advokater, revisorer og ejendomsmæglere, hvis ikke anden lov eller fagetisk  

 kodeks forbyder det, fortsat udføre tjenesteydelser i forbindelse med  

 værdipapirhandel som hidtil, hvis de udføres lejlighedsvis i forbindelse med  

 den pågældendes erhvervsmæssige virksomhed.
Virksomheder, der udelukkende udfører tjenesteydelser i forbindelse med  

 værdipapirhandel til andre selskaber inden for deres egen koncern, er heller  

 ikke omfattet af direktivet og dermed heller ikke af forslaget.
Det vil  

 derfor fortsat være muligt for et selskab f.eks. at stille en  

 afsætningsgaranti for andre selskaber i koncernen i forbindelse med en  

 emission eller formidle værdipapirer uden at have tilladelse.
Det har været overvejet, om fondsmæglerselskaber som accessorisk  

 virksomhed skulle have ret til at drive bank- og forsikringsvirksomhed.
Da  

 kravene til fondsmæglerselskabers kapitalgrundlag er beskedne i forhold til  

 andre finansielle virksomheder, jf. § 3, er det fundet rimeligt, at  

 fondsmæglerselskaberne alene udøver fondsmæglervirksomhed som beskrevet i  

 stk. 4.
Efter stk. 4 kan Finanstilsynet tillade, at fondsmæglerselskaber kan  

 udføre tjenesteydelser som nævnt i 1. pkt. med andre finansielle instrumenter  

 end de i bilag 1, afsnit B, nævnte.
Finanstilsynet har herefter mulighed for  

 at medtage de i § 2, stk. 1, nr. 12, i forslaget til lov om værdipapirhandel  

 m.v. nævnte instrumenter.
I henhold til stk. 5 må fondsmæglerselskaber formidle tinglyste,  

 negotiable pantebreve i fast ejendom eller løsøre.
I modsætning til udøvelse  

 af de øvrige tjenesteydelser baseret på de i bilag 1, afsnit B, nævnte  

 instrumenter, jf. § 5, kræves der ikke tilladelse fra Finanstilsynet til  

 pantebrevsformidling.
Fondsmæglerselskaber, som formidler pantebreve, skal  

 ikke have et næringsbrev, jf. forslag til ændring af næringsloven i § 39.
Fondsmæglerselskaber må kun formidle pantebreve og er afskåret fra at have  

 dem i egenbeholdningen, da pantebreve er individuelle fordringer (udlån) med  

 deraf følgende individuelle risici i modsætning til massegældsbreve.
En  

 konsekvens, af at fondsmæglerselskaber kun må formidle pantebreve, men ikke  

 have dem i egenbeholdningen, er, at der ikke fastsættes kapitaldækningsregler  

 herom.
I stk. 6 foreslås, at fondsmæglerselskaber kun må have datterselskaber,  

 såfremt disse udelukkende driver fondsmæglervirksomhed.
Bestemmelsen svarer  

 til den gældende fondsbørslovs § 24, stk. 3.
Til § 2 Stk. 1 fastsætter en eneret til at anvende betegnelsen  

 »fondsmæglerselskab« i forbindelse med betegnelsen af selskabets  

 virksomhed eller navn.
Bestemmelsen svarer til bank- og sparekasselovens § 2  

 og til den gældende fondsbørslovs § 26.
 Ifølge stk. 2 er fondsmæglerselskaber, der er medlemmer af en fondsbørs,  

 tillige eneberettigede, men ikke forpligtede, til at anvende betegnelsen  

 »børsmæglerselskab«, der hidtil har været betegnelsen på selskaber,  

 som i medfør af § 20 i den gældende lov om Københavns Fondsbørs har fået  

 tilladelse til at deltage i handlen på Københavns Fondsbørs.
 Hverken bestemmelsens stk. 2 eller § 7, stk. 4, i forslag til lov om  

 værdipapirhandel m.v. er til hinder for, at et fondsmæglerselskab, der er  

 medlem af en fondsbørs, i sit navn bruger f.eks. ordet børs, således at  

 selskabet kan kalde sig xx - børs, fondsmæglerselskab eller, hvis det ønskes,  

 xx - børs, børsmæglerselskab.
Pengeinstitutter, realkreditinstitutter og kreditinstitutter med særlig  

 tilladelse, jf. § 4b, stk. 2, i lov om visse kreditinstitutter, kan i henhold  

 til § 20 i forslag til lov om værdipapirhandel m.v. blive medlemmer af en  

 fondsbørs.
Pengeinstitutter og realkreditinstitutter er fortsat omfattet af  

 de respektive virksomhedsloves bestemmelser om navne. § 2 er ikke til hinder  

 for, at f.eks. en bank kan kalde sig xx - Børs Bank.
Stk. 3 medfører en forpligtigelse for fondsmæglerselskaberne til enten at  

 anvende betegnelsen fondsmæglerselskab eller børsmæglerselskab.
Betegnelsen  

 »børsmæglerselskab« kan dog kun benyttes af selskaber, der er  

 medlemmer af en fondsbørs.
 Stk. 4 regulerer alene forholdet til filialer af udenlandske  

 investeringsselskaber og svarer til bank- og sparekasselovens § 2, stk. 2.
Til kapitel 2 Stiftelse m.m.
Til § 3 I stk. 1 foreslås det, at fondsmæglerselskaber skal være aktieselskaber.  

 Dermed er muligheden i investeringsservicedirektivet for, at fysiske personer  

 kan yde investeringsservice, udelukket.
 I kapitalkravsdirektivets artikel 3 er start- og minimumskapitalen fastsat  

 til 730.000 ECU.
Selskaber, der ikke handler finansielle instrumenter for egen regning  

 eller deltager i emissioner, behøver efter direktivet alene at have en start-  

 og minimumskapital på 125.000 ECU.
Hvis de hverken har tilladelse til at  

 forvalte kunders penge eller værdipapirer, handle for egen regning eller  

 deltage i emissioner, kan kapitalkravet reduceres til 50.000 ECU.
I  

 lovforslaget er der helt set bort fra at foreskrive kapitalkrav på 125.000  

 ECU og 50.000 ECU, dels fordi aktiekapitalen i et aktieselskab ifølge  

 aktieselskabsloven skal være på mindst 500.000 kr., dels fordi så lave  

 kapitalkrav ikke er forenelige med, at et selskab påtager sig  

 investeringsservice for kunder.
I stk. 2 foreslås det, at kravet til startkapitalen bliver modværdien af 1  

 mio.
ECU på tilladelsestidspunktet for selskaber, der er eller ønsker at  

 blive medlemmer af en fondsbørs, en værdipapircentral eller en  

 clearingcentral, handler for egen regning, stiller emissionsgarantier eller  

 opbevarer og forvalter instrumenter for kunder.
Det samme gælder  

 fondsmæglerselskaber, der som accessorisk ydelse giver kredit eller lån til  

 en investor, således at denne kan udføre en transaktion, som nævnt i bilag 1,  

 afsnit A, som fondsmæglerselskabet deltager i.
Der er ikke tale om kredit-  

 eller långivning i almindelig forstand, men om at et fondsmæglerselskab kan  

 gennemføre en transaktion for en kunde uden at kræve betaling før leveringen.
Baggrunden for startkapitalkravet på 1 mio.
ECU er, at direktivets krav om  

 730.000 ECU i realiteten ikke engang svarer til en indeksregulering af de 5  

 mio. kr., der i sin tid blev fastsat som minimumskapital for danske  

 børsmæglerselskaber.
Disse selskaber skal dog have en højere ansvarlig  

 kapital, såfremt en fjerdedel af de faste omkostninger og vederlag udbetalt  

 som provision overstiger et beløb svarende til 1 mio.
ECU, jf. § 4, stk. 1.
Endvidere har det vist sig, at fondsmæglerselskaber, der deltager i  

 market-makerordninger og handler for egen regning, har behov for en større  

 egenkapital end fondsbørslovens mindstekrav på 5 mio. kr.
Hertil kommer, at  

 omkostningerne, herunder tilslutningsgebyrer til Københavns Fondsbørs og  

 Garantifonden for Danske Optioner og Futures, samt teknisk udstyr i  

 forbindelse med etablering og forsvarlig drift af et fondsmæglerselskab, der  

 er medlem af en fondsbørs m.v., er betydelige.
For så vidt angår selskaber,  

 der drev fondsmæglervirksomhed ved lovens ikrafttræden, henvises til § 25 og  

 bemærkningerne til denne bestemmelse.
Det i stk. 2 nævnte afgrænsningskriterium »medlem af ... en  

 clearingcentral, hvor selskabet deltager i clearing og afvikling«  

 omfatter situationer, hvor værdipapirer udveksles mod penge eller omvendt.  

 »Deltagelse« omfatter ikke situationer, hvor der udelukkende sker  

 indberetning på egne eller kunders vegne uden hæftelse, indeståelse eller  

 sikkerhedsstillelse.
Således vil de selskaber, der er tilsluttet  

 Garantifonden for Danske Optioner og Futures med status af  

 »handler« eller »agent«, ikke være omfattet af stk. 2.
Øvrige fondsmæglerselskaber, jf. stk. 3, skønnes ikke at have behov for  

 samme kapitalkrav som de i stk. 2 nævnte fondsmæglerselskaber.
Det foreslås  

 derfor, at kapitalkravet for disse selskaber fastsættes til modværdien af  

 300.000 ECU på tilladelsestidspunktet.
Der henvises i øvrigt til  

 overgangsreglen i § 25, stk. 2, 2. pkt.
Selskaber, der er omfattet af stk. 3, er selskaber, der f.eks. formidler  

 værdipapirer for tredjemand, jf. bilag 1, afsnit A, nr. 1, uden at være  

 medlem af en fondsbørs eller en clearingcentral, eller som tilbyder  

 skønsmæssig porteføljepleje i medfør af bilag 1, afsnit A, nr. 3. Som  

 accessorisk ydelse vil de i medfør af bilag 1, afsnit C, f.eks. kunne leje  

 bokse ud, rådgive virksomheder vedrørende kapitalstrukturer,  

 industristrategi, fusion og virksomhedsopkøb, yde tjenesteydelser i  

 forbindelse med afsætningsgarantier, f.eks. formidle en sådan, men ikke selv  

 afgive den, eller yde investeringsrådgivning.
De vil også kunne udføre  

 valutatransaktioner som nævnt i bilag 1, afsnit C, nr. 7, når disse  

 transaktioner står i direkte forbindelse med de tjenesteydelser i forbindelse  

 med værdipapirhandel, som selskabet har tilladelse til at udføre.
 Reglerne i stk. 4 om forbudene mod at anvende goodwill som en del af den  

 indbetalte kapital, henholdsvis opdele i aktieklasser med forskellig  

 stemmeret, svarer til de gældende regler i § 3 i bank- og sparekasseloven,  

 hvor et sådant forbud mod opdeling i aktieklasser er indsat for at undgå  

 visse former for spekulation i bankaktier.
Til § 4 Reglerne om, at et fondsmæglerselskabs ansvarlige kapital skal svare til  

 mindst 25 pct. af et års faste omkostninger, fremgår af  

 kapitalkravsdirektivets bilag IV.
Der er desuden medtaget vederlag udbetalt  

 som provision i forslaget. Årsagen hertil er, at kravene til et  

 fondsmæglerselskabs egenkapital bør være de samme, uanset om de ansatte  

 vederlægges med fast løn eller provision.
Finanstilsynet kan tilpasse kravet  

 hertil i både opad- og nedadgående retning, hvis selskabets faste  

 omkostninger f.eks. til husleje, lønudgifter eller andre driftsomkostninger  

 forøges eller formindskes væsentligt i forhold til forrige år.
 Ved faste omkostninger forstås resultatopgørelsesposterne: »Udgifter  

 til personale m.v. og administration«, »Afskrivninger på materielle  

 og immaterielle aktiver« og »Andre driftsudgifter«, der vil  

 komme til at fremgå af bekendtgørelse om regnskabsaflæggelse for  

 fondsmæglerselskaber.
 Det er en af de få regler i kapitalkravsdirektivet, som gælder alene for  

 fondsmæglerselskaber, men ikke for kreditinstitutter.
 Ansvarlig kapital er defineret i forslagets § 17, hvortil der henvises.
 Finanstilsynet fastsætter nærmere regler for opgørelsen af  

 fondsmæglerselskabers faste omkostninger, jf. stk. 2.
Til kapitel 3 Tilladelse m.m.
Til § 5 Bestemmelsen er formuleret på grundlag af investeringsservicedirektivets  

 artikel 1, 3, 4, 7 og 8.
I henhold til investeringsservicedirektivets artikel 3 skal der meddeles  

 tilladelse, før et fondsmæglerselskab må udføre tjenesteydelser i forbindelse  

 med værdipapirhandel.
I tilladelsen, som meddeles af Finanstilsynet, skal det  

 i overensstemmelse med artikel 3, stk. 1, specificeres, hvilke former for  

 investeringsservice - i lovforslaget: tjenesteydelser i forbindelse med  

 værdipapirhandel - og eventuelle accessoriske tjenesteydelser, som  

 fondsmæglerselskabet kan yde i henhold til afsnit A og C i bilag 1 til  

 lovforslaget, jf. § 5, stk. 1 og 3, jf. § 1, stk. 3 og 4. Med denne  

 bestemmelse indføres der et koncessionslignende system i lighed med det, som  

 allerede gælder på forsikringsområdet.
Det betyder, at fondsmæglerselskaber  

 kun må udføre den type virksomhed, som de har søgt om og fået tilladelse til  

 at udøve.
Herved opnår de ikke en universaltilladelse, som  

 børsmæglerselskaber hidtil har fået.
Ved universaltilladelse forstås en  

 tilladelse, der giver adgang til at udføre alle de aktiviteter, som den  

 pågældende virksomhedstype må udøve i henhold til den lov, der regulerer dem.  

 Således får pengeinstitutter en universaltilladelse, der giver mulighed for  

 at drive pengeinstitutvirksomhed, det vil sige alle de aktiviteter, der er  

 nævnt i bilaget til bank- og sparekasseloven, herunder tjenesteydelser i  

 forbindelse med værdipapirhandel.
Det er en fordel for de  

 fondsmæglerselskaber, der kun ønsker at udføre enkelte af de i bilag 1,  

 afsnit A, nævnte aktiviteter, f.eks. formidling af præmieobligationer,  

 porteføljepleje, eller formidling af aktier og obligationer, idet de får en  

 individuel tilladelse, og der stilles et lavere kapitalkrav, jf. § 3, stk. 3.  

 Hertil kommer, at Finanstilsynet får viden om det enkelte selskabs  

 aktiviteter og kan indrette sit tilsyn på det, det vil sige koncentrere  

 indsatsen, hvor der er størst behov.
 I investeringsservicedirektivets artikel 4, jf. artikel 1, stilles der  

 krav om, at en ansøgning om tilladelse til at yde investeringsservice skal  

 indeholde oplysninger om alle aktionærer, der ejer en kvalificeret andel på  

 mindst 10 pct.
 Omfattet af bestemmelsen er foruden direkte ejerskab tillige andele  

 erhvervet gennem kontrol med andre selskaber, som ejer aktier i  

 fondsmæglerselskabet.
I stk. 2, 2. pkt., er der valgt en grænse på 5 pct.
Baggrunden herfor er,  

 at der allerede efter aktieselskabslovens § 28 a gælder en pligt til at  

 meddele et selskab, hvis en ejer besidder 5 pct. af aktiekapitalen.
 Det foreslås endvidere i stk. 2, at et fonds- mæglerselskab, der ansøger  

 om tilladelse, skal give Finanstilsynet oplysning om alle, der har snævre  

 forbindelser, jf. stk. 8, til fondsmæglerselskabet.
 I medfør af stk. 6 kan Finanstilsynet nægte tilladelse, hvis et medlem af  

 ledelsen ikke besidder den nødvendige erfaring og hæderlighed, på  

 betingelser, der svarer til § 6, stk. 6, i bank- og sparekasseloven.
 Det foreslås i stk. 7, at Finanstilsynet kan nægte at give tilladelse,  

 hvis der foreligger snævre forbindelser, jf. stk. 8, mellem det ansøgende  

 selskab og andre virksomheder eller personer, hvis disse forbindelser vil  

 kunne vanskeliggøre varetagelsen af tilsynets opgaver.
 Kravet om gennemsigtighed er således en betingelse for tilladelse.  

 Betingelsen skal være opfyldt til enhver tid, jf. § 24, stk. 1, nr. 4.
 Det er ikke muligt på forhånd at angive, hvornår en snæver forbindelse er  

 tilstrækkelig gennemskuelig til at muliggøre et effektivt tilsyn, hvorfor  

 hvert enkelt tilfælde må vurderes konkret.
 I denne vurdering vil bl.a. indgå:
- ejerstrukturen, - den formelle og den reelle ledelsesstruktur, - risikoen ved den virksomhed, som drives i selskaber, med hvilke den  

 finansielle virksomhed har snævre forbindelser, og - selskabernes geografiske placering.
 For eksempel kan visse former for krydsejerskab, gensidige  

 aktiebesiddelser og aktionæroverenskomster bevirke, at et effektivt tilsyn  

 vanskeliggøres.
 I stk. 8 defineres snævre forbindelser som:
1) direkte eller indirekte forbindelser af den i årsregnskabslovens § 1,  

 stk. 2, nr. 8, angivne art, 2) kapitalinteresser, hvorved forstås en virksomheds direkte eller  

 indirekte besiddelse af 20 pct. eller mere af stemmerettighederne eller  

 kapitalen i en virksomhed, eller 3) flere virksomheders eller personers fælles forbindelse med en  

 virksomhed.
Snævre forbindelser foreligger således mellem et fondsmæglerselskab og a) ethvert selskab, der som moderselskab eller datterselskab er forbundet  

 til fondsmæglerselskabet, b) en person, der har en tilsvarende forbindelse til fondsmæglerselskabet  

 eller til et selskab, som fondsmæglerselskabet har snævre forbindelser med, c) ethvert selskab og enhver person, der indirekte har en tilsvarende  

 forbindelse til fondsmæglerselskabet eller til et selskab, som  

 fondsmæglerselskabet har snævre forbindelser med, d) en flerhed af virksomheder eller personer, der er således indbyrdes  

 forbundne, at de tilsammen har en tilsvarende forbindelse til  

 fondsmæglerselskabet eller til et selskab, som fondsmæglerselskabet har  

 snævre forbindelser med, eller e) enhver virksomhed, hvori fondsmæglerselskabet eller en af de under a)  

 til d) beskrevne virksomheder eller personer direkte eller indirekte besidder  

 20 pct. eller mere af stemmerettighederne eller kapitalen.
 Fælles forbindelse, jf. stk. 8, nr. 3, forudsætter, at der foreligger et  

 vist formaliseret samarbejde, herunder eventuelt en samordnet praksis, mellem  

 en flerhed af virksomheder eller personer.
 Eksempelvis vil en flerhed af aktionærer som stiftere af et selskab eller  

 gennem en aktionæroverenskomst som udgangspunkt have fælles forbindelse, jf.  

 stk. 8, nr. 3.
 Omfanget af den fælles forbindelse skal modsvare den forbindelse, der  

 består mellem et selskab og dets moderselskab, datterselskab eller  

 søsterselskab, jf. årsregnskabslovens § 1, stk. 2, nr. 8.
 Snævre forbindelser forudsætter, at forbindelsen har en vis varig  

 karakter.
 Erhvervelse af en betydelig andel af kapitalen i et fondsmæglerselskab  

 bevirker ikke i sig selv, at der opstår snævre forbindelser i forslagets  

 forstand, hvis den pågældende erhvervelse kun er en midlertidig investering,  

 der ikke gør det muligt at øve indflydelse på fondsmæglerselskabets struktur  

 eller finansielle politik.
 I stk. 9 foreslås det, at Finanstilsynet kan nægte tilladelse eller, jf.  

 forslagets § 24, stk. 1, inddrage denne, såfremt tilsynet vil kunne  

 vanskeliggøres på grund af lovgivningen i et land vedrørende en virksomhed  

 eller person, som fondsmæglerselskabet har snævre forbindelser med.
 Dette kan f.eks. være tilfældet, hvis tilsynsreglerne i det land, hvor et  

 fondsmæglerselskabs moderselskab er beliggende, er af en sådan karakter, at  

 der ikke kan udøves et forsvarligt konsolideret tilsyn.
I henhold til stk. 10 kan Finanstilsynet nægte at give en tilladelse, hvis  

 en eller flere af aktionærerne efter stk. 2 skønnes at ville modvirke en  

 forsvarlig drift af fondsmæglerselskabet.
Dette kan eksempelvis være  

 tilfældet, hvis de pågældende i forbindelse med ejerskab eller deltagelse i  

 ledelsen af andre finansielle virksomheder har vist sig uegnede til at drive  

 finansiel virksomhed forsvarligt.
Det foreslås i stk. 11, at der, når tilladelse nægtes, skal træffes  

 afgørelse senest 6 måneder efter indgivelse af en fyldestgørende ansøgning.  

 Dog skal der under alle omstændigheder træffes afgørelse senest 12 måneder  

 efter indgivelse af en ansøgning.
Bestemmelsen svarer til bank- og  

 sparekasselovens § 6, stk. 8.
Bestemmelsen i stk. 12 muliggør, at Finanstilsynet kan efterleve  

 eventuelle krav fra Europa-Kommissionen om suspension i henhold til artikel 7  

 i investeringsservicedirektivet.
Bestemmelsen omfatter alene ansøgninger fra  

 tredjelandes investeringsselskaber, der ikke allerede er meddelt tilladelse i  

 et land i den Europæiske Union eller lande, som Fællesskabet har indgået  

 samarbejdsaftale med.
 Med bestemmelsen i stk. 13 sikres det, at Finanstilsynet, før et  

 fondsmæglerselskab påbegynder nye aktiviteter, kan kontrollere, at det har  

 sørget for forretningsgange m.v. for de nye aktiviteter.
 Stk. 14 gennemfører investeringsservicedirektivets artikel 3, stk. 2, og  

 fastslår, at et fondsmæglerselskab, der meddeles tilladelse her i landet, har  

 pligt til at have sit hovedkontor og udøve virksomhed her i landet.  

 Bestemmelsen har til formål at undgå, at et selskab, der har fået tilladelse  

 i Danmark, udelukkende driver virksomhed i et andet land i den Europæiske  

 Union eller lande, som Fællesskabet har indgået samarbejdsaftale med, eller i  

 et tredjeland.
Til § 6 I § 6 fastsættes som i bank- og sparekasselovens § 6 a de procedurer,  

 efter hvilke et udenlandsk fondsmæglerselskab, der er meddelt tilladelse i et  

 andet land inden for Den Europæiske Union eller lande, som Fællesskabet har  

 indgået samarbejdsaftale med, kan påbegynde virksomhed her i landet gennem en  

 filial eller i form af grænseoverskridende tjenesteydelser.
Den virksomhed, som et udenlandsk fondsmæglerselskab kan påbegynde, er  

 omfattet af de aktiviteter, der er opført i bilag 1 til lovforslaget.
Det er  

 dog en betingelse, at det udenlandske fondsmæglerselskab har tilladelse til  

 at udøve de ønskede aktiviteter i hjemlandet.
Aktiviteter, som ikke er opført  

 i bilaget til investeringsservicedirektivet, er ikke omfattet af den  

 gensidige anerkendelse.
Imidlertid vil et fondsmæglerselskab, der i  

 hjemlandet har fået tilladelse til at tilbyde tjenesteydelser i forbindelse  

 med råvareinstrumenter, også kunne drive denne virksomhed, såfremt det  

 overholder den danske lovgivning på dette område.
Dette følger af de  

 almindelige EU-regler om ikke-diskriminering.
En filial kan påbegynde sin virksomhed 2 måneder efter, at Finanstilsynet  

 har modtaget meddelelse bilagt de i stk. 2 nævnte oplysninger fra hjemlandets  

 tilsynsmyndigheder om, at et fondsmæglerselskab ønsker at oprette en filial  

 her i landet for at udøve virksomhed.
Finanstilsynet har således en frist på  

 2 måneder til at tilrettelægge sin del af tilsynet med filialen samt  

 fastlægge eventuelle vilkår for udøvelse af virksomhed begrundet i  

 samfundsmæssige interesser.
Det er en betingelse, hvad enten  

 fondsmæglerselskabet driver en filial eller grænseoverskridende virksomhed,  

 at et udenlandsk selskab, der markedsfører sig her i landet, skal overholde  

 f.eks. lov om værdipapirhandel m.v., lov om markedsføring og lov om dørsalg.
 Fristen for at anmelde ændringer i de forhold, som fondsmæglerselskabet  

 skal give Finanstilsynet meddelelse om, er fastsat til 1 måned i stk. 3. Der  

 kan imidlertid være situationer, hvor dette er umuligt, f.eks. ved akut  

 udskiftning af filialledelsen, men i de tilfælde skal indberetning ske  

 snarest muligt.
I medfør af stk. 5 skal repræsentationskontorer registreres i  

 Finanstilsynet.
Herved får offentligheden og Finanstilsynet overblik over  

 antallet.
 Da repræsentationskontorerne alene må drive virksomhed i form af  

 henvisning til moderselskabet, indebærer registreringen ikke, at der skal  

 føres tilsyn med repræsentationskontorerne.
Til § 7 I § 7, der svarer til bank- og sparekasselovens § 6 b, fastsættes  

 proceduren for danske fondsmæglerselskabers etablering af filialer eller  

 udbydelse af grænseoverskridende tjenesteydelser i andre lande i Den  

 Europæiske Union eller lande, som Fællesskabet har indgået samarbejdsaftale  

 med.
Proceduren svarer til den i § 6 anførte.
 Bestemmelsen giver Finanstilsynet indsigt i fondsmæglerselskabets  

 aktiviteter i udlandet og gør det muligt at tilrettelægge tilsynet med  

 aktiviteterne, inden de påbegyndes, herunder aftale det nødvendige samarbejde  

 med selskabet og det pågældende lands tilsynsmyndigheder.
Ifølge stk. 3 kan Finanstilsynet undlade at fremsende oplysninger til  

 myndighederne i værtslandet, hvis fondsmæglerselskabets administrative  

 struktur og finansielle situation ikke er forsvarlig i forhold til den  

 påtænkte etablering.
Blandt kravene til den administrative struktur i denne  

 sammenhæng kan specielt nævnes, at fondsmæglerselskabets organisation skal  

 være så veludviklet, at den muliggør en forsvarlig styring af aktiviteterne i  

 udlandet.
 Med hensyn til fristen på 1 måned i stk. 4 og 7, henvises til  

 bemærkningerne til § 6.
 Ud over informationskravene i § 7 vil bestemmelsen i § 31, stk. 2, jf.  

 bank- og sparekasselovens § 50, stk. 1, om at et fondsmæglerselskab på  

 forlangende skal give Finanstilsynet enhver oplysning om selskabets forhold,  

 gøre det muligt for Finanstilsynet at få yderligere oplysninger, såfremt  

 dette måtte anses for hensigtsmæssigt.
Til § 8 Bestemmelsen, der svarer til bank- og sparekasselovens § 6 c, omfatter  

 filialer af tredjelandes fondsmæglerselskaber.
Til kapitel 4 Ejerforhold Til § 9 I § 9 reguleres adgangen til at eje eller kontrollere betydelige  

 kapitalandele i et fondsmæglerselskab.
Denne måde at regulere finansielle  

 virksomheder på blev første gang indført ved implementeringen af 2.  

 banksamordningsdirektiv og senere fulgt op med implementering i  

 forsikringsvirksomhedsloven af 3. skadesforsikringsdirektiv og 3.  

 livsforsikringsdirektiv. § 9 har fået samme udformning som bank- og  

 sparekasselovens § 7 b, cf. dog bemærkningen til stk. 2. Ejerforholdene i  

 børsmæglerselskaber har hidtil været offentligt kendt, da Finanstilsynet i  

 medfør af fondsbørslovens § 37 har ført børsmæglerselskabernes aktiebøger.
Ifølge stk. 1 skal Finanstilsynet på forhånd underrettes om og godkende,  

 når nogen direkte eller indirekte erhverver en kvalificeret andel i et  

 fondsmæglerselskab.
Finanstilsynet skal ligeledes på forhånd underrettes om  

 og godkende enhver efterfølgende forøgelse af kvalificerede andele, der  

 bringer den samlede ejerandel op på eller over en grænse på 20 pct., 33 pct.  

 og 50 pct. eller medfører, at fondsmæglerselskabet bliver et datterselskab.
 Da det er almindeligt, at fondsmæglerselskaber ejes af en enkelt eller et  

 begrænset antal aktionærer, må bestemmelsen antages at få større betydning  

 end den næsten tilsvarende i bank- og sparekasseloven, også fordi grænsen i §  

 9, stk. 2, er på 5 pct. i modsætning til grænsen på 10 pct. i bank- og  

 sparekasseloven.
En kvalificeret andel defineres i stk. 2, hvor grænsen er fastsat til 5  

 pct. § 9, stk. 2, er således bragt i overensstemmelse med grænsen på 5 pct. i  

 aktieselskabslovens § 28 a.
Dette er en stramning i forhold til  

 investeringsservicedirektivet, idet grænsen i investeringsservicedirektivets  

 artikel 1, nr. 10, er på 10 pct.
Såfremt det er et fondsmæglerselskab i et andet medlemsland inden for EU,  

 der ønsker at erhverve en kvalificeret andel, skal Finanstilsynet altid  

 konsultere tilsynsmyndighederne i det pågældende fondsmæglerselskabs  

 hjemland, jf. investeringsservicedirektivets artikel 9, stk. 2, jf. artikel  

 6, inden en afgørelse træffes.
Det samme gælder for et moderselskab til et  

 fondsmæglerselskab i et andet medlemsland og for en fysisk eller juridisk  

 person, der kontrollerer et fondsmæglerselskab i et andet medlemsland.
Ifølge stk. 3 har Finanstilsynet en frist på 3 måneder til at træffe  

 beslutning om, hvorvidt en erhvervelse af en andel kan godkendes.
Fristen  

 regnes fra Finanstilsynets modtagelse af underretning om den påtænkte  

 erhvervelse af andelen.
I henhold til stk. 4 kan Finanstilsynet i sin godkendelse fastsætte en  

 gennemførelsesfrist.
Overholdes fristen ikke, er godkendelsen bortfaldet.
I stk. 5 åbnes mulighed for, at Finanstilsynet kan suspendere behandlingen  

 af ansøgninger efter stk. 1, hvis der er tale om et selskab med hjemsted uden  

 for Den Europæiske Union eller lande, som Fællesskabet har indgået  

 samarbejdsaftale med.
Bestemmelsen svarer til reglerne i  

 investeringsservicedirektivets artikel 7, stk. 5, om forholdet til  

 tredjelande.
 Ifølge stk. 7, der svarer til investeringsservicedirektivets artikel 9,  

 stk. 4, 1. afsnit, skal fondsmæglerselskabet, når det får kendskab til  

 overdragelser, som forøger eller begrænser andelen i forhold til niveauer,  

 der er angivet i stk. 1, straks indberette forholdet til Finanstilsynet.
Investeringsservicedirektivets artikel 9, stk. 4, 2. afsnit, kræver, at  

 fondsmæglerselskaberne mindst en gang om året meddeler navnene på de  

 aktionærer, som ejer en kvalificeret andel samt størrelsen af disse  

 kapitalandele.
Oplysninger herom tænkes indberettet sammen med årsregnskabet  

 for selskabet ultimo april måned.
Til § 10 Stk. 1 giver Finanstilsynet mulighed for at ophæve stemmeretten for  

 kvalificerede andele eller påbyde fondsmæglerselskabet at følge bestemte  

 retningslinjer, hvis selskabets ejere modvirker en forsvarlig drift af  

 fondsmæglerselskabet.
 Ifølge stk. 2, jf. investeringsservicedirektivets artikel 9, stk. 5, 2.  

 afsnit, kan Finanstilsynet ophæve stemmeretten for kapitalandele, hvis ejere  

 ikke har overholdt forpligtelsen efter § 9, stk. 1, til forudgående at  

 underrette Finanstilsynet om erhvervelse eller udvidelse af  

 aktiekapitalandelen.
Såfremt Finanstilsynet efterfølgende godkender den pågældende investering,  

 tildeles kapitalandelen igen sin stemmeret.
Beslutninger, der efter  

 aktieselskabsloven gyldigt er truffet i perioden, hvor kapitalandelene er  

 frataget stemmeret, har fuld gyldighed også efter stemmerettens retablering.
 I stk. 3 foreslås, at hvis en person køber aktier, selv om Finanstilsynet  

 har afvist at godkende erhvervelsen, er Finanstilsynet forpligtet til i disse  

 situationer at ophæve stemmeretten for disse aktier.
 Bestemmelsen svarer til § 7 c i bank- og sparekasseloven.
Til kapitel 5 Ledelse m.m.
Til § 11 Bestemmelsen svarer til den gældende fondsbørslovs § 29 samt bank- og  

 sparekasselovens § 19, stk. 5.
 I § 37, stk. 4, er der indsat en overgangsbestemmelse, hvorefter de  

 personer, der ikke hidtil har været omfattet af nogen lovregulering, kan  

 fortsætte hidtidig erhvervsvirksomhed eller hverv ved at anmelde forholdet  

 til Finanstilsynet.
Til § 12 Bestemmelsen svarer til den gældende fondsbørslovs § 30 og til dels til  

 spekulationsforbuddet i bank- og sparekasselovens § 19, stk. 4. Bestemmelsen  

 suppleres af forslagets § 14, nr. 3, hvorefter et fondsmæglerselskab skal  

 have fyldestgørende interne kontrolprocedurer, der også skal omfatte regler  

 for medarbejdernes adgang til at foretage personlige transaktioner.
Til § 13 Der henvises til bemærkningerne til aktieselskabslovens § 56, stk. 5, der  

 omfatter børsnoterede aktieselskaber.
Det er fundet hensigtsmæssigt og  

 rimeligt, at der gælder de samme krav til et fondsmæglerselskabs  

 forretningsorden, som der gælder for forretningsordenen i et børsnoteret  

 selskab.
Til § 14 I bestemmelsen, der er formuleret på baggrund af  

 investeringsservicedirektivets artikel 10, 1. pind, stilles der  

 tilsynsmæssige krav til et fondsmæglerselskabs forretningsgange og  

 regnskabsmæssige praksis, som til stadighed skal efterleves af selskabet.  

 Bestemmelsen skal ses i sammenhæng med de regler, der er fastsat i forslag  

 til lov om værdipapirhandel m.v. §§ 5 og 6 samt de principper, der gælder i  

 aktieselskabslovens § 54 og årsregnskabsloven.
 Nr. 1) svarer delvis til den gældende fondsbørsbekendtgørelses § 7, og nr.  

 2) svarer delvis til den gældende fondsbørslovs § 35, stk. 1, nr. 4. Der har  

 ikke hidtil i loven været et generelt krav om fyldestgørende  

 kontrolprocedurer, som nævnt i nr. 3). Dog har de ansattes handler været  

 reguleret i fondsbørslovens § 30, hvis indhold nu fremgår af lovforslagets §  

 12.
Til § 15 Bestemmelsen svarer til den gældende fondsbørsbekendtgørelses § 9, stk. 1,  

 og bank- og sparekasselovens § 17, stk. 2, med den undtagelse, at ændringerne  

 skal anmeldes til Finanstilsynet inden 2 uger, svarende til  

 aktieselskabslovens bestemmelser.
Til kapitel 6 Solvens Til § 16 Bestemmelserne om solvensopgørelsen svarer til bank- og sparekasselovens §  

 21.
 Vægtningen af aktiverne m.v. specificeres i  

 kapitaldækningsbekendtgørelsen, mens beregningen af den ansvarlige kapital  

 fremgår af loven.
Efter stk. 2 kan erhvervsministeren i ganske særlige tilfælde ændre de i  

 stk. 1 fastsatte solvenskrav.
Bestemmelsen, der indsættes for at undgå  

 konkurrenceforvridning, svarer til bank- og sparekasselovens § 21, stk. 2,  

 der blev indsat i bank- og sparekasseloven ved lov nr. 303 af 16. maj 1990,  

 hvor kravene til pengeinstitutternes solvens blev lempet.
Bestemmelsen i bank- og sparekasseloven tænkes alene anvendt, såfremt de  

 lempeligere krav til pengeinstitutternes solvens viser sig at indebære en  

 uacceptabel svækkelse af pengeinstitutsektorens soliditet.
Fastsætter  

 erhvervsministeren regler for pengeinstitutternes solvens efter bank- og  

 sparekasselovens § 21, stk. 2, bør der af konkurrencemæssige årsager  

 fastsættes tilsvarende regler for fondsmæglerselskaber.
Til § 17 Bestemmelsen svarer til bank- og sparekasselovens § 21 a.
 Forslaget til regler for fondsmæglerselskaber for opgørelse af ansvarlig  

 kapital adskiller sig fra reglerne for pengeinstitutter på følgende punkter:
I stk. 6 og 7 erstattes »kredit- og finansieringsinstitut« med  

 »fondsmæglerselskab, kredit- eller finansieringsinstitut«.
Da  

 fondsmæglerselskaber er omfattet af definitionen af finansieringsinstitutter,  

 er ændringen alene medtaget for at tydeliggøre teksten.
 Bestemmelsen i bank- og sparekasselovens § 21 a, stk. 9, hvorefter der  

 skal ske fradrag for kapitalandele og efterstillede kapitalindskud i  

 forsikringsdatterselskaber, er ikke medtaget, da fondsmæglerselskaber ikke må  

 have kapitalandele i andre datterselskaber end fondsmæglerselskaber, jf. § 1,  

 stk. 6.
 De i stk. 3 omtalte immaterielle aktiver, således som begrebet defineres i  

 årsregnskabsloven, indbefatter bl.a. tilslutningsafgifter til fondsbørser og  

 Garantifonden for Danske Optioner og Futures, samt andre  

 tilslutningsafgifter.
Til § 18 Bestemmelsen svarer til bank- og sparekasselovens § 22. Dog er der  

 forskelle som følge af, at fondsmæglerselskaber ikke modtager sikkerhed for  

 lån og garantistillelse, hvorfor stk. 2, nr. 4, ikke omhandler beviser, der  

 tjener som sikkerhed for lån eller garantier.
 Forslaget adskiller sig fra bank- og sparekasselovens, § 22, ved, at  

 bestemmelserne i § 18, stk. 2, nr. 3, angiver, at den korte supplerende  

 kapital højst kan medregnes med 5,3 pct. af de vægtede poster med  

 markedsrisiko mod 5,7 pct. for pengeinstitutter.
 Kapitalkravsdirektivet giver mulighed for, at fondsmæglerselskaber ligesom  

 pengeinstitutter kan medregne kortfristet supplerende kapital med 5,7 pct.,  

 hvis de fratrækker illikvide aktiver ved beregning af den ansvarlige kapital.  

 Da det vurderes som uhensigtsmæssigt at anvende en metode baseret på fradrag  

 af illikvide aktiver for fondsmæglerselskaber, giver forslaget ikke mulighed  

 herfor.
Den nye kapitalform - kortfristet supplerende kapital - kan ifølge  

 kapitalkravsdirektivets bilag V højst udgøre 200 pct. for  

 fondsmæglerselskaber og 250 pct. for pengeinstitutter af den kernekapital,  

 der er afsat til at dække risikoen på de vægtede poster med markedsrisiko.  

 Beregnet efter de samme principper, der gælder for pengeinstitutter, betyder  

 det, at kortfristet supplerende kapital højst kan udgøre 200/300 x 8 pct. =  

 5,3 pct. af de vægtede poster med markedsrisiko.
For pengeinstitutter vil en  

 lignende beregning se således ud: 250/350 x 8 pct. = 5,7 pct.
Nævneren  

 henholdsvis 300 og 350 er kernekapitalen med tillæg af den kortfristede  

 supplerende kapital.
Til kapitel 7 Midlernes anbringelse og likviditet Til § 19 Bestemmelserne svarer til § 23 i bank- og sparekasseloven.
Bestemmelsen vedrører fondsmæglerselskabernes engagementsgrænser og  

 adskiller sig kun fra reglerne for pengeinstitutter ved udeladelse af  

 bestemmelsen om uudnyttede trækningsrettigheder i stk. 5, pkt. 1, og  

 udeladelse af bestemmelsen i stk. 6 om, at datterselskaber, der driver  

 forsikringsvirksomhed, skal undtages fra engagementsgrænserne.
Baggrunden  

 herfor er, at fondsmæglerselskaber ikke må yde lån eller drive  

 forsikringsvirksomhed.
Selv om stk. 5, pkt. 1, omtaler fondsmæglerselskabers tilgodehavender, må  

 fondsmæglerselskaber ikke i almindelig forstand yde udlån.
Den kredit- og  

 långivningsvirksomhed, der er tale om i bilag 1, afsnit C, er den, hvor et  

 fondsmæglerselskab køber værdipapirer til en kunde, der derved opnår en  

 kredit, når kunden ikke har forudbetalt.
Engagementer i et fondsmæglerselskab er af en anden karakter end  

 engagementer i pengeinstitutter.
Imidlertid indebærer kapitalkravsdirektivets  

 regler, at der også for fondsmæglerselskaber skal fastsættes regler om store  

 engagementer.
Forslaget tager udgangspunkt i pengeinstitutreglerne.
I bestemmelsens stk. 5, nr. 2, er der tale om afsætningsgaranti ved  

 emissioner, som angivet i bilag 1, afsnit A, nr. 4, samt garantier over for  

 Værdipapircentralen og Garantifonden for Danske Optioner og Futures.
Der er  

 således ikke tale om almindelige garantiforpligtelser i form af indeståelse  

 over for f.eks. investorer.
 Henvisningen i stk. 6 til § 23, stk. 1, medfører, at bank- og  

 sparekasselovens § 37 a, stk. 9, stk. 11, 2. pkt., eller stk. 12, finder  

 anvendelse.
Til § 20 Bestemmelsen svarer til § 23 a i bank- og sparekasseloven.
 Bestemmelsen sætter grænser for et fondsmæglerselskabs samlede engagement  

 med en kunde eller gruppe af kunder, det vil sige både engagementet i og uden  

 for handelsbeholdningen.
 Henvisningen i stk. 6 til § 23, stk. 1, medfører, at bank- og  

 sparekasselovens § 37 a, stk. 9, stk. 11, 2. pkt., eller stk. 12, finder  

 anvendelse.
Til § 21 Bestemmelsen, der sætter grænser for fondsmæglerselskabers besiddelse af  

 kapitalandele, svarer til § 24 i bank- og sparekasseloven.
 Forslaget adskiller sig fra bank- og sparekasseloven på en række områder:
 I stk. 1 og 4 er bestemmelserne om belånte kapitalandele ikke medtaget, da  

 fondsmæglerselskaber ikke må yde lån.
 Stk. 2 medtager ikke bestemmelser svarende til bestemmelserne om aktiver  

 erhvervet fra en virksomhed i henhold til bank- og sparekasselovens § 1 a,  

 stk. 1, da et fondsmæglerselskab ikke må overtage sådanne aktiver og drive  

 anden virksomhed.
Bestemmelsen i bank- og sparekasseloven indeholder regler om modtagelse af  

 egne aktier som pant.
Tilsvarende bestemmelser gælder ikke for  

 fondsmæglerselskaber, der ikke må yde lån m.v., hvorfor de ikke er medtaget i  

 stk. 5.
 Bestemmelser svarende til bank- og sparekasselovens § 24, stk. 6, om  

 ydelse af lån til køb af aktiekapital m.v. gælder ikke for  

 fondsmæglerselskaber og er derfor ikke medtaget i stk. 6.
Bank- og sparekasselovens § 24, stk. 8, indeholder en særlig bestemmelse  

 for sparekasser og andelskasser.
Denne bestemmelse medtages heller ikke i  

 forslaget.
 Finanstilsynets adgang til at give dispensation fra stk. 2, 2. pkt.,  

 svarende til bank- og sparekasselovens § 26, hvorefter den bogførte værdi af  

 erhvervede kapitalandele ikke må overstige 100 pct. af fondsmæglerselskabets  

 ansvarlige kapital, fremgår af stk. 7.
Til § 22 De foreslåede likviditetsregler svarer til de nuværende regler i § 7 i  

 kapitaldækningsbekendtgørelsen for børsmæglerselskaber, hvoraf det fremgår,  

 at der i selskabet skal være en forsvarlig beholdning af likvide midler.
 Fondsmæglerselskabernes særlige forretningsområde indebærer, at 10 pct.-  

 og 15 pct.-reglerne i bank- og sparekasselovens § 28 ikke er relevante for  

 fondsmæglerselskaber.
Til kapitel 8 Regnskab og revision Til § 23 Henvisningen til bank- og sparekasselovens kapitel 7 om regnskab, revision  

 og konsolidering i koncernforhold er i overensstemmelse med den gældende  

 fondsbørslovs § 36, som blev indsat i fondsbørsloven ved reformen i 1986.
Det er hensigtsmæssigt, at fondsmæglerselskaber undergives samme krav om  

 regnskab og revision som pengeinstitutter.
Dette sker ved en egentlig  

 henvisning til bestemmelserne, der gælder for pengeinstitutter.
 Med forslagets stk. 2 præciseres det, at det er regnskabsreglerne m.v. i  

 selve bank- og sparekasseloven, som finder anvendelse, og at der kan udstedes  

 en selvstændig regnskabsbekendtgørelse.
For finansielle koncerner består der særlige risici, såsom risikoen for at  

 økonomiske svagheder i et selskab rammer et andet, den såkaldte  

 »smittefare«, og tilfælde af de facto hæftelse, hvorved menes, at  

 uanset et selskab ikke juridisk hæfter for et datterselskab, kan dette vise  

 sig at være en realitet.
Endelig består der en risiko for en udvanding af det  

 enkelte selskabs selvstændighed.
 Når et fondsmæglerselskab indgår i en koncern, er det vigtigt at forsøge  

 at begrænse disse risici, herunder at der ikke ved koncerninterne  

 transaktioner sker indirekte kapitaloverførsler koncernselskaberne imellem.
 For at sikre fondsmæglerselskabet bedst muligt foreslås det i stk. 3, at  

 Finanstilsynet bemyndiges til at fastsætte nærmere regler for, hvilke krav  

 der kan stilles til fondsmæglerselskabets ledelse og revision i forbindelse  

 med koncerninterne transaktioner.
Alle former for koncerninterne transaktioner er omfattet af bestemmelsen,  

 herunder alle engagementer, såsom køb og salg af aktiver samt aftaler om  

 administration eller porteføljemanagement etc.
Det bemærkes, at et  

 fondsmæglerselskab ikke må yde lån eller stille garantier, bortset fra  

 emissionsgarantier.
Den foreslåede hjemmel i stk. 3, til at fastsætte regler om koncerninterne  

 transaktioner adskiller sig fra den tilsvarende regel i bank- og  

 sparekasseloven § 27 a, ved ikke at medtage transaktioner mellem  

 fondsmæglerselskabet og associerede virksomheder.
Dette skyldes, at det ikke  

 er tilladt for fondsmæglerselskaber at have datterselskaber, medmindre disse  

 udelukkende driver fondsmæglervirksomhed, jf. lovforslagets § 1, stk. 6.
 Bestemmelsen skal i øvrigt ses i sammenhæng med forslagets § 5, stk. 7-9,  

 om »snævre forbindelser«, der gennemfører det såkaldte  

 BCCI-direktiv.
Det bemærkes, at der i denne folketingssamling fremsættes forslag til  

 ændring af bank og sparekasseloven m.v. med henblik på at gennemføre  

 BCCI-direktivet for pengeinstitutter.
Hermed gennemføres skærpede regler for  

 de eksterne revisorers indberetningspligt til Finanstilsynet.
Til kapitel 9 Inddragelse af tilladelse og opløsning Til § 24 Investeringsservicedirektivets artikel 3, stk. 7, fastlægger, hvornår  

 inddragelse af tilladelse kan ske.
Bestemmelsen er en konsekvens af tilladelsesordningen, som er foreskrevet  

 i direktivets artikel 3 og 4, 2. afsnit.
Når et fondsmæglerselskab skal have  

 tilladelse til at udøve fondsmæglervirksomhed, vil der kunne opstå  

 situationer, hvor tilladelsen kan eller skal inddrages med den følge, at  

 virksomhed som fondsmæglerselskab skal ophøre.
 Inddragelse af tilladelsen kan ifølge forslaget ske i følgende tilfælde:
1) hvis selskabets virksomhed som fondsmæglerselskab ikke er påbegyndt  

 inden 12 måneder efter tilladelsens meddelelse, jf.  

 investeringsservicedirektivets artikel 3, stk. 7, litra a, 1. led, 2) hvis virksomhed som fondsmæglerselskab ikke udøves i en periode på over  

 6 måneder, jf. investeringsservicedirektivets artikel 3, stk. 7, litra a, 2.  

 led, 3) hvis fondsmæglerselskabet gør sig skyldig i grov eller gentagen  

 overtrædelse af loven eller forskrifter udstedt i medfør heraf, f.eks.  

 urigtige erklæringer, jf. investeringsservicedirektivets artikel 3, stk. 7,  

 litra b, e og f, der bl.a. henviser til de regler, der er vedtaget i medfør  

 af artikel 10 og 11, og som er implementeret i værdipapirhandelslovforslagets  

 §§ 5 og 6, 4) hvis ledelsen ikke længere opfylder kravene i forslagets § 5, stk. 6 og  

 7, om bl.a. hæderlighed, jf. investeringsservicedirektivets artikel 3, stk.  

 7, litra e, og artikel 4, 2. afsnit, og i § 5, stk. 9, såfremt snævre  

 forbindelser vanskeliggør tilsynet.
 Inddragelse af tilladelsen kan blive aktuel, når blot en af de ovenfor  

 nævnte situationer indtræder.
I stk. 2, der delvis svarer til § 43, stk. 2, i bank- og sparekasseloven,  

 indføjes en pligt for Finanstilsynet til at inddrage tilladelsen, såfremt et  

 fondsmæglerselskab ikke opfylder solvenskravet i § 16 og ikke har  

 tilvejebragt den foreskrevne ansvarlige kapital indenfor den i § 16, stk. 3,  

 fastsatte frist.
Det samme gælder, hvis fondsmæglerselskabet ikke opfylder  

 kravet i § 4, stk. 1, om de faste omkostninger og vederlag udbetalt som  

 provision og ikke bringer forholdet i orden inden for en af Finanstilsynet  

 fastsat frist.
Såfremt Finanstilsynet finder det formålsløst at fastsætte en  

 frist, jf. § 16, stk. 3, skal tilladelsen ligeledes inddrages.
Til § 25 Reglerne for fondsmæglerselskaber, der ikke opfylder kapitalkravene i § 3,  

 følger i et vist omfang de gældende regler i bank- og sparekasselovens § 44  

 a.
For fondsmæglerselskaber gælder, at det ikke er afgørende for at  

 opretholde en tilladelse, om den oprindelige aktiekapital er delvis tabt, så  

 længe den ansvarlige kapital overstiger aktiekapitalkravet i henhold til § 3,  

 det vil sige, at de i § 3, stk. 2, nævnte selskaber altid skal have en  

 ansvarlig kapital mindst svarende til modværdien af 1 mio.
ECU, og de i § 3,  

 stk. 3, nævnte selskaber altid skal have en ansvarlig kapital mindst svarende  

 til modværdien af 300.000 ECU.
Selskabernes startkapital låses fast på den  

 kurs, som ECU havde i forhold til danske kroner på tilladelsestidspunktet.  

 For de i § 3, stk. 3, nævnte selskaber, der drev virksomhed før 1. januar  

 1996, gælder dog de i stk. 2 nævnte overgangsregler.
For de i § 3, stk. 2, nævnte selskaber fastsættes ikke overgangsregler,  

 fordi de selskaber, der skal være - eller have mulighed for at blive -  

 medlemmer af fondsbørser og dermed skal accepteres som modpart af andre  

 børsmedlemmer samt som medlemmer af clearingcentraler eller handle  

 værdipapirer for egen regning, bør opfylde det højeste kapitalkrav ved lovens  

 ikrafttræden.
Selskaber, der ved lovforslagets ikrafttræden drev  

 børsmæglervirksomhed, og som havde en aktiekapital svarende til det i § 3,  

 stk. 2, fastsatte krav, skal ikke have en fornyet tilladelse.  

 Børsmæglerselskaber med en aktiekapital, der ved lovens ikrafttræden er  

 mindre end det i § 3, stk. 2, fastsatte, skal have en fornyet tilladelse.  

 Bestemmelsen gennemfører herved investeringsservicedirektivets artikel 30,  

 stk. 1, jf. artikel 3, stk. 3.
De foreslåede regler for en trinvis stramning af kapitalkravene (50 pct.  

 efter 3 år og 100 pct. efter 5 år) for de selskaber, der meddeles tilladelse  

 i medfør af lovforslagets § 3, stk. 3, er en skærpelse i forhold til de  

 regler, der gælder for banker og sparekasser m.v., jf. bank- og  

 sparekasselovens § 44 a.
Imidlertid er kapitalkravene lempeligere for  

 fondsmæglerselskaber, hvilket begrunder de strengere overgangsregler.
I stk. 3 er der fastsat overgangsregler for så vidt angår den ansvarlige  

 kapital for virksomheder, der før lovens ikrafttræden udførte tjenesteydelser  

 i forbindelse med værdipapirer.
Fondsmæglerselskaber, der drev virksomhed i  

 selskabsform før den 1. juli 1995, hvor den lovgivning, der gennemfører  

 investeringsservicedirektivet, skulle have været vedtaget, skal altid have en  

 ansvarlig kapital, der svarer til den ansvarlige kapital pr. 1. juli 1995,  

 dog mindst 500.000 kr., der er det beløb, der ifølge aktieselskabsloven  

 kræves for at stifte et aktieselskab.
Herved sikres det, at der ikke i kraft  

 af overgangsordningerne kan gives tilladelse til et selskab, der ikke  

 opfylder aktieselskabslovens minimumskrav til aktiekapitalen, eller som helt  

 eller delvis har tabt sin aktiekapital.
Fondsmæglerselskaber, der har  

 påbegyndt deres virksomhed i selskabsform efter den 1. juli 1995, men før  

 lovens ikrafttræden, skal have en ansvarlig kapital, der svarer til den  

 ansvarlige kapital, da selskabet påbegyndte sin virksomhed, dog mindst  

 500.000 kr.
Fondsmæglerselskaber, der indtil de fik tilladelse, er drevet i  

 et personligt ejet firma, skal altid have en ansvarlig kapital på mindst  

 500.000 kr., svarende til startkapitalen for et aktieselskab.
I henhold til stk. 3, sidste pkt., kan Finanstilsynet fastsætte en frist  

 for at bringe den ansvarlige kapital op på det krævede minimum, som fremgår  

 af 1., 2. og 3. pkt. eller straks inddrage tilladelsen.
Det samme gælder hvis  

 selskabet ikke har opfyldt kravene i stk. 2, 2. pkt.
 Begrebet »overtagelse af kontrollen« i stk. 4 hidrører fra  

 artikel 1 i direktiv 83/349/EØF, der er implementeret i bank- og  

 sparekasselovens § 37 a, og omfatter de tilfælde, hvor et selskab bliver  

 moderselskab til et andet selskab.
Til § 26 Bestemmelsen, der gennemfører investeringsservicedirektivets artikel 19,  

 stk. 3-8, svarer til bank- og sparekasselovens § 44 b.
 Finanstilsynet har herefter mulighed for at udstede påbud, iværksætte  

 sanktioner og forbyde et udenlandsk fondsmæglerselskab med hjemsted i et  

 andet land inden for Den Europæiske Union eller lande, som Fællesskabet har  

 indgået samarbejdsaftale med fortsat at udøve virksomhed her i landet.
Den i artikel 19, stk. 4, 5 og 7, fastsatte forpligtelse til underretning  

 af hjemlandets tilsynsmyndighed skal følges, idet Finanstilsynet som  

 hovedregel først skal søge at bringe lovovertrædelserne til ophør gennem  

 påbud og sanktioner efter lovforslagets og værdipapirhandelslovforslagets  

 bestemmelser.
Hvis det ikke hermed lykkes at bringe overtrædelserne til  

 ophør, og foranstaltninger, iværksat af hjemlandets tilsynsmyndigheder,  

 derudover ikke har haft den ønskede virkning, kan Finanstilsynet forbyde  

 selskabet at udøve virksomhed her i landet.
Bestemmelsen vil også kunne ramme  

 grovere overtrædelser af markedsføringsloven.
I særlig akutte tilfælde kan  

 Finanstilsynet, inden den i artikel 19, stk. 3, 4 og 5, fastsatte procedure  

 iværksættes, iværksætte de nødvendige retsbevarende foranstaltninger for at  

 beskytte investorer og andre, for hvem der udføres tjenesteydelser.
Til § 27 Bestemmelsen, der svarer til bank- og sparekasselovens § 46, er begrundet  

 i, at lovforslagets regler bør supplere konkurslovens regler for blandt andet  

 at tage hensyn til de særlige regler om tilladelse, kapitalkrav og tilsyn,  

 der gælder for fondsmæglerselskaberne.
Der tænkes her særligt på hensynet til  

 investorerne, der nødvendiggør, at forholdsregler tages på et tidligere  

 tidspunkt end forudsat i konkursloven.
 Det bemærkes, at Europa-Kommissionen har fremsat forslag til  

 Europa-Parlamentets og Rådets direktiv om investorgarantiordninger, som  

 forventes vedtaget i begyndelsen af 1996, hvori visse investorer vil få  

 adgang til i et vist omfang at modtage erstatning, såfremt et  

 fondsmæglerselskab træder i betalingsstandsning eller erklæres konkurs.
Til § 28 Bestemmelsen i lovforslagets § 28, der svarer til bank- og  

 sparekasselovens § 47, skal ses som en beskyttelse af investorerne i en  

 situation, hvor et fondsmæglerselskab ikke længere har tilladelse til at  

 drive virksomhed.
Til § 29 Forslaget svarer til bank- og sparekasselovens § 47 d.
Finanstilsynet kan  

 indgive konkursbegæring, når et fondsmæglerselskab er insolvent.
Til kapitel 10 Fusion Til § 30 Reglerne om fusion og minimumskravene i forbindelse med en fusion svarer  

 til bank- og sparekasselovens § 48, dog således at det i lovforslaget  

 foreslås, at det er Finanstilsynet, der giver tilladelse til fusionen.
Til kapitel 11 Tilsyn Til § 31 Af stk. 1 fremgår det, at Finanstilsynet har en tilsynspligt, idet  

 Finanstilsynet påser overholdelsen af loven og de i medfør af denne udstedte  

 regler.
På samme måde foreslås, at Erhvervs- og Selskabsstyrelsen påser  

 overholdelsen af bestemmelserne i § 5, stk. 4 og 5, om registrering af  

 fondsmæglerselskaberne og anmeldelse af disses vedtægtsændringer.
 Med henvisningen i stk. 2 til bank- og sparekasselovens § 49, stk. 3,  

 foreslås det, at Finanstilsynet udarbejder en årlig beretning om  

 fondsmæglerselskabernes virksomhed.
Henvisningen til § 50 betyder, at Finanstilsynet skal undersøge  

 fondsmæglerselskabernes forhold, og at disse skal give tilsynet de  

 oplysninger, der er nødvendige for dets virksomhed.
Endvidere kan tilsynet  

 fra et andet land i Den Europæiske Union og lande, som Fællesskabet har  

 indgået samarbejdsaftale med, efter forudgående meddelelse foretage  

 inspektion af filialer af fondsmæglerselskaber, som det har under tilsyn.  

 Finanstilsynet kan ved aftale overdrage tilsynet med et fondsmæglerselskab  

 til den myndighed, der fører tilsyn med dets udenlandske moderselskab.  

 Endelig kan erhvervsministeren tillade, at der anvendes fremmed bistand ved  

 undersøgelser.
Henvisningen til § 50 b betyder en overførelse af bank- og  

 sparekasselovens tavshedspligtbestemmelser på Finanstilsynets tilsyn efter  

 denne lov.
Det samme gælder på forsikringsområdet og realkreditområdet.
 Bestemmelsen fastslår som hovedprincip, at de ansatte i Finanstilsynet og  

 eksperter, der handler eller har handlet på deres vegne, er forpligtede til  

 at hemmeligholde, hvad de gennem deres virksomhed bliver vidende om. § 50 b  

 indeholder dog en række undtagelser om, hvornår fortrolige oplysninger kan  

 videregives.
 I lov nr. 367 af 14. juni 1995 om en indskydergarantifond er der  

 gennemført en ændring af § 50 b, stk. 2, med indsættelse af et nyt nr. 10,  

 således at Folketingets stående udvalg i særlige tilfælde kan få fortrolige  

 oplysninger.
 Med henvisningen til § 51 foreslås begrænsninger i de i Finanstilsynet  

 ansattes mulighed for at deltage i erhvervsvirksomhed m.v.
 Finanstilsynet har efter stk. 3 i det omfang, det er nødvendigt for  

 bedømmelsen af et fondsmæglerselskabs økonomiske stilling, adgang til at  

 indhente oplysninger og foretage inspektionsbesøg hos virksomheder, med  

 hvilke fondsmæglerselskabet har særlig direkte eller indirekte forbindelse,  

 jf. definitionerne i årsregnskabslovens § 1, stk. 2, nr. 5, 7 og 8.
 I stk. 4, der til dels svarer til § 6 i konkurrenceloven, gives der  

 Finanstilsynet mulighed for efter tilsynets skøn at indkræve oplysninger fra  

 fysiske og juridiske personer til brug for Finanstilsynets virksomhed eller  

 bedømmelse af, om deres aktiviteter er omfattet af lovforslagets  

 bestemmelser.
 De afgivne oplysninger er omfattet af Finanstilsynets tavshedspligt.
Til § 32 Det foreslås, at erhvervsministeren fastsætter de regler, efter hvilke  

 udgifterne til tilsynet med fondsmæglerselskaberne skal afholdes.
Til kapitel 12 Delegations- og klagebestemmelser Til § 33 Bestemmelsen svarer til bank- og sparekasselovens § 52 a.
Til § 34 Bestemmelsen svarer til bank- og sparekasselovens § 52 b.
Til kapitel 13 Straffebestemmelser m.v.
Til § 35 Bestemmelsen svarer til bank- og sparekasselovens § 53.
Til § 36 Bestemmelsen, der hjemler straf for overtrædelse af en række af forslagets  

 bestemmelser, svarer til straffebestemmelserne i bank- og sparekasseloven.  

 Dog er det også strafbart, hvis et fondsmæglerselskab påbegynder virksomhed i  

 udlandet, jf. § 7, uden at have orienteret Finanstilsynet først.
 Bestemmelsens stk. 2-5 svarer til bank- og sparekasselovens § 54, stk.  

 2-8.
 Ifølge stk. 6 er det strafbart, hvis nogen forsætligt eller groft uagtsomt  

 overtræder § 31, stk. 4.
 Stk. 8 giver adgang til at straffe juridiske personer, der overtræder  

 loven, med bøde.
 I stk. 9 er det foreslået, at forældelsesfristen for strafansvaret er 5  

 år.
Til kapitel 14 Ikrafttræden og overgangsbestemmelser Til § 37 Det er hensigten, at loven skal træde i kraft så hurtigt, som det er  

 praktisk muligt.
Da forslaget skal ses i sammenhæng med forslaget til lov om  

 værdipapirhandel m.v., og da der kan være behov for forskellige  

 ikrafttrædelsestidspunkter for lovens bestemmelser, der tænkes særligt på  

 forslagets § 39 om ændring af næringsloven, gives der i stk. 1  

 erhvervsministeren bemyndigelse til at fastsætte de nærmere tidspunkter for  

 de enkelte kapitlers eller bestemmelsers ikrafttræden.
For § 42's vedkommende  

 foreslås, at bestemmelsen sættes i kraft efter aftale med skatteministeren.
De bestemmelser, der har reguleret børsmæglerselskabernes forhold i lov om  

 Københavns Fondsbørs, reguleres fremover i denne lov, hvorfor disse  

 bestemmelser i lov om Københavns Fondsbørs skal ophæves.
I forslag til lov om  

 værdipapirhandel m.v. bemyndiges erhvervsministeren til at fastsætte  

 tidspunkterne for den gradvise ophævelse af lov om Københavns Fondsbørs.
Der  

 henvises til § 126, stk. 2, i forslag til lov om værdipapirhandel m.v. og  

 bemærkningerne til denne bestemmelse.
Bestemmelsen i stk. 2 vedrører de børsmæglerselskaber, som driver  

 virksomhed med tilladelse inden lovforslagets ikrafttræden.
Bestemmelsen  

 implementerer investeringsservicedirektivets artikel 30, stk. 1.
Bestemmelsen i stk. 3 vedrører virksomheder, der ikke tidligere har været  

 under regulering.
Bestemmelsen svarer stort set til bank- og sparekasselovens  

 overgangsbestemmelse i § 8, stk. 2, i lov nr. 154 af 24. april 1985. Det er  

 kun virksomheden her i landet, der kan fortsættes, idet det »europæiske  

 pas« forudsætter, at der er givet tilladelse.
 Stk. 4 medfører, at de i § 11 nævnte personer, der ved lovens ikrafttræden  

 lovligt drev selvstændig erhvervsvirksomhed, eller som bestyrelsesmedlem  

 eller funktionær eller på anden måde deltog i ledelsen eller driften af en  

 anden erhvervsvirksomhed end fondsmæglerselskabet, efter anmeldelse til  

 Finanstilsynet kan fortsætte med at drive selvstændig erhvervsvirksomhed  

 eller deltage i ledelsen af sådanne.
 Stk. 5 medfører, at aktionærer i de nuværende børsmæglerselskaber ikke  

 skal godkendes i medfør af § 9, stk. 1. Såfremt disse aktionærer sælger deres  

 aktier, skal de nye aktionærer godkendes efter forslagets bestemmelser herom.
Til § 38 Den gældende lov om banker og sparekasser indeholder overgangsbestemmelser  

 for reglerne om store engagementer i § 23, der svarer til lovforslagets § 19.  

 Det foreslås, at disse regler også indføres for fondsmæglerselskaber, og at  

 de skal gælde for både engagementet uden for handelsbeholdningen i § 20 og  

 det samlede engagement inden for og uden for handelsbeholdningen i § 21.
Til § 39 Det foreslås at ændre definitionen af vekselerervirksomhed i næringslovens  

 § 22, stk. 1, fordi begrebet fondsmæglervirksomhed, som det er defineret i  

 forslagets § 1, omfatter en del af den virksomhed, som hidtil har været  

 omfattet af vekselerervirksomhed.
 Ved vekselerervirksomhed forstås efter forslaget arbitrageforretninger,  

 veksling af penge og køb og salg for fremmed regning af værdipapirer, der  

 ikke er omfattet af lov om værdipapirhandel m.v.
 Definitionen af værdipapirer i lov om værdipapirhandel m.v. er den samme  

 som den, der benyttes i det foreliggende lovforslag.
 Dette betyder, at vekselerere fremover kun kan handle med værdipapirer,  

 der ikke er omfattet af lov om værdipapirhandel m.v., f.eks. veksler og  

 checks.
 Betegnelsen »vekselerer« vil fortsat kun kunne benyttes af  

 næringsdrivende, der har næringsbrev som vekselerer.
 Det foreslås desuden at ændre næringslovens § 22, stk. 4, således at  

 vekselerervirksomhed kan drives uden næringsbrev, såfremt det er tilladt i  

 anden lovgivning.
 Det forudsættes, at § 39 ikke sættes i kraft, førend alle de selskaber,  

 der hidtil har drevet virksomhed i henhold til næringslovens § 22, og som er  

 omfattet af lovforslaget har fået tilladelse eller afslag på ansøgning om  

 tilladelse.
Til §§ 40 og 41 Med disse bestemmelser præciseres det, at Lønmodtagernes Dyrtidsfond og  

 Arbejdsmarkedets Tillægspension, der kan drive børsmæglervirksomhed i et  

 datterselskab, i fremtiden vil kunne eje et datterselskab, der driver  

 fondsmæglervirksomhed.
Til § 42 Efter aktieafgiftslovens § 4, stk. 1, nr. 1, betales der ikke aktieafgift,  

 når overdrageren er fondshandler, jf. stk. 3. Efter aktieafgiftslovens § 4,  

 stk. 3, forstås ved en fondshandler Danmarks Nationalbank, her i landet  

 hjemhørende børsmæglerselskaber, pengeinstitutter og kreditinstitutter med  

 særlig tilladelse.
Det fremgår af motiverne til bestemmelsen, at fondshandlerbegrebet er  

 identisk med den kreds af professionelle, der er beskrevet i § 4, stk. 1, i  

 lov om Københavns Fondsbørs.
Denne bestemmelse afløses i det væsentlige af §  

 4, stk. 1, i forslaget til lov om værdipapirhandel m.v.
 Efter forslaget til lov om fondsmæglerselskaber rækker  

 fondsmæglerselskabsbegrebet videre end børsmæglerselskabsbegrebet i  

 aktieafgiftslovens § 4, stk. 3. Det vil sige, at visse fondsmæglerselskaber,  

 der ikke er børsmæglerselskaber, ikke vil være omfattet af den gældende  

 bestemmelse i aktieafgiftslovens § 4, stk. 1, nr. 1.
 Med forslaget ændres kredsen af fondshandlere, der efter aktieafgiftsloven  

 kan overdrage værdipapirer m.v. uden betaling af aktieafgift således, at den  

 kommer til at omfatte fondsmæglerselskaber omfattet af § 1 i forslag til lov  

 om fondsmæglerselskaber.
 Det foreslås i § 37, at erhvervsministeren kan sætte den foreslåede  

 ændring af aktieafgiftslovens § 4, stk. 3, i kraft efter drøftelse med  

 skatteministeren.
Efter 2. behandling den 12. december 1995 Kapitel 1 Indledende bestemmelser § 1. Denne lov finder anvendelse på fondsmæglerselskaber, herunder  

 fondsmæglerselskaber, der er børsmæglerselskaber.
Fondsmæglerselskaber har  

 til formål at drive fondsmæglervirksomhed ved at tilbyde tjenesteydelser i  

 forbindelse med værdipapirhandel på erhvervsmæssigt grundlag  

 (investeringsservice).
 Stk. 2. De i stk. 1 nævnte tjenesteydelser i forbindelse med  

 værdipapirhandel er de i bilag 1, afsnit A, anførte tjenesteydelser i  

 forbindelse med de instrumenter, der er angivet i bilag 1, afsnit B, når en  

 sådan tjenesteydelse præsteres over for tredjemand.
 Stk. 3. Finanstilsynet fastsætter nærmere regler om, hvilke  

 fysiske og juridiske personer der kan udføre de i stk. 2 nævnte  

 tjenesteydelser uden tilladelse efter denne lov.
Stk. 4. Fondsmæglerselskaber må kun udføre de tjenesteydelser, som  

 er nævnt i bilag 1, afsnit A, og dertil knyttede accessoriske  

 tjenesteydelser, som er nævnt i bilag 1, afsnit C.
Finanstilsynet kan  

 tillade, at fondsmæglerselskaber kan udføre tjenesteydelser som nævnt i 1.  

 pkt. med andre finansielle instrumenter end de i bilag 1, afsnit B, nævnte.
 Stk. 5. Herudover må fondsmæglerselskaber formidle tinglyste,  

 negotiable pantebreve i fast ejendom eller løsøre.
 Stk. 6. Et fondsmæglerselskab må ikke have datterselskaber,  

 medmindre disse udelukkende driver fondsmæglervirksomhed.
 § 2. Fondsmæglerselskaber er eneberettigede til i deres navn at  

 benytte ordet »fondsmæglerselskab« alene eller i sammensætning.  

 Andre virksomheder må ikke i deres navn eller til betegnelse af virksomheden  

 benytte ordet »fondsmæglerselskab« eller betegnelser, der er egnet  

 til at fremkalde det indtryk, at de er fondsmæglerselskaber.
 Stk. 2. Fondsmæglerselskaber, der er medlemmer af en fondsbørs, er  

 desuden eneberettigede til at kalde sig »børsmæglerselskab«.
Stk. 3. Fondsmæglerselskaber er forpligtede til at anvende  

 betegnelsen fondsmæglerselskab i deres navn.
Hvis de er medlemmer af en  

 fondsbørs, kan de tillige eller i stedet anvende betegnelsen  

 børsmæglerselskab.
Stk. 4. Et udenlandsk fondsmæglerselskab kan dog benytte det samme  

 navn, som selskabet benytter i hjemlandet.
Er der risiko for forveksling med  

 et andet navn, kan Erhvervs- og Selskabsstyrelsen kræve en forklarende  

 tilføjelse.
Kapitel 2 Stiftelse m.m.
 § 3. Fondsmæglerselskaber skal være aktieselskaber.
 Stk. 2. Et fondsmæglerselskab, der ønsker at blive medlem af en  

 fondsbørs, en værdipapircentral eller en clearingcentral, hvor selskabet  

 deltager i clearing og afvikling eller ønsker at udføre en eller flere af de  

 i bilag 1, afsnit A, nr. 2 og 4, og afsnit C, nr. 1 og 3, nævnte  

 tjenesteydelser, skal have en aktiekapital, der mindst udgør et beløb  

 svarende til modværdien af 1 mio. ecu.
 Stk. 3. Andre fondsmæglerselskaber skal have en aktiekapital, der  

 mindst udgør et beløb svarende til modværdien af 300.000 ecu.
Stk. 4. Goodwill kan ikke anvendes som en del af den indbetalte  

 kapital.
Deling af aktiekapitalen i aktieklasser med forskellig stemmeret kan  

 ikke finde sted.
§ 4. Et fondsmæglerselskab skal have en ansvarlig kapital svarende  

 til mindst en fjerdedel af såvel det foregående års faste omkostninger som  

 vederlag udbetalt som provision.
Finanstilsynet kan tilpasse dette krav i  

 tilfælde af en væsentlig ændring i fondsmæglerselskabets virksomhed siden det  

 foregående år.
Har et fondsmæglerselskab ikke været i drift i et år, skal det  

 have en ansvarlig kapital svarende til mindst en fjerdedel af såvel de faste  

 omkostninger, der fremgår af driftsplanen for første års drift, som forventet  

 vederlag i form af provision, medmindre denne plan kræves ændret af  

 Finanstilsynet.
 Stk. 2. Finanstilsynet fastsætter nærmere regler om opgørelsen af  

 fondsmæglerselskabers faste omkostninger.
Kapitel 3 Tilladelse m.m.
§ 5. Fondsmæglerselskaber skal have tilladelse af Finanstilsynet  

 til at drive fondsmæglervirksomhed.
Tilladelsen skal angive de områder i  

 bilag 1, afsnit A og C, som tilladelsen omfatter.
Stk. 2. Ansøgning om tilladelse skal ledsages af en driftsplan,  

 hvori blandt andet angives arten af de forretninger, der påtænkes udført,  

 samt fondsmæglerselskabets organisation.
Ansøgningen skal desuden indeholde  

 oplysninger om alle aktionærer, der direkte eller indirekte ejer en  

 kvalificeret andel på mindst 5 pct. af aktiekapitalen eller  

 stemmerettighederne eller en aktiebesiddelse, der giver mulighed for at udøve  

 en betydelig indflydelse på forvaltningen af fondsmæglerselskabet, eller som  

 i øvrigt har snævre forbindelser, jf. stk. 8, samt om størrelsen af disse  

 aktionærers aktiebesiddelse.
 Stk. 3. Tilladelse til at udføre en eller flere af de i bilag 1,  

 afsnit C, anførte accessoriske tjenesteydelser kan kun meddeles  

 fondsmæglerselskaber i tilknytning til ansøgning om tilladelse til at udføre  

 tjenesteydelser i henhold til bilag 1, afsnit A.
Stk. 4. Først når Finanstilsynet har meddelt tilladelse til at  

 drive fondsmæglervirksomhed, kan fondsmæglerselskabet registreres i Erhvervs-  

 og Selskabsstyrelsen.
Med anmeldelsen til registrering skal  

 fondsmæglerselskabet indsende 2 daterede eksemplarer af vedtægterne til  

 Erhvervs- og Selskabsstyrelsen, der videresender det ene eksemplar til  

 Finanstilsynet.
 Stk. 5. Ved anmeldelse af vedtægtsændringer skal  

 fondsmæglerselskabet indsende 2 daterede eksemplarer af vedtægterne med den  

 fuldstændige nye affattelse til Erhvervs- og Selskabsstyrelsen, der  

 videresender det ene eksemplar til Finanstilsynet.
Stk. 6. Finanstilsynet kan nægte tilladelse, hvis et medlem af  

 fondsmæglerselskabets direktion eller bestyrelse 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for et strafbart forhold og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
 Stk. 7. Tilladelse kan nægtes, hvis der foreligger snævre  

 forbindelser, jf. stk. 8, mellem fondsmæglerselskabet og andre virksomheder  

 eller personer, og hvis disse forbindelser vil kunne vanskeliggøre  

 varetagelsen af tilsynets opgaver.
Stk. 8. Ved snævre forbindelser forstås 1) direkte eller indirekte forbindelser af den i lov om visse selskabers  

 aflæggelse af årsregnskab m.v. § 1, stk. 2, nr. 8, angivne art, 2) kapitalinteresser, hvorved forstås en virksomheds direkte eller  

 indirekte besiddelse af 20 pct. eller mere af stemmerettighederne eller  

 kapitalen i en virksomhed, eller 3) flere virksomheders eller personers fælles forbindelse, jf. nr. 1, med  

 en virksomhed.
Stk. 9. Finanstilsynet kan nægte tilladelse, såfremt lovgivningen  

 i et land uden for Den Europæiske Union eller lande, som Fællesskabet har  

 indgået samarbejdsaftale med, vedrørende en virksomhed eller person, som  

 fondsmæglerselskabet har snævre forbindelser med, jf. stk. 8, vil kunne  

 vanskeliggøre varetagelsen af tilsynets opgaver.½ Stk. 10. Tilladelse kan desuden nægtes, hvis de i stk. 2 nævnte  

 aktionærer skønnes at ville modvirke en forsvarlig drift af  

 fondsmæglerselskabet.
Stk. 11. Når tilladelse nægtes, skal dette begrundes og meddeles  

 ansøgeren senest seks måneder efter indgivelsen af en fyldestgørende  

 ansøgning.
Der træffes under alle omstændigheder afgørelse senest tolv  

 måneder efter ansøgningens modtagelse.
 Stk. 12. Finanstilsynet kan i overensstemmelse med bestemmelserne  

 i Rådets direktiv om investeringsservice i forbindelse med værdipapirer  

 suspendere behandlingen af ansøgninger om tilladelse til  

 fondsmæglerselskaber, som direkte eller indirekte ejes af selskaber med  

 hjemsted uden for Den Europæiske Union eller lande, som Fællesskabet har  

 indgået samarbejdsaftale med.
 Stk. 13. Reglerne i stk. 2 finder tilsvarende anvendelse, hvis et  

 fondsmæglerselskab, der har fået tilladelse efter denne lov, ansøger om  

 ændring af sin tilladelse.
 Stk. 14. Et fondsmæglerselskab, der har fået tilladelse efter  

 denne lov, er forpligtet til at have sit hovedkontor og udøve virksomhed her  

 i landet.
 § 6. Et udenlandsk fondsmæglerselskab, der er meddelt tilladelse i  

 et andet land inden for Den Europæiske Union eller lande, som Fællesskabet  

 har indgået samarbejdsaftale med, kan begynde at udøve virksomhed her i  

 landet gennem en filial 2 måneder efter, at Finanstilsynet har modtaget  

 meddelelse herom fra tilsynsmyndighederne i hjemlandet, jf. stk. 2. Filialen  

 kan udføre de i bilag 1, afsnit A og C, nævnte tjenesteydelser, såfremt disse  

 er omfattet af fondsmæglerselskabets tilladelse i hjemlandet.
 Stk. 2. Finanstilsynet skal fra hjemlandets tilsynsmyndigheder  

 have modtaget følgende oplysninger:
1) En beskrivelse af filialens virksomhed, herunder oplysninger om  

 organisation og de planlagte tjenesteydelser, 2) en erklæring om, at de planlagte tjenesteydelser er omfattet af  

 fondsmæglerselskabets tilladelse i hjemlandet, 3) filialens adresse, 4) navnene på filialens ledelse samt 5) oplysninger om en eventuel investorbeskyttelsesordning i hjemlandet  

 omfattende filialens investorer.
 Stk. 3. I tilfælde af ændring af et forhold, der er givet  

 meddelelse om efter stk. 2, skal fondsmæglerselskabet give meddelelse herom  

 til Finanstilsynet, senest en måned før ændringen foretages.
Stk. 4. Et udenlandsk fondsmæglerselskab, der er meddelt  

 tilladelse i et andet land inden for Den Europæiske Union eller lande, som  

 Fællesskabet har indgået samarbejdsaftale med, kan begynde at udøve  

 virksomhed her i landet som grænseoverskridende tjenesteydelser, når  

 Finanstilsynet har modtaget meddelelse herom fra tilsynsmyndighederne i  

 hjemlandet.
Fondsmæglerselskabet kan udføre de i bilag 1, afsnit A og C,  

 nævnte tjenesteydelser, når hjemlandets tilsynsmyndigheder har erklæret, at  

 disse er omfattet af fondsmæglerselskabets tilladelse i hjemlandet.
Stk. 5. Et udenlandsk fondsmæglerselskab, der etablerer  

 repræsentationskontor her i landet, skal give Finanstilsynet meddelelse  

 herom, senest samtidig med at kontoret etableres.
Meddelelsen skal indeholde  

 oplysninger om 1) repræsentationskontorets adresse og 2) navnene på repræsentationskontorets ledelse.
 § 7. Et fondsmæglerselskab, der ønsker at etablere en filial i et  

 andet land inden for Den Europæiske Union eller lande, som Fællesskabet har  

 indgået samarbejdsaftale med, skal meddele dette til Finanstilsynet sammen  

 med følgende oplysninger om filialen:
1) I hvilket land filialen ønskes etableret, 2) en driftsplan, hvori der blandt andet angives, hvilken art forretninger  

 der påtænkes udført, samt filialens organisation, 3) filialens adresse og 4) navnene på filialens ledelse.
Stk. 2. Finanstilsynet videresender de i stk. 1 nævnte oplysninger  

 og oplysninger om en eventuel investorbeskyttelsesordning til  

 tilsynsmyndighederne i værtslandet senest 3 måneder efter modtagelsen af  

 oplysningerne og underretter fondsmæglerselskabet herom.
Samtidig fremsendes  

 erklæring om, at de planlagte tjenesteydelser er omfattet af  

 fondsmæglerselskabets tilladelse.
Stk. 3. Finanstilsynet kan undlade at fremsende de nævnte  

 oplysninger, hvis der er grund til at betvivle, at fondsmæglerselskabets  

 administrative struktur og finansielle situation er forsvarlig som grundlag  

 for den påtænkte etablering.
Finanstilsynet giver fondsmæglerselskabet  

 meddelelse herom inden 3 måneder fra modtagelsen af de i stk. 1 nævnte  

 oplysninger.
 Stk. 4. Fondsmæglerselskabet er forpligtet til at meddele  

 Finanstilsynet og værtslandets tilsynsmyndigheder enhver ændring i de i stk.  

 1 og 2 nævnte forhold, senest en måned før ændringen foretages.
 Stk. 5. Et fondsmæglerselskab, der ønsker at udøve virksomhed i  

 form af grænseoverskridende tjenesteydelser i et andet land inden for Den  

 Europæiske Union eller lande, som Fællesskabet har indgået samarbejdsaftale  

 med, skal give Finanstilsynet meddelelse herom med angivelse af, i hvilket  

 land virksomhed ønskes påbegyndt, og hvilke tjenesteydelser der ønskes  

 udført.
 Stk. 6. Finanstilsynet videregiver den i stk. 5 nævnte meddelelse  

 samt en erklæring om, at de planlagte aktiviteter er omfattet af  

 fondsmæglerselskabets tilladelse, til tilsynsmyndigheden i værtslandet,  

 senest en måned efter modtagelsen af den i stk. 5 nævnte meddelelse.
 Stk. 7. Fondsmæglerselskabet er forpligtet til at meddele  

 Finanstilsynet og værtslandets tilsynsmyndigheder enhver ændring i de i stk.  

 5 nævnte forhold, senest 1 måned før ændringen foretages.
 § 8. Lovens bestemmelser gælder for filialer af  

 fondsmæglerselskaber, der har hjemsted i et land uden for Den Europæiske  

 Union eller lande, som Fællesskabet har indgået samarbejdsaftale med, med de  

 afvigelser, filialforholdet nødvendiggør, eller som er fastsat i eller i  

 medfør af international aftale.
 Stk. 2. Finanstilsynet fastsætter bestemmelser i henhold til stk.  

 1 samt bestemmelser om tilladelse til filialer af udenlandske  

 fondsmæglerselskaber, herunder om at Finanstilsynet kan undtage fra  

 bestemmelserne.
Kapitel 4 Ejerforhold § 9. Finanstilsynet skal underrettes om og på forhånd godkende  

 enhver fysisk eller juridisk persons direkte eller indirekte erhvervelse af  

 en kvalificeret andel i et fondsmæglerselskab samt sådanne forøgelser af den  

 kvalificerede andel, der medfører, at denne udgør eller overstiger en grænse  

 på henholdsvis 20 pct., 33 pct. og 50 pct., eller medfører, at  

 fondsmæglerselskabet bliver et datterselskab.
 Stk. 2. Ved kvalificeret andel forstås direkte eller indirekte  

 besiddelse af mindst 5 pct. af aktiekapitalen eller stemmerettighederne eller  

 en aktiebesiddelse, der giver mulighed for at udøve en betydelig indflydelse  

 på forvaltningen af fondsmæglerselskabet eller en anden virksomhed, hvori den  

 kvalificerede andel besiddes.
Stk. 3. Erhvervelse eller forøgelse af andelen som nævnt i stk. 1  

 kan kun godkendes, når dette ikke strider mod hensynet til at sikre en  

 forsvarlig drift af fondsmæglerselskabet.
Finanstilsynets godkendelse eller  

 afslag skal foreligge senest 3 måneder efter Finanstilsynets modtagelse af  

 underretning om den påtænkte investering.
 Stk. 4. Finanstilsynet kan ved godkendelse af en erhvervelse eller  

 forøgelse efter stk. 1 fastsætte en frist for gennemførelsen af denne.
 Stk. 5. Finanstilsynet kan i overensstemmelse med bestemmelserne i  

 Rådets direktiv om investeringsservice i forbindelse med værdipapirer  

 suspendere behandlingen af en ansøgning om et selskabs direkte eller  

 indirekte erhvervelse af de i stk. 1 fastsatte andele i et  

 fondsmæglerselskab, hvis selskabet ligger uden for Den Europæiske Union eller  

 lande, som Fællesskabet har indgået en samarbejdsaftale med.
 Stk. 6. Aktionærer, som har en andel på mindst 5 pct., og som  

 påtænker at mindske denne andel, således at den falder under en af de i stk.  

 1 fastsatte grænser, skal underrette Finanstilsynet herom og angive  

 størrelsen af den påtænkte fremtidige andel.
 Stk. 7. Når et fondsmæglerselskab får kendskab til erhvervelser  

 eller afhændelser af andele som nævnt i stk. 1 og 6, skal  

 fondsmæglerselskabet straks give Finanstilsynet meddelelse herom.
 Stk. 8. Et fondsmæglerselskab skal en gang om året inden udgangen  

 af april måned i forbindelse med indsendelsen af årsregnskabet og  

 årsberetningen give Finanstilsynet meddelelse om navnene på de aktionærer,  

 som ejer en kvalificeret andel i fondsmæglerselskabet, og om størrelsen af  

 disse andele.
 § 10. Såfremt aktionærer, der er i besiddelse af en af de i § 9,  

 stk. 1, fastsatte kapitalandele i et fondsmæglerselskab, modvirker en  

 forsvarlig drift af fondsmæglerselskabet, kan Finanstilsynet ophæve den  

 stemmeret, der er knyttet til de pågældende aktionærers aktier, eller påbyde  

 fondsmæglerselskabet at følge bestemte retningslinjer.
 Stk. 2. Finanstilsynet kan ophæve den stemmeret, der er knyttet  

 til aktier ejet af fysiske eller juridiske personer, som ikke overholder  

 forpligtelsen i § 9, stk. 1, til forudgående at underrette Finanstilsynet.  

 Aktierne tildeles igen fuld stemmeret, hvis Finanstilsynet kan godkende  

 erhvervelsen.
 Stk. 3. Finanstilsynet skal ophæve den stemmeret, der er knyttet  

 til aktier ejet af fysiske eller juridiske personer, som har erhvervet aktier  

 uden at overholde forpligtelsen i § 9, stk. 1, uanset at Finanstilsynet har  

 afslået at godkende denne erhvervelse af aktier.
 Stk. 4. Har Finanstilsynet ophævet stemmeretten i medfør af stk.  

 1-3, kan aktierne ikke indgå i opgørelsen af den på en generalforsamling  

 repræsenterede stemmeberettigede aktiekapital.
Kapitel 5 Ledelse m.m.
§ 11. Direktører, vicedirektører, underdirektører samt  

 filialbestyrere og dermed ligestillede i et fondsmæglerselskab må ikke eje  

 eller drive selvstændig erhvervsvirksomhed eller uden tilladelse fra  

 Finanstilsynet som bestyrelsesmedlem, funktionær eller på anden måde deltage  

 i ledelsen eller driften af anden erhvervsvirksomhed end  

 fondsmæglerselskabet.
De kan dog eje, drive og deltage i administration af  

 fast ejendom og være medlem af bestyrelsen i fondsmæglerselskabets  

 moderselskab.
Finanstilsynet kan i ganske særlige tilfælde tillade  

 undtagelser fra forbudet mod at eje eller drive selvstændig  

 erhvervsvirksomhed.
§ 12. Direktører og andre ansatte i et fondsmæglerselskab må ikke 1) for egen regning udføre eller deltage i spekulationsforretninger, 2) for egen regning lade udføre eller deltage i forretninger, som er  

 omfattet af fondsmæglerselskabets tilladelse, gennem en anden  

 værdipapirhandler.
Stk. 2. Stk. 1, nr. 2, gælder ikke for direktørers og andre  

 ansattes egne pensionsordninger.
Fondsmæglerselskabets ledelse skal dog  

 orienteres om sådanne forretninger.
 § 13. Reglen i aktieselskabslovens § 56, stk. 5, om  

 forretningsordenen finder tilsvarende anvendelse på fondsmæglerselskaber.
 Stk. 2. Et eksemplar af forretningsordenen skal indsendes til  

 Finanstilsynet, der ligeledes skal orienteres skriftligt om eventuelle  

 ændringer.
§ 14. Et fondsmæglerselskab skal indrettes og ledes på en sådan  

 måde, at selskabet har 1) en sund administrativ og regnskabsmæssig praksis, 2) betryggende kontrol- og sikkerhedsforanstaltninger på edb-området samt 3) fyldestgørende interne kontrolprocedurer, som også omfatter regler for  

 medarbejderes adgang til at foretage personlige transaktioner.
 § 15. Der skal inden 2 uger gives Finanstilsynet meddelelse om  

 valg, ansættelse og afgang af et fondsmæglerselskabs bestyrelsesmedlemmer,  

 direktører og revisorer.
Kapitel 6 Solvens § 16. Den ansvarlige kapital med tillæg af kortfristet supplerende  

 kapital, jf. § 18, stk. 2, skal til enhver tid udgøre mindst 8 pct. af  

 fondsmæglerselskabets vægtede aktiver m.v., herunder poster med  

 markedsrisiko.
Finanstilsynet fastsætter nærmere regler for opgørelsen af  

 solvensprocenten.
 Stk. 2. Erhvervsministeren bemyndiges til i ganske særlige  

 tilfælde at ændre de i stk. 1 fastsatte solvenskrav.
Stk. 3. Hvis et medlem af et fondsmæglerselskabs bestyrelse,  

 direktion eller revision må formode, at fondsmæglerselskabet ikke opfylder  

 solvenskravet, jf. stk. 1, skal den pågældende straks meddele dette til  

 Finanstilsynet.
Finanstilsynet kan fastsætte en frist, inden for hvilken  

 solvenskravet skal være opfyldt.
 Stk. 4. Finanstilsynet fastsætter regler om opgørelse og  

 indberetning af fondsmæglerselskabers renterisici og andre markedsrisici.
 § 17. Et fondsmæglerselskabs ansvarlige kapital beregnes som  

 summen af kernekapitalen efter de i stk. 3 nævnte fradrag og den supplerende  

 kapital efter de i stk. 6, 7 og 9 nævnte fradrag.
 Stk. 2. Kernekapitalen består af indbetalt aktiekapital og  

 overkurs ved emission samt reserver.
 Stk. 3. Kernekapitalen reduceres med fondsmæglerselskabets  

 beholdning af egne aktier, immaterielle aktiver og årets løbende underskud.
 Stk. 4. Den supplerende kapital består af  

 opskrivningshenlæggelser, værdipapirer med ubestemt løbetid og andre  

 kapitalindskud, jf. § 18, stk. 1. Den supplerende kapital må sammen med  

 kortfristet supplerende kapital, jf. § 18, stk. 2, ikke medregnes med mere  

 end 100 pct. af kernekapitalen efter fradrag i henhold til stk. 3.
 Stk. 5. Finanstilsynet kan fastsætte bestemmelser om, at andre  

 kapitalelementer medregnes i opgørelsen af den ansvarlige kapital.
Stk. 6. Har et fondsmæglerselskab en kapitalandel i et andet  

 fondsmæglerselskab, kredit- eller finansieringsinstitut, der overstiger 10  

 pct. af sidstnævntes aktie-, garanti- eller andelskapital, skal andelen  

 fradrages ved beregningen af fondsmæglerselskabets ansvarlige kapital.  

 Endvidere fradrages fondsmæglerselskabets efterstillede kapitalindskud i de  

 nævnte selskaber.
En midlertidig erhvervelse af aktier i et andet  

 fondsmæglerselskab, kredit- eller finansieringsinstitut skal dog ikke  

 fradrages, når erhvervelsen er sket som led i en rekonstruktion.
 Stk. 7. Har et fondsmæglerselskab andre kapitalandele samt  

 efterstillede kapitalindskud i fondsmæglerselskaber, kredit- eller  

 finansieringsinstitutter end de i stk. 6 nævnte, der tilsammen overstiger 10  

 pct. af fondsmæglerselskabets ansvarlige kapital før fradrag i henhold til  

 stk. 6 og 9, fradrages den overskydende del.
 Stk. 8. Et fondsmæglerselskab skal ikke fradrage kapitalandele og  

 efterstillede kapitalindskud i andre fondsmæglerselskaber, som sammen med  

 fondsmæglerselskabet er omfattet af konsolidering, jf. § 23.
 Stk. 9. Et fondsmæglerselskabs beholdning af kapitalandele, der  

 overstiger de i § 21, stk. 1 og stk. 2, 1. pkt., nævnte grænser, jf. § 21,  

 stk. 3, fradrages ligeledes ved beregningen af fondsmæglerselskabets  

 ansvarlige kapital.
 Stk. 10. Et fondsmæglerselskabs kernekapital,  

 opskrivningshenlæggelser samt eventuelle kapitalelementer, jf. stk. 5, skal  

 være fratrukket enhver form for skat, der kan forudses på det tidspunkt, hvor  

 beløbet beregnes, eller det skal være behørigt tilpasset i det omfang, skat  

 reducerer det beløb, hvormed denne kapital kan anvendes til dækning af risici  

 eller tab.
 § 18. Værdipapirer med ubestemt løbetid og andre kapitalindskud  

 medregnes ved opgørelsen af den ansvarlige kapital, såfremt følgende  

 betingelser er opfyldt:
1) De må ikke kunne tilbagebetales på ihændehaverens initiativ eller uden  

 Finanstilsynets godkendelse, 2) aftaler i forbindelse med gældsstiftelse skal give fondsmæglerselskabet  

 mulighed for at udskyde betaling af renter på gælden, 3) långiverens krav mod fondsmæglerselskabet skal efterstilles al anden  

 ikkeefterstillet gæld, 4) de for udstedelsen af værdipapirerne gældende dokumenter skal indeholde  

 bestemmelse om, at gæld og ikkebetalte renter skal kunne medgå til dækning af  

 tab, uanset om det tillades fondsmæglerselskabet at fortsætte sine  

 aktiviteter, 5) beløbet skal være indbetalt, 6) når kapitalindskuddet har fast løbetid, indskrænkes det beløb, hvormed  

 kapitalindskuddet medregnes, årligt med 25 pct. af den oprindelige kapital de  

 sidste 3 år inden den aftalte forfaldsdato, og 7) beholdningen af egne beviser modregnes i kapitalindskuddet efter de i  

 nr. 6 fastsatte regler.
Erhvervelse af egne beviser skal være godkendt af  

 Finanstilsynet i henhold til nr. 1.
 Stk. 2. For kortfristet supplerende kapital gælder foruden  

 betingelserne i stk. 1, nr. 1, 3, 4 og 5, følgende betingelser:
 1) Der må ikke ske tilbagebetaling af hovedstolen eller betaling af renter  

 af den kortfristede supplerende kapital, såfremt solvenskravet i § 16 ikke er  

 opfyldt, eller såfremt tilbagebetalingen vil medføre, at solvenskravet ikke  

 er opfyldt.
 2) Kapitalen skal have en oprindelig løbetid eller et opsigelsesvarsel på  

 mindst 2 år.
 3) Den kortfristede supplerende kapital kan højst medregnes med 5,3 pct.  

 af de vægtede poster med markedsrisiko.
4) Beholdningen af egne beviser modregnes i kapitalindskuddet.
Erhvervelse  

 af egne beviser skal være godkendt af Finanstilsynet i henhold til stk. 1.
Stk. 3. Finanstilsynet kan i særlige tilfælde tillade, at et  

 fondsmæglerselskabs nettofortjeneste ved handelsbeholdningen indregnes i den  

 kortfristede supplerende kapital.
Finanstilsynet fastsætter nærmere regler  

 for opgørelse af nettofortjenesten ved handelsbeholdningen.
Stk. 4. Finanstilsynet kan fastsætte nærmere regler for  

 kapitalindskuddene i stk. 1 og 2, herunder fastlægge tidspunktet for  

 kapitalindskuddenes nedskrivning og principper for konstatering af  

 nedskrivningsbeløbets størrelse.
Finanstilsynet fastsætter endvidere  

 bestemmelser om opgørelsen af handelsbeholdningen.
 Stk. 5. Såfremt kapital som nævnt i stk. 1 og 2 udstedes i form af  

 massegældsbreve, skal fondsmæglerselskabet benævne disse som kapitalbeviser.
Kapitel 7 Midlernes anbringelse og likviditet § 19. Et fondsmæglerselskabs engagement uden for  

 handelsbeholdningen, jf. stk. 5, med en kunde eller gruppe af indbyrdes  

 forbundne kunder må ikke overstige 25 pct. af fondsmæglerselskabets  

 ansvarlige kapital, jf. § 17, stk. 1.
Stk. 2. Engagementer uden for handelsbeholdningen, der udgør 10  

 pct. eller mere af den ansvarlige kapital, skal indberettes til  

 Finanstilsynet hvert kvartal.
Tilsynet fastsætter nærmere bestemmelser om  

 indberetningerne, herunder om undtagelse for indberetning af visse  

 engagementer uden for handelsbeholdningen.
 Stk. 3. Det samlede beløb af et fondsmæglerselskabs engagementer  

 uden for handelsbeholdningen, der udgør 10 pct. eller mere af den ansvarlige  

 kapital, må ikke overstige 800 pct. af fondsmæglerselskabets ansvarlige  

 kapital.
Stk. 4. Et fondsmæglerselskab skal til enhver tid overholde de i  

 stk. 1 og 3 fastsatte øvre engagementsgrænser.
Overstiger engagementerne uden  

 for handelsbeholdningen de fastsatte grænser, skal Finanstilsynet omgående  

 underrettes.
Finanstilsynet kan under særlige omstændigheder give et  

 fondsmæglerselskab en bestemt tidsfrist til atter at overholde grænserne.
 Stk. 5. Ved et engagement uden for handelsbeholdningen forstås  

 summen af de dele af følgende poster, der ligger uden for  

 handelsbeholdningen:
1) Tilgodehavender, 2) garantier og andre poster under stregen, 3) kapitalandele, 4) rente- og valutakursrelaterede poster samt 5) andre mellemværender, der indebærer en kreditrisiko for selskabet.
 Stk. 6. De i stk. 1 og 3 nævnte grænser finder ikke anvendelse på  

 engagementer uden for handelsbeholdningen med virksomheder, der indgår fuldt  

 i konsolideringen i henhold til § 23, stk. 1. Bank- og sparekasselovens § 37  

 a, stk. 9, stk. 11, 2. pkt., eller stk. 12, finder tilsvarende anvendelse.
 Stk. 7. Såfremt et engagement uden for handelsbeholdningen er  

 garanteret af et kreditinstitut i zone A, jf. artikel 2, stk. 1, 4. led, i  

 Rådets direktiv om solvensnøgletal, betragtes den garanterede del af  

 engagementet uden for handelsbeholdningen som et engagement uden for  

 handelsbeholdningen med vedkommende kreditinstitut.
 Stk. 8. Finanstilsynet kan fastsætte bestemmelser om, at der ved  

 beregningen af de i stk. 1 og 3 nævnte grænser kan ses bort fra særlig sikre  

 krav.
 § 20. Et fondsmæglerselskabs engagement, jf. stk. 5, med en kunde  

 eller gruppe af indbyrdes forbundne kunder må ikke overstige 25 pct. af  

 fondsmæglerselskabets ansvarlige kapital med tillæg af kortfristet  

 supplerende kapital.
Stk. 2. Engagementer, der udgør 10 pct. eller mere af den  

 ansvarlige kapital med tillæg af kortfristet supplerende kapital, skal  

 indberettes til Finanstilsynet hvert kvartal.
Tilsynet fastsætter nærmere  

 bestemmelser om indberetningerne, herunder om undtagelse for indberetning af  

 visse engagementer.
 Stk. 3. Det samlede beløb af et fondsmæglerselskabs engagementer,  

 der udgør 10 pct. eller mere af den ansvarlige kapital med tillæg af  

 kortfristet supplerende kapital, jf. § 18, stk. 2, må ikke overstige 800 pct.  

 af fondsmæglerselskabets ansvarlige kapital med tillæg af kortfristet  

 supplerende kapital.
Stk. 4. Et fondsmæglerselskab skal til enhver tid overholde de i  

 stk. 1 og 3 fastsatte øvre engagementsgrænser.
Overstiger engagementerne de  

 fastsatte grænser, skal Finanstilsynet omgående underrettes.
Finanstilsynet  

 kan efter anmodning fra et selskab i særlige tilfælde tillade, at grænsen i  

 stk. 1 midlertidigt overskrides.
Overskridelsen medfører et tillæg til de  

 vægtede aktiver m.v.
 Stk. 5. Ved et engagement forstås engagementet uden for  

 handelsbeholdningen med tillæg af engagementet inden for handelsbeholdningen.
 Stk. 6. De i stk. 1 og 3 nævnte grænser finder ikke anvendelse på  

 engagementer med virksomheder, der indgår fuldt i konsolideringen i henhold  

 til § 23, stk. 1. Bank- og sparekasselovens § 37 a, stk. 9, stk. 11, 2. pkt.,  

 eller stk. 12, finder tilsvarende anvendelse.
 Stk. 7. Såfremt et engagement er garanteret af et kreditinstitut i  

 zone A, jf. artikel 2, stk. 1, 4. led, i Rådets direktiv om solvensnøgletal,  

 betragtes den garanterede del af engagementet som et engagement med  

 vedkommende kreditinstitut.
Stk. 8. Finanstilsynet kan fastsætte bestemmelser om 1) at der ved beregningen af de i stk. 1 og 3 nævnte grænser kan ses bort  

 fra særlig sikre krav, og 2) tillæg til de vægtede aktiver m.v. ved midlertidige overskridelser af  

 grænsen i stk. 1.
 § 21. Et fondsmæglerselskab må ikke eje kapitalandele i et enkelt  

 selskab til et højere bogført beløb end 15 pct. af fondsmæglerselskabets  

 ansvarlige kapital før fradrag i henhold til § 17, stk. 9.  

 Fondsmæglerselskabets interesser i vedkommende virksomhed må dog ikke herved  

 overstige den i § 19, stk. 1, nævnte grænse.
 Stk. 2. Et fondsmæglerselskabs beholdning af kvalificerede andele,  

 jf. § 9, stk. 2, må ikke overstige 60 pct. af fondsmæglerselskabets  

 ansvarlige kapital før fradrag i henhold til § 17, stk. 9. Den bogførte værdi  

 af de kapitalandele, som et fondsmæglerselskab har erhvervet, må ikke  

 overstige 100 pct. af fondsmæglerselskabets ansvarlige kapital.  

 Kapitalandele, der fradrages ved beregning af fondsmæglerselskabets  

 ansvarlige kapital, eller kapitalandele i selskaber, som sammen med  

 fondsmæglerselskabet er omfattet af konsolidering, medregnes ikke i de i stk.  

 1 og nærværende stykkes 1. og 2. pkt. nævnte grænser.
 Stk. 3. Et fondsmæglerselskabs beholdning af kapitalandele kan  

 overstige de i stk. 1 og stk. 2, 1. pkt., nævnte grænser, når der foretages  

 fradrag for den overskydende del ved beregning af den ansvarlige kapital.
 Stk. 4. Sammen med årsregnskabet skal fondsmæglerselskabet give  

 Finanstilsynet en opgørelse over, hvad det ejer af aktier i  

 fondsmæglerselskaber og pengeinstitutter.
 Stk. 5. Et fondsmæglerselskab må ikke erhverve egne aktier til et  

 større samlet pålydende end 10 pct. af aktiekapitalen.
Stk. 6. Ved opgørelsen af de i stk. 1, 2 og 5 nævnte grænser  

 indgår tillige de aktiekøbs- og aktiesalgsforretninger m.v., som  

 fondsmæglerselskabet har indgået.
Finanstilsynet fastsætter nærmere  

 bestemmelser herom.
 Stk. 7. Finanstilsynet kan undtage fra bestemmelsen i stk. 2, 2.  

 pkt.
 § 22. Et fondsmæglerselskab skal have en efter dets forhold  

 forsvarlig beholdning af likvide midler.
Stk. 2. Finanstilsynet kan stille krav om en forøgelse af de  

 likvide midler, hvis disse ikke skønnes at være forsvarlige.
Finanstilsynet  

 fastsætter en frist for opfyldelsen af kravene.
Kapitel 8 Regnskab og revision § 23. Reglerne i bank- og sparekasselovens kapitel 7 om  

 regnskabsaflæggelse, revision og konsolidering finder tilsvarende anvendelse  

 på fondsmæglerselskaber.
 Stk. 2. Finanstilsynet kan fastsætte særlige regler om regnskab,  

 revision og konsolidering for fondsmæglerselskaber.
 Stk. 3. Finanstilsynet kan fastsætte nærmere regler for  

 transaktioner, der gennemføres mellem et fondsmæglerselskab og virksomheder,  

 der direkte eller indirekte er forbundet med fondsmæglerselskabet som  

 dattervirksomhed, moderselskab eller som moderselskabets associerede  

 virksomheder og øvrige dattervirksomheder, herunder regler om, hvilke krav  

 der kan stilles til fondsmæglerselskabets ledelse og revision.
Kapitel 9 Inddragelse af tilladelse og opløsning § 24. Finanstilsynet kan inddrage et fondsmæglerselskabs  

 tilladelse, 1) hvis virksomhed som fondsmæglerselskab ikke påbegyndes inden 12 måneder  

 efter tilladelsens meddelelse, 2) hvis virksomhed som fondsmæglerselskab ikke udøves i en periode på over  

 6 måneder, 3) hvis fondsmæglerselskabet gør sig skyldig i grov eller gentagen  

 overtrædelse af bestemmelser i denne lov eller af forskrifter udstedt i  

 medfør af loven, §§ 5 og 6 i lov om værdipapirhandel m.v. eller 4) i de i § 5, stk. 6, 7 og 9, nævnte tilfælde.
 Stk. 2. Opfylder fondsmæglerselskabet ikke solvenskravet i § 16  

 eller kapitalkravet i § 4, stk. 1, og har det ikke tilvejebragt den  

 foreskrevne kapital inden for den i § 16, stk. 3, fastsatte frist eller  

 tilpasset sine faste omkostninger, jf. § 4, stk. 1, inden for en af  

 Finanstilsynet fastsat frist, skal Finanstilsynet inddrage tilladelsen.  

 Finanstilsynet kan bestemme, at bestyrelsen inden for en nærmere angiven  

 frist uanset vedtægternes bestemmelse herom skal indkalde generalforsamlingen  

 og redegøre for fondsmæglerselskabets økonomiske forhold.
 § 25. Opfylder et fondsmæglerselskabs ansvarlige kapital ikke  

 kapitalkravet på tilladelsestidspunktet i henhold til § 3, kan Finanstilsynet  

 enten fastsætte en frist til at bringe den ansvarlige kapital op på dette  

 minimum eller straks inddrage tilladelsen.
 Stk. 2. Stk. 1 gælder ikke for fondsmæglerselskaber omfattet af §  

 3, stk. 3, som har påbegyndt virksomhed før lovens ikrafttræden, og hvis  

 ansvarlige kapital på dette tidspunkt ikke opfyldte kapitalkravet i henhold  

 til § 3, stk. 3. Den ansvarlige kapital skal for disse selskaber inden 3 år  

 efter lovens ikrafttræden svare til modværdien af mindst 150.000 ecu og  

 senest 5 år efter lovens ikrafttræden til modværdien af mindst 300.000 ecu.  

 Stk. 1 gælder heller ikke for børsmæglerselskaber, som har påbegyndt  

 virksomhed før lovens ikrafttræden, og hvis ansvarlige kapital på dette  

 tidspunkt ikke opfyldte kapitalkravet i henhold til § 3, stk. 2. Den  

 ansvarlige kapital skal for disse selskaber senest den 1. juli 1996 svare til  

 modværdien af mindst 730.000 ecu og senest den 1. januar 1997 svare til  

 modværdien af mindst 1 mio. ecu.
Stk. 3. Har de i stk. 2 nævnte fondsmæglerselskaber påbegyndt  

 virksomhed i selskabsform før den 1. juli 1995, skal den ansvarlige kapital  

 altid udgøre et beløb svarende til det, som den ansvarlige kapital udgjorde  

 på denne dato, dog mindst 500.000 kr.
Fondsmæglerselskaber, der har påbegyndt  

 virksomhed i selskabsform efter den 1. juli 1995, men før lovens  

 ikrafttræden, skal altid have en ansvarlig kapital svarende til det beløb,  

 som den ansvarlige kapital udgjorde, da selskabet påbegyndte sin virksomhed,  

 dog mindst 500.000 kr.
Fondsmæglerselskaber, der før lovens ikrafttræden drev  

 virksomhed i et personligt ejet firma, skal altid have en ansvarlig kapital  

 svarende til 500.000 kr.
Falder den ansvarlige kapital for de i stk. 2 nævnte  

 fondsmæglerselskaber under de i 1. og 2. pkt. nævnte beløb, eller hvis stk.  

 2, 2. pkt., ikke er opfyldt, kan Finanstilsynet enten fastsætte en frist til  

 at bringe den ansvarlige kapital op på de nævnte minimumsbeløb eller straks  

 inddrage tilladelsen.
 Stk. 4. Overtages kontrollen med et fondsmæglerselskab, der er  

 omfattet af stk. 2, af en anden fysisk eller juridisk person, skal  

 fondsmæglerselskabets ansvarlige kapital inden 3 måneder fra  

 overtagelsestidspunktet opfylde kapitalkravet i henhold til § 3, jf. dog §  

 30, stk. 2.
 § 26. Finanstilsynet kan efter de procedurer, der er fastsat i  

 Rådets direktiv om investeringsservice i forbindelse med værdipapirer,  

 forbyde et udenlandsk fondsmæglerselskab med hjemsted i et andet land inden  

 for Den Europæiske Union eller lande, som Fællesskabet har indgået  

 samarbejdsaftale med, at udøve virksomhed her i landet gennem en filial eller  

 i form af grænseoverskridende tjenesteydelser, hvis selskabet groft eller  

 gentagne gange har overtrådt bestemmelser i denne lov, regler udfærdiget i  

 medfør af loven eller anden lovgivning, der retter sig mod finansiel  

 virksomhed, og det ikke ved påbud eller sanktioner efter denne lov har været  

 muligt at bringe overtrædelserne til ophør.
 § 27. Finanstilsynet kan anmelde betalingsstandsning for et  

 fondsmæglerselskab, når hensynet til investorernes interesser tilsiger det.
 Stk. 2. En anmeldelse om betalingsstandsning kan ikke  

 tilbagekaldes af fondsmæglerselskabet uden samtykke fra Finanstilsynet.
§ 28. Inddrages et fondsmæglerselskabs tilladelse, skal  

 fondsmæglervirksomheden afvikles.
Anden virksomhed må ikke påbegyndes, før  

 afviklingen er afsluttet.
 Stk. 2. Sker afviklingen på anden måde end ved likvidation,  

 konkurs eller i henhold til § 30, skal afviklingens form, indhold og  

 gennemførelse godkendes af Finanstilsynet.
 § 29. Bliver et fondsmæglerselskab insolvent, kan Finanstilsynet  

 indgive konkursbegæring.
Kapitel 10 Fusion § 30. Et fondsmæglerselskab må ikke uden Finanstilsynets  

 tilladelse overtage et fondsmæglerselskab eller en forretningsafdeling af et  

 sådant.
Tilsvarende gælder, hvor et fondsmæglerselskab sammensmeltes med et  

 andet fondsmæglerselskab.
 Stk. 2. Den samlede ansvarlige kapital i det fondsmæglerselskab,  

 der opstår i forbindelse med en fusion af to eller flere  

 fondsmæglerselskaber, der er omfattet af § 25, stk. 2, må ikke være mindre  

 end de fusionerede selskabers samlede ansvarlige kapital på tidspunktet for  

 fusionen, så længe det fusionerede fondsmæglerselskab ikke opfylder  

 kapitalkravet i henhold til § 3. Falder den samlede ansvarlige kapital under  

 beløbet på fusionstidspunktet, kan Finanstilsynet enten fastsætte en frist  

 til at bringe den ansvarlige kapital op på dette minimum eller straks  

 inddrage tilladelsen.
Kapitel 11 Tilsyn § 31. Finanstilsynet påser overholdelsen af denne lov og af de  

 bestemmelser, der er udstedt i medfør af loven.
Erhvervs- og  

 Selskabsstyrelsen påser overholdelsen af § 5, stk. 4 og 5.
 Stk. 2. § 49, stk. 3, § 50, stk. 1, 1. og 2. pkt., og stk. 2-4, §§  

 50 b og 51 i lov om banker og sparekasser m.v. finder tilsvarende anvendelse  

 for Finanstilsynets tilsyn efter denne lov.
 Stk. 3. I det omfang det er nødvendigt for bedømmelsen af et  

 fondsmæglerselskabs økonomiske stilling, har Finanstilsynet adgang til at  

 indhente oplysninger og foretage inspektionsbesøg hos virksomheder, med  

 hvilke fondsmæglerselskabet har særlig direkte eller indirekte forbindelse,  

 jf. definitionerne i årsregnskabslovens § 1, stk. 2, nr. 5, 7 og 8.
 Stk. 4. Finanstilsynet kan kræve alle oplysninger, herunder  

 regnskaber og regnskabsmateriale, udskrift af bøger, andre forretningspapirer  

 og elektronisk lagrede data, som skønnes nødvendige for Finanstilsynets  

 virksomhed eller til afgørelse af, om en fysisk eller juridisk person er  

 omfattet af lovens bestemmelser.
§ 32. Udgifterne ved tilsynet afholdes af fondsmæglerselskaberne  

 efter regler fastsat af erhvervsministeren.
Bidrag tillægges udpantningsret.
Kapitel 12 Delegations- og klagebestemmelser § 33. Henlægger erhvervsministeren sine beføjelser efter loven til  

 Finanstilsynet, kan ministeren fastsætte regler om klageadgangen, herunder at  

 klager ikke kan indbringes for højere administrativ myndighed.
 § 34. Afgørelser truffet af Finanstilsynet eller Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Erhvervsministeriets Erhvervsankenævn senest 4 uger  

 efter, at afgørelsen er meddelt den pågældende.
Kapitel 13 Straffebestemmelser m.v.
 § 35. Undlader et fondsmæglerselskabs bestyrelse, direktion eller  

 revisor i rette tid at efterkomme de pligter, som efter loven påhviler dem  

 over for Finanstilsynet eller Erhvervs- og Selskabsstyrelsen, kan  

 Finanstilsynet henholdsvis Erhvervs- og Selskabsstyrelsen som tvangsmiddel  

 pålægge de pågældende daglige eller ugentlige bøder.
 Stk. 2. Undlader en af de i § 31, stk. 3, nævnte virksomheder at  

 opfylde de pligter, som efter denne bestemmelse påhviler virksomhederne, kan  

 Finanstilsynet som tvangsmiddel pålægge virksomheden som sådan eller de for  

 virksomheden ansvarlige personer daglige eller ugentlige bøder.
 § 36. Overtrædelse af bestemmelserne i § 1, stk. 2, 4 og 6, § 2,  

 stk. 1 og 2, § 5, stk. 1 og 2, § 7, stk. 1, 4, 5 og 7, § 9, stk. 1, 6, 7 og  

 8, §§ 11-14, § 16, stk. 3, § 18, stk. 5, § 19, stk. 1-4, § 20, stk. 1-4, §  

 21, stk. 1, 2, 4 og 5, § 23, § 28 og § 30 straffes med bøde eller hæfte, for  

 så vidt højere straf ikke er forskyldt efter anden lovgivning.
Stk. 2. Bestyrelsesmedlemmer, deres suppleanter, revisorer,  

 direktører og øvrige ansatte, som uberettiget videregiver eller udnytter  

 fortrolige oplysninger, som de under udøvelsen af deres hverv har fået  

 kendskab til, straffes med bøde, for så vidt højere straf ikke er forskyldt  

 efter borgerlig straffelov.
Det samme gælder sådanne personer i et finansielt  

 holdingselskab, for så vidt angår de oplysninger, der af et  

 fondsmæglerselskab skal afgives til finansielle holdingselskaber efter § 23,  

 jf. bank- og sparekasselovens § 37 a, stk. 9. Sædvanlige oplysninger om  

 kundeforhold kan videregives til koncernvirksomheder, jf. årsregnskabslovens  

 § 1, stk. 2, nr. 8, der er underlagt tavshedspligt som nævnt i 1. pkt.,  

 såfremt dette er erhvervsmæssigt begrundet.
Oplysninger om rent private  

 forhold må dog kun videregives med kundens samtykke.
Ansatte i  

 koncernforhold, der får sådanne oplysninger, er underkastet den i 1. pkt.  

 nævnte tavshedspligt.
 Stk. 3. Giver personer, der er knyttet til et fondsmæglerselskab,  

 urigtige eller vildledende oplysninger om forhold vedrørende selskabet til  

 tilsynet, andre offentlige myndigheder eller til noget selskabsorgan,  

 straffes den pågældende med bøde eller hæfte, for så vidt højere straf ikke  

 er forskyldt efter borgerlig straffelov.
 Stk. 4. På samme måde som efter stk. 3 straffes personer, som er  

 knyttet til et fondsmæglerselskab, og som med forsæt eller ved grov  

 uagtsomhed giver urigtige eller vildledende oplysninger til offentligheden  

 eller til fondsmæglerselskabets kunder eller påfører eller fremkalder  

 nærliggende fare for, at der påføres fondsmæglerselskabet tab ved dets  

 virksomhed.
 Stk. 5. Undlader et medlem af et fondsmæglerselskabs bestyrelse  

 eller direktion at træffe nødvendige foranstaltninger i tilfælde af tab eller  

 nærliggende fare for tab af en væsentlig størrelse, straffes vedkommende med  

 bøde eller hæfte, for så vidt højere straf ikke er forskyldt efter anden  

 lovgivning.
 Stk. 6. Den, der forsætligt eller groft uagtsomt undlader at  

 afgive oplysninger eller afgiver urigtige eller vildledende oplysninger i  

 henhold til § 31, stk. 4, straffes med bøde eller hæfte, for så vidt højere  

 straf ikke er forskyldt efter anden lovgivning.
 Stk. 7. I forskrifter, der gives af erhvervsministeren eller  

 Finanstilsynet i medfør af denne lov, kan der fastsættes straf af bøde for  

 overtrædelse af bestemmelser i forskrifterne.
Stk. 8. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 9. Forældelsesfristen for strafansvaret er 5 år.
Kapitel 14 Ikrafttræden og overgangsbestemmelser § 37. Tidspunktet for lovens eller dele af lovens ikrafttræden  

 fastsættes af erhvervsministeren, for så vidt angår § 42 efter drøftelse med  

 skatteministeren.
 Stk. 2. Et børsmæglerselskab, der har tilladelse til at deltage i  

 handelen over Københavns Fondsbørs' handelssystemer, kan fortsætte  

 virksomheden uden at søge om ny tilladelse, såfremt aktiekapitalen ved lovens  

 ikrafttræden overstiger den i § 3, stk. 2, nævnte startkapital.  

 Børsmæglerselskabet skal senest 1 måned efter lovens ikrafttrædelse indgive  

 anmeldelse til Finanstilsynet om, hvilke former for tjenesteydelser i henhold  

 til bilag 1, afsnit A, og dertil knyttede accessoriske tjenesteydelser i  

 henhold til bilag 1, afsnit C, børsmæglerselskabet udfører.
Stk. 3. Virksomheder, der ikke er omfattet af stk. 2, og som har  

 påbegyndt virksomheden før lovens ikrafttræden, skal senest 6 måneder efter,  

 at § 3, stk. 3, er trådt i kraft, have indgivet ansøgning om tilladelse til  

 Finanstilsynet.
Virksomheden kan herefter fortsætte sin virksomhed her i  

 landet uden tilladelse, indtil Finanstilsynet har truffet afgørelse om  

 ansøgningen.
 Stk. 4. Direktører, vicedirektører og underdirektører samt  

 filialbestyrere og dermed ligestillede, der ved lovens ikrafttræden lovligt  

 drev selvstændig erhvervsvirksomhed eller som bestyrelsesmedlem, funktionær  

 eller på anden måde deltog i ledelsen eller driften af en anden  

 erhvervsvirksomhed end fondsmæglerselskabet, kan uanset bestemmelserne i § 11  

 efter anmeldelse til Finanstilsynet fortsætte sådan virksomhed.
 Stk. 5. Personer, der var aktionærer i børsmæglerselskaber ved  

 lovens ikrafttræden, skal ikke godkendes i medfør af § 9, stk. 1.
§ 38. Uanset bestemmelsen i § 19 kan et engagement uden for  

 handelsbeholdningen med en kunde eller gruppe af indbyrdes forbundne kunder  

 indtil den 31. december 1998 udgøre op til 35 pct. af fondsmæglerselskabets  

 ansvarlige kapital.
I samme periode kan Finanstilsynet i særlige tilfælde  

 tillade, at et engagement uden for handelsbeholdningen udgør op til 40 pct.  

 af den ansvarlige kapital.
Engagementet må dog ikke i disse særlige tilfælde  

 overstige 50 pct. af fondsmæglerselskabets kernekapital og  

 opskrivningshenlæggelser.
 Stk. 2. For engagementer, der den 5. februar 1993 oversteg 25 pct.  

 af et børsmæglerselskabs ansvarlige kapital, og som er indberettet senest den  

 1. april 1994, finder stk. 1 anvendelse indtil den 31. december 2001. Efter  

 den 31. december 1998 må engagementet uden for handelsbeholdningen dog ikke  

 overstige det beløb, som engagementet uden for handelsbeholdningen udgjorde  

 den 5. februar 1993.
Stk. 3. Uanset bestemmelsen i § 20 kan et engagement med en kunde  

 eller gruppe af indbyrdes forbundne kunder indtil den 31. december 1998  

 udgøre op til 35 pct. af fondsmæglerselskabets ansvarlige kapital med tillæg  

 af kortfristet supplerende kapital.
I samme periode kan Finanstilsynet i  

 særlige tilfælde tillade, at et engagement udgør op til 40 pct. af den  

 ansvarlige kapital med tillæg af kortfristet supplerende kapital.  

 Engagementet må dog ikke i disse særlige tilfælde overstige 50 pct. af  

 fondsmæglerselskabets kernekapital og opskrivningshenlæggelser.
 Stk. 4. For engagementer, der den 5. februar 1993 oversteg 25 pct.  

 af et børsmæglerselskabs ansvarlige kapital, og som er indberettet senest den  

 1. april 1994, finder stk. 3 anvendelse indtil den 31. december 2001. Efter  

 den 31. december 1998 må engagementet dog ikke overstige det beløb, som  

 engagementet udgjorde den 5. februar 1993.
 § 39. I næringslov, jf. lovbekendtgørelse nr. 185 af 25. marts  

 1988, som ændret ved lov nr. 936 af 27. december 1991 og lov nr. 453 af 30.  

 juni 1993, foretages følgende ændringer:
 1. § 22, stk. 1, affattes således:
»Ved vekselerervirksomhed forstås i denne lov arbitrageforretninger,  

 veksling af penge og køb eller salg for fremmed regning af værdipapirer, der  

 ikke er forbeholdt værdipapirhandlere, jf. § 4 i lov om værdipapirhandel  

 m.v.« 2. § 22, stk. 4, affattes således:
»Stk. 4. I det omfang vekselerervirksomhed er tilladt i  

 henhold til anden lovgivning, kan vekselerervirksomhed drives uden  

 næringsbrev.« § 40. I lov om Lønmodtagernes Dyrtidsfond, jf. lovbekendtgørelse  

 nr. 281 af 1. maj 1995, foretages følgende ændring:
 1. I § 6, stk. 3, ændres »børsmæglervirksomhed«  

 til: »fondsmæglervirksomhed«.
 § 41. I lov om Arbejdsmarkedets Tillægspension, jf.  

 lovbekendtgørelse nr. 280 af 1. maj 1995, som ændret ved lov nr. 358 af 14.  

 juni 1995, foretages følgende ændring:
 1. I § 26, stk. 5, ændres »børsmæglervirksomhed«  

 til: »fondsmæglervirksomhed«.
 § 42. I lov om afgift ved overdragelse af aktier m.v.  

 (aktieafgiftsloven), jf. lovbekendtgørelse nr. 718 af 1. august 1994,  

 foretages følgende ændring:
 1. I § 4, stk. 3, ændres »børsmæglerselskaber«  

 til: »fondsmæglerselskaber, herunder fondsmæglerselskaber, der er  

 børsmæglerselskaber,».
 § 43. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige grønlandske og færøske forhold tilsiger.
Bilag 1 AFSNIT A Tjenesteydelser 1) a) modtagelse og formidling for investorers regning af ordrer  

 vedrørende et eller flere af de i afsnit B nævnte instrumenter, b) udførelse af sådanne ordrer for tredjemands regning.
 2) Forretninger for egen regning med ethvert af de i afsnit B nævnte  

 instrumenter.
 3) Skønsmæssig porteføljepleje af de enkelte kunders  

 værdipapirbeholdninger efter instruks fra investorerne, såfremt  

 beholdningerne omfatter et eller flere af de i afsnit B nævnte instrumenter.
 4) Afsætningsgaranti i forbindelse med emissioner af et eller flere af de  

 i afsnit B nævnte instrumenter og/eller placering af sådanne emissioner.
AFSNIT B Instrumenter 1) a) værdipapirer, b) andele udstedt af institutter for kollektiv investering.
 2) Pengemarkedsinstrumenter.
 3) Finansielle futures, herunder tilsvarende instrumenter, der afregnes  

 kontant.
 4) Fremtidige renteaftaler (FRA-kontrakter).
 5) Rente- og valutaswaps samt swaps på aktier og aktieindeks.
6) Optioner på at erhverve eller afhænde et instrument, der falder ind  

 under dette afsnit i bilaget, herunder tilsvarende instrumenter, der afregnes  

 kontant.
I denne kategori indgår valuta- og renteoptioner.
 7) Råvareinstrumenter m.v., herunder tilsvarende instrumenter, der  

 afregnes kontant.
AFSNIT C Accessoriske tjenesteydelser 1) Opbevaring og forvaltning i forbindelse med et eller flere af de i  

 afsnit B nævnte instrumenter.
 2) Boksudlejning.
 3) Kredit- eller långivning til en investor, således at denne kan udføre  

 en transaktion med et eller flere af de i afsnit B nævnte instrumenter,  

 såfremt den virksomhed, der yder kreditten eller lånet, deltager i  

 transaktionen.
 4) Rådgivning til virksomheder vedrørende kapitalstrukturer,  

 industristrategi og dermed beslægtede spørgsmål samt rådgivning og  

 tjenesteydelser vedrørende fusioner og opkøb af virksomheder.
 5) Tjenesteydelser i forbindelse med afsætningsgaranti.
 6) Investeringsrådgivning vedrørende et eller flere af de i afsnit B  

 nævnte instrumenter.
 7) Valutatransaktioner, når de pågældende transaktioner er et led i  

 ydelsen af investeringsservice.
(* 1) Loven indeholder bestemmelser, der gennemfører Rådets direktiv nr.  

 93/6/EØF af 15. marts 1993 om kravene til investeringsselskabers og  

 kreditinstitutters kapitalgrundlag, EF-Tidende, nr.
L 141, s. 1, og Rådets  

 direktiv nr. 93/22/EØF af 10. maj 1993 om investeringsservice i forbindelse  

 med værdipapirer, EF-Tidende, nr.
L 141, s. 27 og Europa-Parlamentets og  

 Rådets direktiv nr. 95/26/EF af 29. juni 1995 om ændring af direktiv  

 77/780/EØF og 89/646/EØF om kreditinstitutter, direktiv 73/239/EØF og  

 92/49/EØF om skadesforsikring, direktiv 79/267/EØF og 92/96/EØF om  

 livsforsikring, direktiv 93/22/EØF om investeringsselskaber og direktiv  

 85/611/EØF om institutter for kollektiv investering i værdipapirer  

 (investeringsinstitutter), med henblik på at styrke tilsynet på disse  

 områder, EF-Tidende nr.
L 168, s. 7.
