Nr LSF 229 Forslag til Lov om social service Fremsat af socialministeren (Karen Jespersen) den 16. april 1997 Vedtaget ved tredjebehandling den 30. maj 1997 Lov nr. 454 af 10/06/1997 Afsnit I Indledning Kapitel 1 Formål § 1. Formålet med denne lov er 1) at tilbyde rådgivning og støtte for at forebygge sociale problemer, 2) at tilbyde en række almene serviceydelser, der også kan have et  

 forebyggende sigte, og 3) at tilgodese behov, der følger af nedsat fysisk eller psykisk  

 funktionsevne eller særlige sociale problemer.
 Stk. 2. Formålet med hjælpen efter denne lov er at fremme den  

 enkeltes mulighed for at klare sig selv eller at lette den daglige tilværelse  

 og forbedre livskvaliteten.
Stk. 3. Hjælpen efter denne lov bygger på den enkeltes ansvar for  

 sig selv og sin familie.
Hjælpen tilrettelægges ud fra den enkelte persons  

 behov og forudsætninger og i samarbejde med den enkelte.
Lovens område § 2. Enhver, der opholder sig lovligt her i landet, har ret til  

 hjælp efter denne lov.
 Stk. 2. Socialministeren fastsætter regler om betingelserne for i  

 særlige tilfælde at få hjælp efter denne lov under midlertidige ophold i  

 udlandet.
Stk. 3. Der kan ved aftale med andre stater eller internationale  

 organisationer gives kommunen og amtskommunen mulighed for at yde hjælp til  

 behandling eller pleje m.v. af længere varighed her i landet til personer,  

 som har særlig tilknytning til landet, men som på ansøgningstidspunktet ikke  

 har ophold her i landet.
Det samme gælder til herboende personers behandling  

 eller pleje m.v., når de tager ophold i et andet land, hvortil de pågældende  

 har særlig tilknytning.
Kapitel 2 Rådgivning § 3. Kommunen sørger for, at enhver har mulighed for at få gratis  

 rådgivning.
Formålet med rådgivningen er at forebygge sociale problemer og at  

 hjælpe borgeren over øjeblikkelige vanskeligheder og på længere sigt sætte  

 denne i stand til at løse opståede problemer ved egen hjælp.
Rådgivning skal  

 kunne gives som et anonymt og åbent tilbud.
Rådgivningen kan gives særskilt  

 eller i forbindelse med anden hjælp efter denne eller anden lovgivning.
 Stk. 2. Kommunen skal i forbindelse med rådgivningen være  

 opmærksom på, om den enkelte har behov for anden form for hjælp efter denne  

 eller anden lovgivning.
Afsnit II Børn og unge Kapitel 3 Generelle bestemmelser § 4. Kommunen og amtskommunen sørger for, at de opgaver og tilbud,  

 der omfatter børn, unge og deres familier, udføres i samarbejde med  

 forældrene og på en sådan måde, at det fremmer børns og unges udvikling,  

 trivsel og selvstændighed.
Dette gælder både ved udførelsen af det generelle  

 og forebyggende arbejde og ved den målrettede indsats over for børn og unge  

 med nedsat fysisk eller psykisk funktionsevne eller med et andet særligt  

 behov for støtte.
 Stk. 2. Kommunen og amtskommunen sørger for, at den indsats, der  

 iværksættes efter denne lov over for børn og unge med nedsat fysisk eller  

 psykisk funktionsevne eller med et andet særligt behov for støtte, sættes i  

 sammenhæng med den indsats, der iværksættes over for de samme børn og unge  

 efter anden lovgivning.
Rådgivning § 5. Kommunen sørger for, at forældre med børn og unge eller  

 andre, der faktisk sørger for et barn eller en ung, kan få en gratis  

 familieorienteret rådgivning til løsning af vanskeligheder i familien.  

 Kommunen er forpligtet til ved opsøgende arbejde at tilbyde denne rådgivning  

 til enhver, som på grund af særlige forhold må antages at have behov for det.  

Stk. 2. Såvel forældre som børn og unge, der alene søger rådgivning,  

 skal kunne modtage denne anonymt og som et åbent tilbud.
Tilsyn § 6. Kommunen fører tilsyn med de forhold, hvorunder børn og unge  

 under 18 år i kommunen lever, jf. § 33.
Kapitel 4 Dagtilbud til børn § 7. Kommunen sørger for, at der er det nødvendige antal pladser i  

 dagtilbud til børn, jf. dog § 16, med henblik på at give pædagogiske, sociale  

 og pasningsmæssige tilbud.
Kommunen har det overordnede ansvar for  

 dagtilbudene.
Stk. 2. Dagtilbudene kan etableres som daginstitutioner, dagpleje  

 og puljeordninger.
Tilrettelæggelse af dagtilbudene skal fastlægges i  

 overensstemmelse med § 4.
Formål § 8. Kommunen fastsætter mål og rammer for dagtilbudenes arbejde  

 som en integreret del både af kommunens samlede generelle tilbud til børn og  

 af den forebyggende og støttende indsats over for børn, herunder børn med  

 nedsat fysisk eller psykisk funktionsevne eller med andet behov for støtte.
 Stk. 2. Dagtilbudene skal i samarbejde med forældrene give børn  

 omsorg og støtte det enkelte barns tilegnelse og udvikling af sociale og  

 almene færdigheder med henblik på at styrke det enkelte barns alsidige  

 udvikling og selvværd og at bidrage til, at børn får en god og tryg opvækst.
 Stk. 3. Dagtilbudene skal give muligheder for oplevelser og  

 aktiviteter, der bidrager til at stimulere barnets fantasi, kreativitet og  

 sproglige udvikling, samt give barnet rum til at lege og lære og til fysisk  

 udfoldelse, samvær og mulighed for udforskning af omgivelserne.
 Stk. 4. Dagtilbudene skal give børn mulighed for medbestemmelse og  

 medansvar og som led heri bidrage til at udvikle børns selvstændighed og  

 evner til at indgå i forpligtende fællesskaber.
 Stk. 5. Dagtilbudene skal medvirke til at give børn forståelse for  

 kulturelle værdier og for samspillet med naturen.
Daginstitutioner § 9. Daginstutioner kan drives af en eller flere kommuner eller  

 som selvejende institutioner efter aftale med kommunen.
Kommunal dagpleje § 10. Kommunen kan tilbyde pladser til børn i kommunal dagpleje  

 etableret i private hjem og andre lokaler i børnenes hjemlige miljø, der  

 forud er godkendt af kommunen til dette formål.
Der kan i den enkelte  

 dagpleje modtages op til 5 børn.
Varetages dagplejen af flere personer, kan  

 kommunen beslutte, at der i dagplejen kan modtages op til 10 børn.
Stk. 2. Kommunen kan beslutte, at dagplejerens egne børn under 3  

 år kan indgå i det antal børn, dagplejeren modtager betaling for.
Kommunens  

 afgørelse herom kan ikke indbringes for anden administrativ myndighed.
Puljeordninger § 11. Kommunen kan til puljeordninger for børn yde et tilskud pr.  

 barn.
 Stk. 2. Kommunen indgår aftale med puljeordningen om drift af  

 ordningen.
Optagelse § 12. Kommunen træffer afgørelse om optagelse i et dagtilbud.  

 Afgørelsen kan ikke indbringes for anden administrativ myndighed.
Kommunen  

 kan bestemme, at selvejende daginstitutioner efter § 9 og puljeordninger  

 efter § 11 ikke er omfattet af 1. pkt.
 Stk. 2. Anvisning af pladser sker efter anciennitet.
 Stk. 3. Anvisning efter anciennitet kan dog fraviges, hvis et barn  

 af sociale eller pædagogiske grunde har et særligt behov for en plads i et  

 dagtilbud.
 Stk. 4. I andre særlige tilfælde, hvor der er et akut behov for en  

 plads i et dagtilbud, vil anvisning efter anciennitet kunne fraviges i  

 begrænset omfang.
 Stk. 5. Kommunen kan hverken permanent eller midlertidigt opsige  

 et barn af et dagtilbud, fordi en eller begge forældre bliver ledige.
Forældrebestyrelser i kommunale dagtilbud § 13. Ved alle kommunale daginstitutioner og den kommunale  

 dagpleje oprettes en bestyrelse med et flertal af valgte forældre.  

 Medarbejderne i dagtilbudene skal være repræsenteret i bestyrelsen.
Kommunen  

 kan beslutte, at medarbejderrepræsentanterne skal have stemmeret.
Stk. 2. Forældrebestyrelsen i daginstitutionen fastsætter  

 principper for institutionens arbejde og for anvendelsen af en budgetramme  

 for hver enkelt institution inden for de af kommunen fastsatte mål og rammer.  

 Forældrebestyrelsen har indstillingsret til kommunen i forbindelse med  

 ansættelse af personale i daginstitutionen.
Forældrebestyrelsen i den  

 kommunale dagpleje fastsætter overordnede principper for dagplejens arbejde  

 og for anvendelsen af en budgetramme for dagplejen inden for de af kommunen  

 fastsatte mål og rammer.
 Stk. 3. Dagtilbudets leder har den administrative og pædagogiske  

 ledelse af tilbudet og er ansvarlig for tilbudets arbejde over for  

 forældrebestyrelsen og kommunen.
 Stk. 4. Kommunens beføjelser efter §§ 6, 10, 12 og 15 om tilsyn,  

 godkendelse af dagplejehjem, afgørelse om optagelse, tildeling af fripladser  

 og forældrebetaling samt de beføjelser, der følger af den kommunale  

 bevillings- og arbejdsgiverkompetence, kan ikke overdrages til en  

 forældrebestyrelse.
 Stk. 5. Kommunen fastsætter efter indhentet udtalelse fra  

 forældrebestyrelserne vedtægter for styrelsen af de kommunale dagtilbud.
Forældrebestyrelser i selvejende daginstitutioner § 14. Ved alle selvejende daginstitutioner for børn skal der  

 oprettes en forældrebestyrelse med et flertal af valgte forældre og med  

 repræsentation af institutionens medarbejdere.
Dette gælder dog ikke i  

 tilfælde, hvor den selvejende institutions bestyrelse består af et flertal af  

 valgte forældre.
Den selvejende daginstitutions bestyrelse udarbejder efter  

 indhentet udtalelse fra en forældrebestyrelse en vedtægt for styrelsen af  

 institutionen.
Vedtægten godkendes af kommunen.
Stk. 2. I selvejende daginstitutioner, hvor der oprettes en  

 forældrebestyrelse, skal det fastlægges i vedtægten, at forældrebestyrelsen  

 fastsætter principper for institutionens arbejde og for anvendelse af en  

 budgetramme for institutionen samt har indstillingsret i forbindelse med  

 ansættelse af personale i institutionen.
Forældrebestyrelsen varetager sine  

 opgaver inden for de af kommunen fastsatte mål og rammer og det i vedtægten  

 fastsatte formål og idegrundlag.
 Stk. 3. Lederen af den selvejende daginstitution har den  

 administrative og pædagogiske ledelse af institutionen og er ansvarlig for  

 daginstitutionens arbejde over for forældrebestyrelsen og for bestyrelsen for  

 den selvejende institution.
Betaling § 15. Forældrene betaler for opholdet i dagtilbudet med et beløb,  

 der svarer til 30 pct. af de budgetterede udgifter ved ophold i dagtilbudet,  

 bortset fra ejendomsudgifter, herunder husleje og vedligeholdelse, jf. dog  

 stk. 4.
Stk. 2. Kommunen afgør, om betalingen skal beregnes på grundlag af  

 udgifterne ved driften af den enkelte daginstitution eller på grundlag af de  

 gennemsnitlige udgifter ved driften af daginstitutioner af samme type i  

 kommunen.
Betalingen for ophold i ordninger efter § 11 beregnes dog på  

 grundlag af udgifterne ved driften af den enkelte ordning, jf. § 144, stk. 3.
 Stk. 3. For den kommunale dagpleje beregnes betalingen på grundlag  

 af de gennemsnitlige udgifter ved opholdet i den kommunale dagpleje.
 Stk. 4. Socialministeren fastsætter nærmere regler om betalingen  

 efter stk. 1 og kan herunder bestemme, at der skal ske nedsættelse eller  

 bortfald af betalingen under hensyn til forældrenes økonomiske forhold og  

 børnenes særlige behov for ophold i dagtilbud.
 Stk. 5. Betalingen fastsættes for et regnskabsår ad gangen på  

 grundlag af dagtilbudenes budgetter.
Særlige dagtilbud § 16. Amtskommunen sørger for, at der er det nødvendige antal  

 pladser i særlige dagtilbud til børn, der på grund af betydelig og varigt  

 nedsat fysisk eller psykisk funktionsevne har et særligt behov for støtte,  

 behandling m.v., der ikke kan dækkes gennem ophold i et af de almindelige  

 dagtilbud, jf. § 7.
 Stk. 2. Tilbud efter stk. 1 kan oprettes og drives af en  

 amtskommune, af en kommune efter aftale med amtskommunen eller af en  

 selvejende institution, som amtskommunen indgår aftale med.
 Stk. 3. Socialministeren fastsætter regler om forældrebestyrelser  

 i særlige dagtilbud.
 § 17. Amtskommunen træffer afgørelse om optagelse i et særligt  

 dagtilbud efter indstilling fra opholdskommunen.
 § 18. Forældrene betaler for opholdet i de særlige dagtilbud efter  

 regler, der fastsættes af socialministeren.
Kapitel 5 Klubtilbud og andre socialpædagogiske fritidstilbud til større børn og  

 unge § 19. Kommunen sørger for, at der er de nødvendige klubtilbud og  

 andre socialpædagogiske fritidstilbud til større børn og unge, jf. dog § 23.
 Stk. 2. Tilbudene skal i samarbejde med de større børn og unge  

 skabe aktiviteter og samværsformer, der fremmer den enkeltes alsidige  

 udvikling og selvstændighed samt evne til at indgå i et forpligtende  

 fællesskab.
 Stk. 3. Tilbudene indgår som led i kommunens generelle  

 fritidstilbud til børn og unge og skal efter kommunens beslutning også kunne  

 rette sit arbejde mod børn og unge med behov for støtte.
 Stk. 4. Kommunen fastsætter mål og rammer for tilbudenes arbejde  

 som en integreret del af kommunens samlede fritidsmæssige, forebyggende og  

 støttende indsats over for børn og unge.
Stk. 5. Kommunen fastsætter retningslinjer, der sikrer børn og  

 unge indflydelse på indholdet i det enkelte tilbud.
Kommunen kan beslutte, at  

 reglerne om forældrebestyrelser, jf. §§ 13 og 14, finder anvendelse på visse  

 tilbud.
§ 20. Klubber og andre socialpædagogiske fritidstilbud kan  

 oprettes og drives af en eller flere kommuner eller som selvejende  

 institutioner med aftale med kommunen.
Kommunen kan til private klubordninger  

 for større børn og unge yde et tilskud pr. barn eller ung.
Optagelse og udmeldelse § 21. Kommunen træffer afgørelse om optagelse i og udmeldelse af  

 klubber og andre socialpædagogiske fritidstilbud.
Afgørelsen kan ikke  

 indbringes for anden administrativ myndighed.
 Stk. 2. Kommunen kan for selvejende institutioner og private  

 klubordninger efter § 20 bestemme, at lederen af den enkelte ordning træffer  

 afgørelse om optagelse og udmeldelse efter retningslinjer fastsat af  

 kommunen.
Betaling § 22. Kommunen fastsætter betaling for deltagelse i klubber og  

 andre socialpædagogiske fritidstilbud og kan beslutte, at der ikke skal ydes  

 betaling for deltagelse i enkelte tilbud eller typer af tilbud.
Betalingen  

 kan højst udgøre 20 pct. af udgifterne ved driften af det enkelte tilbud  

 eller af de gennemsnitlige udgifter ved driften af samme type af tilbud i  

 kommunen, som disse opgøres efter § 15, stk. 1. For private klubordninger,  

 jf. § 20, 2. pkt., beregnes betalingen på grundlag af udgifterne ved driften  

 af den enkelte ordning.
Stk. 2. Socialministeren fastsætter nærmere regler om betalingen  

 efter stk. 1 og kan bestemme, at der kan opkræves særskilt betaling for  

 materialeforbrug og forplejning.
Socialministeren kan endvidere fastsætte, at  

 der skal ske nedsættelse eller bortfald af betaling under hensyn til  

 forældrenes økonomiske forhold og barnets eller den unges særlige behov for  

 deltagelse i tilbudet.
Særlige klubtilbud § 23. Amtskommunen sørger for, at der er det nødvendige antal  

 pladser i særlige klubtilbud til større børn og unge, der på grund af  

 betydelig og varigt nedsat fysisk eller psykisk funktionsevne har et særligt  

 behov for støtte, behandling m.v., der ikke kan dækkes gennem deltagelse i et  

 af de i § 19 nævnte tilbud.
 Stk. 2. Tilbud efter stk. 1 kan oprettes og drives af en  

 amtskommune, en kommune efter aftale med amtskommunen eller af en selvejende  

 institution, som amtskommunen indgår aftale med.
 § 24. Amtskommunen træffer afgørelse om optagelse i et særligt  

 klubtilbud efter indstilling fra opholdskommunen.
 § 25. Forældrene betaler for opholdet i de særlige klubtilbud  

 efter regler, der fastsættes af socialministeren.
Kapitel 6 Økonomiske tilskud m.v.
Tilskud til forældre, der vælger privat pasning § 26. Kommunen kan beslutte at give forældre med børn i alderen  

 fra 24 uger til og med 5 år, dog længst til barnet begynder i  

 børnehaveklasse, mulighed for at vælge et økonomisk tilskud til brug for en  

 privat pasningsordning i stedet for at benytte en plads i et dagtilbud, jf. §  

 7, stk. 1. Kommunen kan beslutte, at der kun gives tilskud til forældre med  

 børn i en bestemt del af aldersgruppen.
 Stk. 2. Tilskud efter stk. 1 kan ydes fra det tidspunkt, hvor  

 barnet optages i et dagtilbud, jf. § 7, stk. 1. Der kan maksimalt udbetales  

 tre tilskud til samme husstand.
 Stk. 3. Hvis kommunen i forbindelse med iværksættelse af  

 hjælpeforanstaltninger efter § 40 anser det for nødvendigt, at et barn er  

 optaget i et dagtilbud, kan kommunen beslutte, at forældrene ikke kan få  

 tilskud efter stk. 1.
 Stk. 4. Kommunen fastsætter størrelsen af tilskuddet efter stk. 1.  

 Tilskuddet fastsættes ens for alle børn inden for samme aldergruppe.  

 Tilskuddet kan højst udgøre 70 pct. af forældrenes dokumenterede udgifter til  

 den private pasningsordning, dog maksimalt 85 pct. af den billigste  

 nettoudgift pr. plads i et dagtilbud til samme aldersgruppe i kommunen.
Stk. 5. Tilskuddet efter stk. 1 udbetales månedligt forud.  

 Tilskuddet udbetales første gang for den måned, hvor den private pasning  

 påbegyndes.
Tilskuddet udbetales sidste gang for den måned, i hvilken retten  

 til tilskuddet ophører.
 Stk. 6. Kommunen fastsætter retninglinjer for optagelse af børn i  

 et dagtilbud, når tilskuddet til privat pasning bortfalder.
 Stk. 7. Tilskuddet efter stk. 1 indgår ikke ved beregning af  

 ydelser efter den sociale lovgivning eller lovgivningen om uddannelsesstøtte.
 Stk. 8. Kommunen godkender aftalen mellem forældrene og den  

 private pasningsordning og fører løbende tilsyn med ordningen.
Tilskud til forældre med børnepasningsorlov § 27. Kommunen kan beslutte at give et supplerende tilskud til  

 forældre, der modtager orlovsydelse til børnepasning, jf. lov om orlov.  

 Kommunen kan beslutte, at der kun gives tilskud til forældre med børn i en  

 bestemt aldersgruppe.
Stk. 2. Kommunen fastsætter størrelsen af tilskuddene, der  

 maksimalt kan udgøre 35.000 kr. årligt.
Tilskuddene kan fastsættes, så de  

 varierer med barnets alder.
Stk. 3. For beskæftigede orlovshavere kan tilskuddet og  

 orlovsydelsen tilsammen ikke overstige 80 pct. af den hidtidige indtægt.
For  

 beskæftigede dagpengeberettigede orlovshavere skal tilskuddet og  

 orlovsydelsen dog tilsammen mindst udgøre et beløb svarende til de  

 arbejdsløshedsdagpenge, som orlovshaveren ville være berettiget til ved fuld  

 ledighed umiddelbart forud for orloven, jf. lov om arbejdsløshedsforsikring  

 m.v., medmindre tilskuddet hermed overstiger størrelsen af det tilskud, der  

 er fastsat af kommunen, jf. stk. 2.
 Stk. 4. For ledige orlovshavere kan tilskuddet og orlovsydelsen  

 tilsammen ikke overstige et beløb svarende til de arbejdsløshedsdagpenge, som  

 orlovshaveren var berettiget til ved fuld ledighed umiddelbart forud for  

 orloven, jf. lov om arbejdsløshedsforsikring m.v.
 Stk. 5. For ledige orlovshavere, hvis grundlag for orlovsydelse er  

 modtagelse af kontanthjælp, kan tilskuddet og orlovsydelsen tilsammen ikke  

 overstige et beløb svarende til den kontanthjælp, som orlovshaveren ville  

 være berettiget til efter § 25, stk. 1, i lov om aktiv socialpolitik.
 Stk. 6. Tilskuddet udbetales af kommunen mod dokumentation for  

 modtagelse af orlovsydelse til børnepasning.
Merudgiftsydelse § 28. Kommunen yder dækning af nødvendige merudgifter ved  

 forsørgelse i hjemmet af et barn under 18 år med betydelig og varigt nedsat  

 fysisk eller psykisk funktionsevne eller indgribende kronisk eller langvarig  

 lidelse.
Det er en forudsætning, at merudgifterne er en følge af den nedsatte  

 funktionsevne.
Stk. 2. Til dækning af merudgifter beregnes en merudgiftsydelse,  

 der fastsættes med udgangspunkt i et månedligt standardbeløb på 2.000 kr.  

 Ydelsen beregnes på grundlag af det konkrete behov og udbetales med 1/8, 1/4,  

 1/2, 3/4 eller 1/1 af standardbeløbet.
Merudgiftsydelsen kan tildeles med  

 mere end et standardbeløb.
 Stk. 3. Merudgiftsydelsen udgør mindst 1/8 af standardbeløbet.
 Stk. 4. Hjælpen efter stk. 1 er betinget af, at kommunens  

 anvisninger med hensyn til pasning m.v. følges.
 Stk. 5. Socialministeren kan fastsætte nærmere regler om, hvilke  

 udgifter der kan ydes hjælp til og betingelserne herfor.
Tabt arbejdsfortjeneste § 29. Kommunen yder hjælp til dækning af tabt arbejdsfortjeneste  

 til personer, der i hjemmet forsørger et barn under 18 år med betydelig og  

 varigt nedsat fysisk eller psykisk funktionsevne eller indgribende kronisk  

 eller langvarig lidelse.
Ydelsen er betinget af, at det er en nødvendig følge  

 af den nedsatte funktionsevne, at barnet passes i hjemmet, og at det er mest  

 hensigtsmæssigt, at det er moderen eller faderen, der passer det.
Ydelsen  

 fastsættes på baggrund af den tidligere bruttoindtægt.
 Stk. 2. Socialministeren fastsætter nærmere regler om beregning og  

 regulering af tabt arbejdsfortjeneste efter stk. 1.
Kapitel 7 Personlig hjælp og ledsagelse § 30. Bestemmelserne i § 71 om personlig hjælp og pleje m.v.  

 finder tilsvarende anvendelse, når der er behov for personlig hjælp og pleje  

 m.v. vedrørende børn.
 § 31. Kommunen kan efter en konkret vurdering tilbyde op til 15  

 timers ledsagelse om måneden til unge mellem 16 og 18 år, som på grund af  

 betydelig og varigt nedsat fysisk eller psykisk funktionsevne ikke kan færdes  

 alene.
Kapitel 8 Særlig støtte til børn og unge Formål § 32. Formålet med at yde støtte til de børn og unge, der har et  

 særligt behov for dette, er at skabe de bedst mulige opvækstvilkår for disse  

 børn og unge, så de på trods af deres individuelle vanskeligheder kan opnå de  

 samme muligheder for personlig udfoldelse, udvikling og sundhed som deres  

 jævnaldrende.
 Stk. 2. Støtten må ydes tidligt og sammenhængende, så begyndende  

 problemer hos barnet eller den unge så vidt muligt kan afhjælpes i eget  

 miljø. Støtten må i hvert enkelt tilfælde udformes på baggrund af en konkret  

 vurdering af det enkelte barns eller den enkelte unges og familiens forhold.
 Stk. 3. Barnets eller den unges synspunkter skal altid inddrages  

 og tillægges passende vægt i overensstemmelse med alder og modenhed.
Stk. 4. Barnets eller den unges vanskeligheder skal så vidt muligt  

 løses i samarbejde med familien og med dennes medvirken.
Hvor dette ikke er  

 muligt, må foranstaltningens baggrund, formål og indhold tydeliggøres for  

 forældremyndighedsindehaveren, barnet eller den unge.
Tilsyn § 33. Kommunen fører sit tilsyn, jf. § 6, på en sådan måde, at  

 kommunen så tidligt som muligt kan få kendskab til tilfælde, hvor der må  

 antages at være behov for særlig støtte til et barn eller en ung under 18 år.
Amtskommunal rådgivning § 34. Amtskommunen tilbyder gratis rådgivning, undersøgelse og  

 behandling af børn og unge med adfærdsvanskeligheder eller betydelig nedsat  

 fysisk og psykisk funktionsevne samt deres familier.
Opgaverne kan varetages  

 i samarbejde med andre amtskommuner.
 Underretningspligt m.v.
 § 35. Socialministeren kan fastsætte regler, hvorefter personer,  

 der udøver offentlig tjeneste eller hverv, skal underrette kommunen, hvis de  

 under udøvelsen af tjenesten eller hvervet får kendskab til forhold, der  

 giver formodning om, at et barn eller en ung under 18 år har behov for særlig  

 støtte.
 Stk. 2. Socialministeren kan fastsætte regler om  

 underretningspligt for andre grupper af personer, der under udøvelse af deres  

 erhverv får kendskab til forhold, som bevirker, at der kan være anledning til  

 foranstaltninger efter denne lov.
Stk. 3. Socialministeren kan fastsætte regler, hvorefter 1) praktiserende læger, speciallæger og andre, der virker inden for  

 social- og sundhedsvæsenet, kan videregive oplysninger om børn og unge under  

 18 år med nedsat synsfunktion til Statens Øjenklinik, for at klinikken kan  

 varetage sine behandlingsmæssige og administrative aktiviteter, og 2) Statens Øjenklinik kan videregive de i nr. 1 nævnte oplysninger til  

 social-, sundheds- og undervisningsmyndigheder for at sikre, at nødvendige  

 foranstaltninger til afhjælpning af nedsat synsfunktion kan iværksættes.
 § 36. Den, der får kendskab til, at et barn eller en ung under 18  

 år fra forældres eller andre opdrageres side udsættes for vanrøgt eller  

 nedværdigende behandling eller lever under forhold, der bringer dets sundhed  

 eller udvikling i fare, har pligt til at underrette kommunen.
 § 37. Hvis ingen har forældremyndigheden over et barn eller en  

 ung, skal kommunen i fornødent omfang medvirke til, at der udpeges en egnet  

 indehaver af forældremyndigheden.
Undersøgelser § 38. Må det antages, at et barn eller en ung trænger til særlig  

 støtte, herunder på grund af nedsat fysisk eller psykisk funktionsevne, skal  

 kommunen sørge for, at barnets eller den unges forhold undersøges.
Afgørelse  

 herom træffes i forståelse med forældremyndighedsindehaveren og den unge, der  

 er fyldt 15 år, jf. dog § 39. Kommunen skal som led i denne undersøgelse  

 inddrage de fagfolk, som allerede har viden om barnets eller den unges og  

 familiens forhold.
Dette kan ske ved at inddrage sundhedsplejerske,  

 pædagoger, psykologer, lærere eller andre.
Hvis det er nødvendigt, skal  

 kommunen lade barnet eller den unge undersøge af en læge eller en psykolog.
Stk. 2. En undersøgelse skal resultere i en begrundet  

 stillingtagen til, om der er grundlag for at iværksætte foranstaltninger, og  

 i bekræftende fald af hvilken art disse bør være.
Der skal være oplysning om,  

 hvordan forældremyndighedens indehaver og barnet eller den unge stiller sig  

 til foranstaltninger, og om de forhold i familien eller i dennes omgivelser,  

 som kan bidrage til at klare vanskelighederne.
 Stk. 3. Undersøgelsen må ikke være mere omfattende, end formålet  

 tilsiger, og skal i øvrigt gennemføres så skånsomt, som forholdene tillader.
§ 39. Når det må anses for nødvendigt for at afgøre, om der er  

 åbenbar risiko for alvorlig skade på et barns eller en ungs sundhed eller  

 udvikling, kan børn og unge-udvalget uden samtykke fra  

 forældremyndighedsindehaveren og den unge, der er fyldt 15 år, beslutte at  

 gennemføre undersøgelsen under ophold på en institution eller indlæggelse på  

 sygehus, herunder psykiatrisk afdeling.
En sådan undersøgelse skal være  

 afsluttet inden 2 måneder efter børn og unge-udvalgets afgørelse.
 Stk. 2. En afgørelse efter stk. 1 kan træffes foreløbigt efter  

 reglerne i § 45, når betingelserne herfor er opfyldt.
Foranstaltninger § 40. Kommunen kan træffe afgørelse om foranstaltninger efter stk.  

 2, når det må anses for at være af væsentlig betydning af hensyn til et barns  

 eller en ungs særlige behov for støtte.
Det bør tilstræbes, at barnet eller  

 den unge kan blive i hjemmet.
Afgørelsen træffes med samtykke fra  

 forældremyndighedens indehaver, jf. dog § 41. En afgørelse efter stk. 2, nr.  

 11, kræver tillige samtykke fra den unge, der er fyldt 15 år.
Stk. 2. Kommunen kan beslutte 1) at yde konsulentbistand med hensyn til barnets eller den unges forhold  

 og kan herunder bestemme, at barnet eller den unge skal søge et dagtilbud, en  

 ungdomsklub, et uddannelsessted eller lignende, 2) at yde praktisk, pædagogisk eller anden støtte i hjemmet, 3) at yde familiebehandling eller lignende støtte, 4) at etablere døgnophold for både forældremyndighedens indehaver, barnet  

 eller den unge og andre medlemmer af familien, 5) at etablere en aflastningsordning på en døgninstitution, i en  

 plejefamilie eller på et andet godkendt opholdssted, 6) at udpege en personlig rådgiver for barnet eller den unge, 7) at udpege en fast kontaktperson for barnet eller den unge, 8) at yde økonomisk støtte til udgifter, der følger af foranstaltninger  

 nævnt i nr. 1-5, når forældremyndighedsindehaveren ikke selv har midler  

 dertil, 9) at yde økonomisk støtte til udgifter, der bevirker, at en anbringelse  

 uden for hjemmet kan undgås, at en hjemgivelse kan fremskyndes, eller at  

 støtten i væsentlig grad kan bidrage til en stabil kontakt mellem forældre og  

 børn under et eller flere børns anbringelse uden for hjemmet, 10) at yde økonomisk støtte til ophold på kost- eller efterskole, når  

 forældremyndighedsindehaveren ikke selv har midler dertil, og 11) at anbringe barnet eller den unge uden for hjemmet, på en  

 døgninstitution, i en plejefamilie eller på andet godkendt opholdssted, som  

 må anses for egnet til at imødekomme barnets eller den unges særlige behov,  

 jf. §§ 49 og 51.
§ 41. Afgørelse efter § 40, stk. 2, nr. 1, 6 og 7, jf. § 40, stk.  

 1, kan træffes, selv om forældremyndighedens indehaver ikke ønsker  

 foranstaltningen iværksat, når det må anses for at være af væsentlig  

 betydning af hensyn til barnets eller den unges særlige behov for støtte, og  

 når formålet med foranstaltningen skønnes at kunne opnås uanset det manglende  

 samtykke.
Afgørelse herom skal træffes i et møde i det personsagsudvalg, der  

 efter § 17 i lov om retssikkerhed og administration på det sociale område  

 varetager det pågældende sagsområde.
I kommuner med magistratsordning træffes  

 afgørelsen af vedkommende magistratsmedlem.
Anbringelse uden for hjemmet uden samtykke § 42. Er der en åbenbar risiko for, at barnets eller den unges  

 sundhed eller udvikling lider alvorlig skade på grund af 1) utilstrækkelig omsorg for eller behandling af barnet eller den unge, 2) vold eller andre alvorlige overgreb, 3) misbrugsproblemer, kriminel adfærd eller andre svære sociale  

 vanskeligheder hos barnet eller den unge eller 4) andre adfærds- eller tilpasningsproblemer hos barnet eller den unge, kan børn og unge-udvalget uden samtykke fra forældremyndighedens indehaver  

 og den unge, der er fyldt 15 år, træffe afgørelse om, at barnet eller den  

 unge anbringes uden for hjemmet, jf. § 40, stk. 2, nr. 11. Der kan kun  

 træffes en afgørelse efter 1. pkt., når det må anses for godtgjort, at  

 problemerne ikke kan løses under barnets eller den unges fortsatte ophold i  

 hjemmet.
 Stk. 2. Når hensynet til barnet eller den unge på afgørende måde  

 taler for det, kan børn og unge-udvalget beslutte, at barnet eller den unge  

 skal anbringes uden for hjemmet efter stk. 1, selv om forældremyndighedens  

 indehaver og den unge giver samtykke til anbringelse efter § 40, stk. 2, nr.  

 11.
 Stk. 3. Såfremt en ung, der er fyldt 15 år, erklærer sig enig i  

 anbringelsen, kan børn og unge-udvalget uanset betingelserne i stk. 1 træffe  

 afgørelse om at anbringe den unge uden for hjemmet, jf. § 40, stk. 2, nr. 11,  

 når anbringelsen må anses for at være af væsentlig betydning af hensyn til  

 den unges særlige behov og problemerne ikke kan løses under den unges  

 fortsatte ophold i hjemmet.
 Stk. 4. Afgørelser efter stk. 1-3 kan træffes foreløbigt efter  

 reglerne i § 45, når betingelserne herfor er opfyldt.
§ 43. Opretholdelse af en foranstaltning efter § 42 ud over 1 år  

 fra børn og unge-udvalgets afgørelse forudsætter fornyet afgørelse i  

 udvalget.
Er sagen indbragt for Ankestyrelsen eller forelagt for landsretten  

 eller Højesteret, regnes fristen fra den endelige afgørelse eller dom.
Uanset  

 bestemmelsen i 1. og 2. pkt. kan børn og unge-udvalget, Ankestyrelsen eller  

 retten fastsætte en kortere frist for fornyet behandling i udvalget.
Stk. 2. Børn og unge-udvalget kan undtagelsesvis fastsætte en  

 længere frist end nævnt i stk. 1, 1. og 2. pkt., når de forhold, der ligger  

 til grund for afgørelsen, med stor sikkerhed må antages at vedvare ud over  

 fristen og hensynet til barnet eller den unge afgørende tilsiger, at fristen  

 forlænges.
Samme beføjelse har Ankestyrelsen og retten.
Lægelig undersøgelse og behandling uden samtykke § 44. Hvis forældremyndighedsindehaveren undlader at lade et barn  

 eller en ung undersøge eller behandle for en livstruende sygdom eller en  

 sygdom, der udsætter barnet eller den unge for betydelig og varigt nedsat  

 funktionsevne, kan børn og unge-udvalget træffe afgørelse om at gennemføre  

 undersøgelsen eller behandlingen.
 Stk. 2. En afgørelse efter stk. 1 kan træffes foreløbigt efter  

 reglerne i § 45, når betingelserne herfor er opfyldt.
Foreløbige afgørelser § 45. Afgørelser efter §§ 39, 42, 44, § 57, stk. 3, § 64, stk. 4,  

 og § 108, stk. 2, som af hensyn til barnets eller den unges øjeblikkelige  

 behov ikke kan afvente, at sagen behandles i børn og unge-udvalget, kan  

 træffes foreløbigt af formanden eller i dennes fravær næstformanden for børn  

 og unge-udvalget.
 Stk. 2. Forældremyndighedens indehaver og eventuelle andre parter,  

 jf. § 60, skal inden 24 timer efter iværksættelsen af en foreløbig afgørelse  

 have skriftlig meddelelse om afgørelsen samt en begrundelse for afgørelsen.  

 Meddelelsen skal tillige indeholde oplysning om retten til efter  

 forvaltningsloven at se sagens akter og til at udtale sig om sagen samt om  

 retten til vederlagsfri advokatbistand.
 Stk. 3. En foreløbig afgørelse efter stk. 1 skal snarest muligt og  

 senest inden 7 dage efter iværksættelsen af afgørelsen forelægges børn og  

 unge-udvalget til godkendelse, uanset om foranstaltningen er ophørt.
Stk. 4. En afgørelse, der er godkendt efter stk. 3, har gyldighed  

 i 1 måned.
En afgørelse vedrørende § 39 har gyldighed, indtil undersøgelsen  

 er afsluttet, dog højst 2 måneder regnet fra den foreløbige afgørelse efter  

 stk. 1. En afgørelse vedrørende § 64, stk. 4, har gyldighed, indtil der  

 træffes en ny afgørelse om flytning eller hjemtagelse.
 Stk. 5. Chefen for Den Sociale Ankestyrelse kan give pålæg om  

 iværksættelse af en foreløbig afgørelse efter stk. 1. Det kan undtagelsesvis  

 bestemmes, at afgørelsen skal godkendes af Ankestyrelsen inden for den i stk.  

 3 nævnte frist.
Ophør af foranstaltninger § 46. Foranstaltninger efter §§ 40, 41 og 42 skal ophøre, når  

 formålet er nået, når de ikke længere opfylder deres formål under hensyn til  

 barnets eller den unges særlige behov, eller når den unge fylder 18 år.  

 Kommunen træffer afgørelse om hjemgivelse, uanset at barnet eller den unge er  

 anbragt uden for hjemmet efter § 42. Såfremt kommunen ikke kan imødekomme en  

 begæring om hjemgivelse, forelægges sagen til afgørelse i børn og  

 unge-udvalget efter § 42.
 Stk. 2. Foranstaltninger i form af en personlig rådgiver, en fast  

 kontaktperson eller døgnophold i institution, plejefamilie eller andet egnet  

 opholdssted kan dog opretholdes, indtil den unge fylder 20 år, hvis den unge  

 er indforstået hermed.
 Stk. 3. Forud for en hjemgivelse skal kommunen så vidt muligt i  

 samarbejde med forældremyndighedens indehaver og barnet eller den unge i  

 planen, jf. § 53, angive den videre indsats i forbindelse med hjemgivelsen.
 Stk. 4. Tilsvarende skal kommunen i samarbejde med den unge forud  

 for ophør af en anbringelse ved det fyldte 18. år i planen, jf. § 53, angive,  

 hvilken form for støtte og vejledning der ydes den unge med hensyn til  

 boligforhold, uddannelse og arbejde samt personlig rådgivning.
Det sociale nævns og Den Sociale Ankestyrelses beføjelser uden klage § 47. Såfremt kommunen ikke foretager fornødne undersøgelser, kan  

 det sociale nævn træffe afgørelse om, at der skal iværksættes undersøgelse,  

 og pålægge kommunen at gennemføre afgørelsen.
 Stk. 2. Hvis der er behov for foranstaltninger efter § 40 og  

 kommunen undlader at iværksætte disse, kan det sociale nævn pålægge kommunen  

 at træffe en afgørelse eller træffe en foreløbig afgørelse om  

 foranstaltninger og pålægge kommunen at gennemføre afgørelsen.
 Stk. 3. Den Sociale Ankestyrelse har samme beføjelser som det  

 sociale nævn og kan tillige træffe afgørelse efter §§ 39, 42 og 44 og pålægge  

 kommunen at gennemføre afgørelsen.
Fuldbyrdelse § 48. Kommunen kan om fornødent forlange bistand af politiet til  

 at gennemføre afgørelser efter §§ 39, 42 og 44.
Anbringelsessteder for børn og unge Opholdssteder § 49. Opholdssteder for børn og unge, herunder plejefamilier, skal  

 være godkendt som generelt egnede af den stedlige kommune, hvis de modtager  

 indtil 4 personer.
 Stk. 2. Opholdssteder for børn og unge, der modtager flere end 4  

 personer, skal være godkendt som generelt egnede af den stedlige amtskommune  

 eller af anden offentlig myndighed efter reglerne herom.
 Stk. 3. Afgørelser efter stk. 1 og 2 kan ikke indbringes for anden  

 administrativ myndighed.
 § 50. Kommunen betaler for barnets eller den unges ophold.  

 Socialministeren kan fastsætte satser for godtgørelse for udgifter til kost  

 og logi i forbindelse med opholdet.
Døgninstitutioner § 51. Amtskommunen sørger for, at der er det nødvendige antal  

 pladser på institutioner for børn og unge, der skal anbringes uden for  

 hjemmet herunder på grund af en betydelig og varigt nedsat fysisk eller  

 psykisk funktionsevne.
Endvidere skal amtskommunen sørge for, at der er det  

 nødvendige antal pladser og mulighed for ambulant behandling på institutioner  

 for børn og unge med sociale adfærdsproblemer.
 Stk. 2. Institutionerne kan oprettes og drives af en eller flere  

 amtskommuner, kommuner eller som selvejende institutioner, som amtskommunen  

 indgår aftale med.
Betaling § 52. Forældrene og barnet eller den unge betaler for døgnopholdet  

 efter regler, der fastsættes af socialministeren.
 Udarbejdelse af planer og valg af anbringelsessted m.v.
 § 53. Kommunen udarbejder en plan for barnets eller den unges  

 ophold uden for hjemmet, inden der træffes afgørelse om at anbringe et barn  

 eller en ung uden for hjemmet, jf. § 40, stk. 2, nr. 11, og § 42.
Stk. 2. Planen skal angive formålet med anbringelsen.
Planen skal  

 under hensyn til dette formål tillige angive anbringelsens forventede  

 varighed, særlige forhold vedrørende barnets eller den unges pleje,  

 behandling, uddannelse m.v.
Planen skal endvidere angive, hvilke former for  

 støtte der selvstændigt skal iværksættes over for familien i forbindelse med,  

 at barnet eller den unge opholder sig uden for hjemmet og i tiden efter  

 barnets eller den unges hjemgivelse.
Stk. 3. Kan anbringelsen ikke afvente udarbejdelsen af en plan som  

 nævnt i stk. 2, er en kortfattet angivelse af formålet med anbringelsen  

 tilstrækkelig.
Det påhviler da kommunen snarest muligt at opstille en plan.
 § 54. Samtykke fra forældremyndighedens indehaver og den unge, der  

 er fyldt 15 år, til en afgørelse efter § 40, stk. 2, nr. 11, skal omfatte  

 formålet med anbringelsen, jf. § 53, stk. 2, 1. pkt.
§ 55. Kommunen træffer afgørelse om valg af anbringelsessted i  

 overensstemmelse med den i § 53 eller § 59 nævnte plan.
Kommunen fører  

 løbende tilsyn med barnets eller den unges forhold under opholdet uden for  

 hjemmet og træffer afgørelse om ændret anbringelsessted, behandling,  

 uddannelse m.v. under opholdet, i det omfang det må anses for nødvendigt  

 under hensyn til formålet med anbringelsen.
Stk. 2. Ændring af anbringelsessted kræver, hvad enten  

 anbringelsen er sket efter § 40, stk. 2, nr. 11, eller § 42, samtykke fra  

 forældremyndighedens indehaver og den unge, der er fyldt 15 år.
Kan samtykke  

 ikke opnås, kan anbringelsesstedet kun ændres ved, at der træffes afgørelse,  

 henholdsvis en fornyet afgørelse efter § 42.
§ 56. Kommunen skal senest 3 måneder efter, at barnet eller den  

 unge har fået ophold uden for hjemmet, vurdere, om den i § 53 eller § 59  

 nævnte plan skal revideres, og skal herefter med højst 6 måneders mellemrum  

 foretage en sådan vurdering.
Vurderingen af planen skal ske på baggrund af  

 det løbende tilsyn med barnet eller den unge på anbringelsesstedet, jf. § 55,  

 og efter kontakt med forældremyndighedens indehaver.
Vurderingen skal omfatte  

 såvel de dele af planen, som retter sig mod barnet eller den unge, som de  

 dele, der omhandler indsatsen over for familien under anbringelsen.
Afgørelse  

 om revision af planen træffes så vidt muligt i forståelse med  

 forældremyndighedens indehaver og barnet eller den unge.
 Stk. 2. Er anbringelsesstedet beliggende i en anden kommune end  

 barnets eller den unges opholdskommune, underrettes den stedlige kommune  

 forud for anbringelsen.
Samvær og kontakt § 57. Forældrene og barnet eller den unge har ret til samvær og  

 kontakt under barnets eller den unges anbringelse uden for hjemmet.
Kommunen  

 skal sørge for, at forbindelsen mellem forældrene og barnet eller den unge  

 holdes ved lige.
En ret til samvær og kontakt, der er aftalt mellem  

 forældrene eller er fastsat i medfør af §§ 17, 18 og 26 i lov om  

 forældremyndighed og samvær, opretholdes under barnets eller den unges  

 anbringelse uden for hjemmet, men kan reguleres eller midlertidigt ophæves  

 efter reglerne i stk. 2-4.
Stk. 2. Kommunen træffer om fornødent afgørelse om omfanget og  

 udøvelsen af samværet og kontakten og kan fastsætte nærmere vilkår for  

 samværet og kontakten.
Ved afgørelsen lægges særlig vægt på hensynet til  

 barnet eller den unge og formålet med anbringelsen.
Der kan ikke efter 1.  

 pkt. træffes afgørelser, som medfører, at samvær og kontakt kun må finde sted  

 mindre end en gang om måneden.
En sådan afgørelse sidestilles med en  

 afbrydelse af forbindelsen og skal træffes af børn og unge-udvalget efter  

 stk. 3.
Stk. 3. Når det er nødvendigt af hensyn til barnets eller den  

 unges sundhed eller udvikling, kan børn og unge-udvalget for en bestemt  

 periode træffe afgørelse om, at samvær kun må foregå under tilstedeværelse af  

 en repræsentant for kommunen.
Under de samme betingelser og ligeledes for en  

 bestemt periode kan der træffes afgørelse om at afbryde forbindelsen mellem  

 forældrene og barnet eller den unge, ligesom der kan træffes afgørelse om, at  

 barnets eller den unges anbringelsessted ikke må oplyses over for forældrene.
 Stk. 4. En afgørelse efter stk. 3 kan træffes foreløbigt efter  

 reglerne i § 45, når betingelserne herfor er opfyldt.
 Stk. 5. En afgørelse om kontrol med barnets eller den unges  

 brevveksling, telefonsamtaler eller anden kommunikation med forældrene kan  

 alene træffes efter § 108, stk. 2.
Kapitel 9 Sagsbehandling ved foranstaltninger for børn og unge § 58. Er et barn fyldt 12 år, skal der, forinden der træffes  

 afgørelse i en sag om foranstaltninger efter kapitel 8, finde en samtale sted  

 med barnet herom.
 Stk. 2. For børn under 12 år skal der foreligge oplysning om  

 barnets holdning til den påtænkte foranstaltning, i det omfang barnets  

 modenhed og sagens art tilsiger det.
Indstilling vedrørende anbringelse uden samtykke § 59. En indstilling om anbringelse uden for hjemmet efter § 42  

 skal indeholde en redegørelse for 1) grundlaget for, at betingelserne i § 42 anses for opfyldt, 2) de foranstaltninger efter § 40, stk. 2, der har været iværksat eller  

 har været tilbudt familien, og grundene til, at foranstaltninger af denne  

 karakter nu må anses for utilstrækkelige, 3) de forhold i familien og hos barnet eller den unge eller i dennes  

 omgivelser, som under barnets eller den unges anbringelse uden for hjemmet  

 kan bidrage til at klare vanskelighederne, 4) den plan for anbringelsen, jf. § 53, stk. 2, herunder den støtte og de  

 initiativer, som er påtænkt for barnet eller den unge og dennes familie under  

 anbringelsen uden for hjemmet og i tiden derefter, og 5) barnets eller den unges holdning til den påtænkte foranstaltning.
 Advokatbistand, aktindsigt m.v.
§ 60. Kommunen tilbyder forældremyndighedens indehaver gratis  

 advokatbistand under en sag om 1) gennemførelse af en undersøgelse som nævnt i § 39, 2) anbringelse uden for hjemmet efter § 42, 3) opretholdelse af en anbringelse efter § 43, 4) gennemførelse af lægelig undersøgelse eller behandling efter § 44, 5) godkendelse af en foreløbig afgørelse efter § 45, stk. 3, 6) ændring af anbringelsessted efter § 55, stk. 2, jf. § 42, 7) afbrydelse af forbindelsen m.v. efter § 57, stk. 3, og 8) brev- og telefonkontrol, jf. § 108, stk. 2.
 Stk. 2. Såvel forældremyndighedens indehaver som plejeforældrene  

 skal have tilbud om gratis advokatbistand under en sag om flytning eller  

 hjemtagelse af et barn eller en ung i privat familiepleje efter § 64, stk. 4.
 Stk. 3. En ung, der er fyldt 15 år, skal have tilbud om gratis  

 advokatbistand under en sag som nævnt i stk. 1, nr. 1-6.
 Stk. 4. Under en sag om afbrydelse af forbindelsen m.v. efter §  

 57, stk. 3, og en sag om brev- og telefonkontrol efter § 108, stk. 2, med den  

 af forældrene, der ikke har del i forældremyndigheden, skal denne have tilbud  

 om gratis advokatbistand.
 Stk. 5. Om salær og godtgørelse for udlæg til advokater gælder  

 samme regler som i tilfælde, hvor der er meddelt fri proces, jf.  

 retsplejelovens kapitel 31.
 § 61. Forinden der træffes afgørelse i en sag som nævnt i § 60,  

 påhviler det kommunen at gøre indehaveren af forældremyndigheden bekendt med  

 retten til efter forvaltningsloven at se sagens akter og retten til at udtale  

 sig om sagen, forinden der træffes afgørelse.
 Stk. 2. Tilsvarende forpligtelse har kommunen over for de i § 60,  

 stk. 2-4, nævnte personer, for så vidt angår de heri nævnte afgørelser.
§ 62. Børn og unge-udvalget efter § 18 i lov om retssikkerhed og  

 administration på det sociale område træffer i et møde afgørelse om 1) gennemførelse af undersøgelse efter § 39, 2) anbringelse uden for hjemmet efter § 42, 3) opretholdelse af anbringelse efter § 43, 4) gennemførelse af lægelig undersøgelse eller behandling efter § 44, 5) godkendelse af foreløbig afgørelse efter § 45, stk. 3, 6) ændring af anbringelsessted efter § 55, stk. 2, jf. § 42, 7) afbrydelse af forbindelsen m.v. efter § 57, stk. 3, 8) flytning eller hjemtagelse efter § 64, stk. 4, og 9) brev- og telefonkontrol efter § 108, stk. 2.
Stk. 2. Inden der træffes afgørelse, skal indehaveren af  

 forældremyndigheden, barnet eller den unge, advokaten og eventuel anden  

 bisidder for forældremyndighedens indehaver eller barnet eller den unge have  

 lejlighed til at udtale sig over for børn og unge-udvalget.
Tilbud efter 1.  

 pkt. til barnet eller den unge kan undlades, hvis barnet er under 12 år,  

 eller hvis det må antages at være til skade for barnet eller den unge.
Stk. 3. Inden der træffes afgørelse efter § 57, stk. 3, og § 108,  

 stk. 2, der angår den af forældrene, der ikke har del i forældremyndigheden,  

 finder stk. 2 tilsvarende anvendelse.
Stk. 2 finder ligeledes anvendelse på  

 plejeforældre inden en afgørelse efter § 64, stk. 4.
Stk. 4. Til vedtagelse af en afgørelse efter § 39, §§ 42-44, § 45,  

 stk. 3, § 55, stk. 2, § 57, stk. 3, og § 108, stk. 2, kræves, at mindst 4 af  

 børn og unge-udvalgets 5 medlemmer stemmer for afgørelsen.
Afgørelser efter §  

 64, stk. 4, træffes ved almindelig stemmeflerhed.
 Stk. 5. Såfremt dommeren ikke er enig i den trufne afgørelse, skal  

 dette tilføres udvalgets protokol, og meddelelsen om udvalgets afgørelse skal  

 indeholde oplysning om dommerens afvigende opfattelse.
Stk. 6. Børn og unge-udvalgets afgørelser skal meddeles  

 skriftligt.
Afgørelserne skal være begrundede og indeholde oplysning om  

 klageadgang.
Kapitel 10 Private pasningsordninger uden offentlige tilskud Privat dagpasning § 63. Oprettelse og drift af privat dagpasning mod betaling, som  

 drives uden offentlige midler, kræver tilladelse fra kommunen, hvis der  

 modtages flere end 2 børn under 14 år.
Stk. 2. Foregår pasningen i et privat hjem, kan der gives  

 tilladelse til pasning af op til 5 børn.
Varetages pasningen af flere  

 personer, kan kommunen give tilladelse til, at der kan modtages op til 10  

 børn.
 Stk. 3. Kommunen fører tilsyn med forholdene i den private  

 dagpasning.
Privat døgnpleje § 64. Ingen må modtage et barn under 14 år til døgnophold i privat  

 familiepleje i en sammenhængende periode ud over 3 måneder uden at have  

 tilladelse dertil fra den stedlige kommune.
Stk. 2. Plejetilladelse kan kun udstedes, når det efter en  

 undersøgelse af familieplejen må antages, at opholdet vil være til gavn for  

 barnet.
Ved udstedelse af plejetilladelse skal kommunen gøre  

 forældremyndighedens indehaver opmærksom på bestemmelserne i stk. 4.
 Stk. 3. Det påhviler forældremyndighedens indehaver at sikre sig,  

 at plejehjemmet har fornøden plejetilladelse.
 Stk. 4. Børn og unge-udvalget i forældremyndighedsindehaverens  

 opholdskommune kan efter begæring af plejeforældrene eller barnet eller den  

 unge beslutte, at et barn eller en ung ikke må flyttes eller hjemtages fra en  

 privat familiepleje, såfremt det må antages at skade barnet eller den unge.  

 Forud for afgørelsen indhentes en udtalelse fra den stedlige kommune.
 Stk. 5. En afgørelse efter stk. 4 kan træffes foreløbigt efter  

 reglerne i § 45, når betingelserne herfor er opfyldt.
 Stk. 6. Reglerne i stk. 1-5 gælder ikke i tilfælde, hvor kun den  

 ene af forældrene har forældremyndigheden, men barnet eller den unge får  

 døgnophold hos den anden af forældrene.
Stk. 7. Døgnplejehjem, der modtager børn og unge under 18 år, og  

 som drives af private uden offentlige midler, må kun oprettes og drives med  

 tilladelse af amtskommunen.
Amtskommunen fører tilsyn med forholdene i  

 hjemmet.
Afsnit III Voksne Kapitel 11 Almene tilbud § 65. Kommunen kan iværksætte eller give tilskud til generelle  

 tilbud med aktiverende og forebyggende sigte.
Kommunen fastsætter  

 retningslinjer for, hvilke persongrupper der kan benytte tilbudene.
 Stk. 2. Afgørelser efter stk. 1 kan ikke indbringes for anden  

 administrativ myndighed.
Husvilde § 66. Kommunen anviser husly mod betaling, hvis en enlig eller en  

 familie er husvild.
Betalingen må ikke overstige lejeværdien af den beboelse,  

 der anvises, eller den sædvanlige boligudgift på stedet for en enlig eller  

 for en familie af denne størrelse.
Stk. 2. Indenrigsministeren kan fastsætte regler om betaling for  

 brugen af midlertidige opholdssteder, hvortil hjemløse anvises indkvartering,  

 og hvor det offentlige afholder udgifterne.
Lejelovgivningens regler finder  

 ikke anvendelse, jf. lejelovens § 2, stk. 1.
Kapitel 12 Formål § 67. Til voksne med nedsat fysisk eller psykisk funktionsevne  

 eller med særlige sociale problemer, skal der ydes en særlig indsats.  

 Formålet med indsatsen er 1) at forebygge, at problemerne for den enkelte forværres, 2) at forbedre den enkeltes sociale og personlige funktion samt  

 udviklingsmuligheder, 3) at forbedre mulighederne for den enkeltes livsudfoldelse gennem  

 kontakt, tilbud om samvær, aktivitet, behandling, omsorg og pleje og 4) at yde en helhedsorienteret indsats med servicetilbud afpasset efter  

 den enkeltes særlige behov i egen bolig, herunder i botilbud efter lov om  

 almene boliger m.v., eller i botilbud efter denne lov.
Kapitel 13 Rådgivning § 68. Kommunen sørger for tilbud om gratis rådgivning til personer  

 med nedsat fysisk eller psykisk funktionsevne eller med særlige sociale  

 problemer.
Tilbudet om rådgivning skal også omfatte opsøgende arbejde.
 § 69. Amtskommunen yder gratis rådgivning til personer med  

 betydelig nedsat fysisk eller psykisk funktionsevne eller med særlige sociale  

 problemer i tilslutning til de opgaver, der påhviler amtskommunen efter denne  

 lov.
 Stk. 2. Amtskommunen stiller nødvendig rådgivning og  

 konsulentstøtte til rådighed for kommunerne i deres arbejde med personer med  

 særlige behov og påtager sig i specielle tilfælde selv rådgivningen.
 Stk. 3. Opgaverne efter stk. 1 og 2 kan varetages i samarbejde med  

 andre amtskommuner.
§ 70. Amtskommunen tilvejebringer grundlaget for varetagelsen af  

 rådgivningen efter §§ 34 og 69. Amtskommunen sikrer i tilslutning hertil en  

 systematisk indsamling, udvikling, bearbejdning og formidling af den faglige  

 viden på områderne.
Opgaverne kan varetages i samarbejde med andre  

 amtskommuner.
Kapitel 14 Personlig hjælp, omsorg og pleje m.v.
§ 71. Kommunen sørger for tilbud om 1) personlig hjælp og pleje, 2) hjælp eller støtte til nødvendige praktiske opgaver i hjemmet og 3) hjælp til at vedligeholde fysiske eller psykiske færdigheder.
 Stk. 2. Tilbudene efter stk. 1 gives til personer, som på grund af  

 midlertidig eller varigt nedsat fysisk eller psykisk funktionsevne eller  

 særlige sociale problemer ikke selv kan udføre disse opgaver.
Stk. 3. En person, som efter en afgørelse truffet af kommunen er  

 berettiget til hjælp eller støtte efter stk. 1, nr. 2, skal kunne vælge selv  

 at udpege en person til at udføre opgaverne.
Den udpegede person skal  

 godkendes af kommunen, som herefter skal indgå skriftlig aftale med den  

 pågældende om omfang og indhold af opgaverne samt om betaling m.v.
 Stk. 4. Tilbudene efter stk. 1, nr. 1 og 2, kan ikke gives som  

 generelle tilbud efter § 65.
 § 72. Kommunen sørger for tilbud om afløsning eller aflastning til  

 ægtefælle, forældre eller andre nære pårørende, der passer en person med  

 nedsat fysisk eller psykisk funktionsevne.
 § 73. Kommunen sørger for tilbud om hjælp, omsorg eller støtte  

 samt optræning og hjælp til udvikling af færdigheder til personer, der har  

 behov herfor på grund af betydelig nedsat fysisk eller psykisk funktionsevne  

 eller særlige sociale problemer.
 § 74. Kommunen sørger for, at de opgaver, der er nævnt i §§ 71-73,  

 i fornødent omfang kan varetages døgnet rundt.
 § 75. Tilbudene i §§ 71-73 gives efter en konkret individuel  

 vurdering af behovet til opgaver, som modtageren ikke selv kan udføre.  

 Tilbudene skal løbende tilpasses modtagerens behov.
 Stk. 2. Tilbudene i §§ 71-73 skal bidrage til at afhjælpe  

 væsentlige følger af nedsat fysisk eller psykisk funktionsevne eller særlige  

 sociale problemer.
 Stk. 3. Afgørelser om tilbud efter §§ 71 og 72 til personer, som  

 er fyldt 67 år, kan indbringes for klagerådet, jf. § 34, stk. 1, nr. 1, i lov  

 om retssikkerhed og administration på det sociale område, men ikke for anden  

 administrativ myndighed.
 Kontant tilskud m.v.
 § 76. Hvis kommunen ikke kan stille den nødvendige hjælp til  

 rådighed for en person, der har behov for hjælp efter §§ 71 og 72, kan  

 kommunen i stedet udbetale et tilskud til hjælp, som den pågældende selv  

 antager.
 Stk. 2. En person under 67 år med betydelig og varigt nedsat  

 fysisk eller psykisk funktionsevne, der har behov for personlig hjælp og  

 pleje og for støtte til løsning af nødvendige praktiske opgaver i hjemmet i  

 mere end 20 timer ugentlig, kan vælge at få udbetalt et kontant tilskud til  

 hjælp, som den pågældende selv antager.
 Stk. 3. Kommunen kan dog i særlige tilfælde beslutte, at hjælpen  

 efter stk. 2 fortsat skal gives som naturalhjælp eller udbetales til en  

 nærstående person, som passer den pågældende.
 Stk. 4. Kommunen kan udbetale tilskuddet efter stk. 1, 2 og 3 som  

 et fast beløb på grundlag af anslåede udgifter.
 § 77. Kommunen yder et tilskud til dækning af udgifter ved  

 ansættelse af hjælpere til pleje, overvågning og ledsagelse til personer med  

 betydelig og varigt nedsat fysisk eller psykisk funktionsevne, der har et  

 aktivitetsniveau, som gør det nødvendigt at yde en ganske særlig støtte.
 Stk. 2. Tilskud efter stk. 1 forudsætter, at modtageren selv er i  

 stand til at administrere hjælpeordningen, herunder at ansætte den nødvendige  

 hjælp og være ansvarlig for den daglige arbejdstilrettelæggelse.
Ledsagelse og kontaktperson § 78. Kommunen yder 15 timers ledsagelse om måneden til personer  

 under 67 år, der ikke kan færdes alene på grund af betydelig og varigt nedsat  

 fysisk eller psykisk funktionsevne.
Stk. 2. Modtageren kan opspare timer inden for en periode på 6  

 måneder.
Kommunen fastsætter retningslinjer herfor.
 Stk. 3. Der kan ikke ydes ledsagelse efter denne bestemmelse til  

 personer, der har hjælpeordning efter § 77.
 Stk. 4. Socialministeren kan fastsætte regler om betingelser for  

 ledsageordningen.
 § 79. Kommunen yder i fornødent omfang hjælp i form af en særlig  

 kontaktperson til personer, som er døvblinde.
 § 80. Kommunen sørger for tilbud om en støtte- og kontaktperson  

 til personer med sindslidelser.
Amtskommunale opgaver § 81. Amtskommunen yder hjælp efter §§ 71-75, 78 og 79 til  

 personer, der har ophold i boformer efter §§ 92-94.
 Stk. 2. Amtskommunen kan yde hjælp efter §§ 71-75, 78 og 79 til  

 personer, der har ophold i boliger efter § 115, stk. 4, jf. § 105, stk. 2, i  

 lov om almene boliger m.v., såfremt boligen er oprettet af eller efter aftale  

 med amtskommunen.
 Stk. 3. Amtskommunens afgørelser om hjælp efter §§ 71 og 72 til  

 personer, som er fyldt 67 år, kan indbringes for det amtslige brugerråd, jf.  

 § 41, stk. 3, i lov om retssikkerhed og administration på det sociale område,  

 men ikke for anden administrativ myndighed.
Betaling § 82. Socialministeren fastsætter regler om betaling for tilbud  

 efter dette kapitel samt om opgørelse af indkomstgrundlaget for betalingen.
 Stk. 2. Der opkræves ikke betaling for udgifter til personale, når  

 hjælpen efter § 71, stk. 1, og §§ 72 og 73 er varig.
 Stk. 3. Uanset bestemmelsen i stk. 2 kan der opkræves betaling for  

 personaleudgifter til madserviceordninger.
 § 83. Personer, der har ophold i boformer efter § 92, og som får  

 pension efter § 14, stk. 1 eller 2, i lov om social pension, betaler  

 henholdsvis 14.808 kr. og 7.392 kr. om året for den særlige service m.v., som  

 følger af opholdet.
 Stk. 2. For personer, der på grund af nedsat funktionsevne har  

 nødvendige udgifter i forbindelse med individuelle aktiviteter, som ikke  

 dækkes af opholdet i boformen, nedsættes eller bortfalder betalingen efter  

 stk. 1.
Kapitel 15 Dækning af nødvendige merudgifter § 84. Kommunen yder dækning af de nødvendige merudgifter ved  

 forsørgelsen til personer med betydelig og varigt nedsat fysisk eller psykisk  

 funktionsevne, hvor merudgiften er en følge af den nedsatte funktionsevne.
 Stk. 2. Personer, der modtager social pension, kan ikke samtidig  

 få hjælp efter denne bestemmelse, medmindre det drejer sig om personer, der  

 har hjælpeordning efter § 77.
 Stk. 3. Socialministeren kan fastsætte nærmere regler om  

 afgrænsningen af den personkreds, der har ret til hjælp efter denne  

 bestemmelse.
Kapitel 16 Behandling m.v.
 § 85. Amtskommunen sørger for tilbud om behandling af  

 stofmisbrugere.
 § 86. Kommunen kan ud over tilbud efter § 73 give tilbud af  

 behandlingsmæssig karakter til personer med betydelig og varigt nedsat fysisk  

 eller psykisk funktionsevne eller med særlige sociale problemer, når dette er  

 nødvendigt med henblik på at bevare eller forbedre den pågældendes fysiske,  

 psykiske eller sociale funktioner, og når dette ikke kan opnås gennem de  

 behandlingstilbud, der kan tilbydes efter anden lovgivning.
 Stk. 2. Amtskommunen sørger for tilbud efter stk. 1 til personer,  

 som amtskommunen i øvrigt efter loven har forpligtelser over for.
 Stk. 3. Amtskommunen sørger for tilbud efter stk. 1 til personer,  

 der har ophold i boliger efter § 115, stk. 4, jf. § 105, stk. 2, i lov om  

 almene boliger m.v., såfremt boligen er oprettet af eller efter aftale med  

 amtskommunen.
Kapitel 17 Beskyttet beskæftigelse og aktivitets- og samværstilbud § 87. Amtskommunen sørger for tilbud om beskyttet beskæftigelse  

 til personer under 67 år, som på grund af betydelig nedsat fysisk eller  

 psykisk funktionsevne eller særlige sociale problemer ikke kan opnå eller  

 fastholde beskæftigelse på normale vilkår på arbejdsmarkedet, og som ikke kan  

 benytte tilbud efter anden lovgivning.
 Stk. 2. Amtskommunen kan tilbyde særligt tilrettelagt  

 beskæftigelsesforløb til personer med særlige sociale problemer.
 Stk. 3. Amtskommunen træffer efter indstilling fra kommunen  

 afgørelse om beskyttet beskæftigelse efter stk. 1.
 Stk. 4. Kommunen kan træffe afgørelse om beskyttet beskæftigelse,  

 når tilbudene især er beregnet for personer med bopæl i kommunen.
 § 88. Amtskommunen sørger for aktivitets- og samværstilbud til  

 personer med betydelig nedsat fysisk eller psykisk funktionsevne eller med  

 særlige sociale problemer til opretholdelse eller forbedring af personlige  

 færdigheder eller af livsvilkårene.
Stk. 2. Amtskommunen træffer efter indstilling fra kommunen  

 afgørelse om aktivitets- og samværstilbud.
Amtskommunen giver dog tilbud til  

 personer, der især har problemer med at opholde sig i egen bolig.
 Stk. 3. Kommunen kan træffe afgørelse om aktivitets- og  

 samværstilbud, når tilbudene især er beregnet for personer med bopæl i  

 kommunen.
 § 89. Der aflønnes efter indsats under beskæftigelse efter §§ 87  

 og 88.
 Stk. 2. Socialministeren fastsætter regler om løn m.v. efter stk.  

 1 samt regler om støtte til befordringsudgifter i tilknytning til tilbud  

 efter §§ 87 og 88.
 § 90. En produktion, der udføres ved beskyttet beskæftigelse og i  

 aktivitets- og samværstilbud, må ikke påføre andre virksomheder ubillig  

 konkurrence.
 Stk. 2. Amtsrådsforeningen udarbejder vejledning om  

 kalkulationsregler for produktionen i beskyttet beskæftigelse og i  

 aktivitets- og samværstilbud.
Kapitel 18 Botilbud § 91. Kommunen kan tilbyde midlertidige ophold i boformer til  

 personer, som på grund af betydelig nedsat fysisk eller psykisk funktionsevne  

 eller særlige sociale problemer har behov herfor.
 § 92. Amtskommunen sørger for, at der er det nødvendige antal  

 pladser i boformer, der er egnet til længerevarende ophold til personer, som  

 på grund af betydelig og varigt nedsat fysisk eller psykisk funktionsevne har  

 behov for omfattende hjælp i almindelige daglige funktioner eller pleje,  

 omsorg eller behandling, og som ikke kan få dækket disse behov på anden vis.
 Stk. 2. Amtskommunen træffer efter indstilling fra opholdskommunen  

 afgørelser om optagelse i boformer efter stk. 1.
Stk. 3. Personer, som modtager tilbud efter stk. 1, og som ønsker  

 at flytte til en anden amtskommune, har, når ganske særlige forhold taler for  

 det, ret til et tilsvarende tilbud i en anden amtskommune.
Det er en  

 forudsætning, at den pågældende opfylder betingelserne for at blive optaget  

 både i fraflytningsamtskommunen og i tilflytningsamtskommunen.
§ 93. Amtskommunen sørger for, at der er det nødvendige antal  

 pladser til midlertidigt ophold i boformer 1) til personer med betydelig nedsat fysisk eller psykisk funktionsevne,  

 der har behov for omfattende hjælp i almindelige daglige funktioner eller for  

 pleje, eller som i en periode har behov for særlig behandlingsmæssig støtte,  

 og 2) til personer med nedsat psykisk funktionsevne eller med særlige sociale  

 problemer, der har behov for pleje eller behandling, og som på grund af disse  

 vanskeligheder ikke kan klare sig uden støtte.
 Stk. 2. Amtskommunen træffer efter indstilling fra opholdskommunen  

 afgørelse om optagelse i boformer efter stk. 1. Amtskommunen træffer dog  

 afgørelse om optagelse, for så vidt angår tilbud efter stk. 1, nr. 2, til  

 stofmisbrugere i behandling.
 § 94. Amtskommunen sørger for, at der er det nødvendige antal  

 pladser til midlertidigt ophold i boformer til personer med særlige sociale  

 problemer, som ikke har eller ikke kan opholde sig i egen bolig, og som har  

 behov for botilbud og for tilbud om aktiverende støtte, omsorg og  

 efterfølgende hjælp.
Stk. 2. Optagelse i boformer efter stk. 1 kan ske ved egen  

 henvendelse eller ved henvisning fra offentlige myndigheder.
Lederen træffer  

 afgørelse om optagelse.
 § 95. Ved ophold i boformer efter §§ 91-94 gælder de almindelige  

 regler for hjælp efter denne lov.
Stk. 2. Beboerne betaler for ophold i boformer efter §§ 91-94. For  

 beboere i vedvarende botilbud, jf. § 92, fastsættes betalingen med  

 udgangspunkt i bygningens omkostninger.
Beboere i midlertidige botilbud, der  

 bevarer egen bolig under opholdet, betaler som udgangspunkt ikke for boligen.
 Stk. 3. Socialministeren fastsætter regler om betaling og om  

 nedsættelse af betalingen med et beløb, der opgøres efter så vidt muligt  

 lignende regler som i lov om boligstøtte.
 § 96. Boformer, der er tilvejebragt efter denne lov, er ikke  

 omfattet af lejelovgivningen.
Afsnit IV Hjælpemidler m.v.
Kapitel 19 Hjælpemidler, boligindretning og befordring Hjælpemidler § 97. Kommunen yder støtte til hjælpemidler til personer med  

 varigt nedsat fysisk eller psykisk funktionsevne, når hjælpemidlet 1) i væsentlig grad kan afhjælpe de varige følger af den nedsatte  

 funktionsevne, 2) i væsentlig grad kan lette den daglige tilværelse i hjemmet eller 3) er nødvendigt for, at den pågældende kan udøve et erhverv.
Stk. 2. Amtskommunen yder støtte til 1) optiske synshjælpemidler til personer med en varigt nedsat synsfunktion  

 eller medicinsk-optisk definerede, varige øjenlidelser, 2) arm- og benproteser, 3) høreapparater og 4) særlige informationsteknologiske hjælpemidler.
Stk. 3. Kommunen eller amtskommunen kan bestemme, at et  

 hjælpemiddel skal leveres af bestemte leverandører.
I forbindelse med  

 kommunens eller amtskommunens indgåelse af leverandøraftaler inddrages  

 repræsentanter for brugerne ved udarbejdelse af kravspecifikationerne.
Stk. 4. For særligt personlige hjælpemidler kan ansøgeren, såfremt  

 den pågældende ønsker at benytte en anden leverandør end den af kommunen  

 eller amtskommunen valgte, vælge selv at indkøbe hjælpemidlet og få  

 udgifterne hertil refunderet, dog højst med et beløb svarende til den pris,  

 kommunen eller amtskommunen kunne have erhvervet hjælpemidlet til hos sin  

 leverandør.
Har kommunen eller amtskommunen ikke indgået leverandøraftale,  

 kan ansøgeren vælge leverandør.
Ved særligt personlige hjælpemidler forstås  

 ortopædisk fodtøj, arm- og benproteser, tandproteser, støttekorsetter og  

 bandager m.v., parykker, brystproteser, stomihjælpemidler og kropsbårne  

 synshjælpemidler til personer med en varigt nedsat synsfunktion eller  

 medicinsk-optisk definerede, varige øjenlidelser.
Stk. 5. Socialministeren kan fastsætte regler om 1) afgrænsningen af de hjælpemidler, hvortil der kan ydes støtte, og  

 adgangen til genanskaffelse, 2) i hvilket omfang modtageren selv betaler en del af udgiften til  

 anskaffelse, reparation og drift af et hjælpemiddel, 3) hvornår støtte til et hjælpemiddel kan ydes som udlån eller udleveres  

 som naturalydelse, 4) hvorvidt der skal gælde særlige betingelser for støtte til visse  

 hjælpemidler, herunder muligheden for udlevering af visse hjælpemidler fra en  

 offentlig institution, 5) hvorvidt visse hjælpemidler kan stilles til rådighed som led i et  

 botilbud og 6) afgrænsningen mellem de hjælpemidler, der ydes af kommunen efter stk.  

 1, og hjælpemidler, der ydes af amtskommunen efter stk. 2.
Forbrugsgoder § 98. Kommunen yder hjælp til køb af forbrugsgoder, når  

 betingelserne i § 97, stk. 1, er opfyldt.
Der kan dog ikke ydes hjælp til  

 forbrugsgoder, der normalt indgår i sædvanligt indbo.
 Stk. 2. Amtskommunen yder hjælpen efter denne bestemmelse, hvis  

 forbrugsgodet er en del af et informationsteknologisk hjælpemiddel, jf. § 97,  

 stk. 2, nr. 4.
 Stk. 3. Der kan kun ydes hjælp, når udgiften er over 500 kr.
 Stk. 4. Hjælpen udgør 50 pct. af prisen på et almindeligt  

 standardprodukt af den pågældende art.
 Stk. 5. Hvis det på grund af den nedsatte funktionsevne er  

 nødvendigt med et forbrugsgode, der er dyrere end et almindeligt  

 standardprodukt, eller hvis den nedsatte funktionsevne nødvendiggør særlig  

 indretning af forbrugsgodet, betaler kommunen henholdsvis amtskommunen, jf.  

 stk. 1 og 2, de nødvendige merudgifter.
 Stk. 6. Hvis forbrugsgodet udelukkende fungerer som et  

 hjælpemiddel til at afhjælpe den nedsatte funktionsevne, betaler kommunen  

 henholdsvis amtskommunen, jf. stk. 1 og 2, de fulde anskaffelsesudgifter.  

 Hjælpen kan ydes som udlån.
Stk. 7. Socialministeren kan fastsætte nærmere regler om 1) afgrænsningen af de forbrugsgoder, der kan ydes hjælp til, og adgangen  

 til genanskaffelse, og 2) i hvilket omfang modtageren selv skal betale en del af udgiften til  

 reparation og drift af et forbrugsgode.
Støtte til bil § 99. Amtskommunen yder støtte til køb af bil til personer med en  

 varigt nedsat fysisk eller psykisk funktionsevne, der i væsentlig grad  

 forringer evnen til at færdes eller i væsentlig grad vanskeliggør muligheden  

 for at opnå eller fastholde et arbejde eller gennemføre en uddannelse uden  

 brug af bil.
Støtten ydes som rentefrit lån inden for en ramme på 111.000 kr.
 Stk. 2. Foreligger der ganske særlige forhold i forbindelse med  

 den nedsatte funktionsevne, kan der ydes et rente- og afdragsfrit lån til  

 betaling af forskellen mellem støtte efter stk. 1 og anskaffelsesprisen.
Stk. 3. Socialministeren fastsætter regler om 1) betingelserne for at opnå støtte efter stk. 1 og 2 og om vilkårene for  

 støtten, 2) tilbagebetaling af lån, herunder om henstand med tilbagebetaling og  

 eftergivelse af lån samt indkomstgrundlaget for tilbagebetalingen, 3) adgangen til at modtage støtte til udskiftning af en bil, hvortil der  

 er ydet støtte, jf. stk. 1 og 2, 4) støtte til nødvendig indretning m.v., herunder i hvilket omfang  

 ansøgeren selv skal betale en del af udgiften til indretningen, 5) i hvilket omfang der kan ydes tilskud til betaling af køreundervisning  

 m.v., og 6) støtte til personer, der ved indrejse her i landet medbringer en bil.
Stk. 4. Amtskommunens afgørelser efter denne bestemmelse træffes  

 efter indstilling fra kommunalbestyrelsen.
Afgørelser om henstand med  

 tilbagebetaling og eftergivelse af lån træffes dog af kommunalbestyrelsen.
Fælles bestemmelser § 100. Det er en forudsætning for støtte efter §§ 97-99, at  

 hjælpemidlet, forbrugsgodet eller bilen ikke kan bevilges efter anden  

 lovgivning.
 § 101. Kommunen yder rådgivning om valg af hjælpemidler og  

 forbrugsgoder samt instruktion i brugen heraf m.v.
Stk. 2. Amtskommunen yder rådgivning om valg af hjælpemidler efter  

 § 97, stk. 2, samt instruktion i brugen heraf m.v.
Til støtte for kommunens  

 rådgivning stiller amtskommunen endvidere i fornødent omfang sagkyndige til  

 rådighed og påtager sig i specielle tilfælde selv rådgivningsarbejdet.  

 Amtskommunerne medvirker til at tilvejebringe hensigtsmæssige og sikre  

 hjælpemidler.
Amtskommunerne sørger for at koordinere samt deltage i  

 prøvnings-, forsknings- og informationsvirksomhed på hjælpemiddelområdet.
Boligindretning § 102. Kommunen yder hjælp til indretning af bolig til personer  

 med varigt nedsat fysisk eller psykisk funktionsevne, når indretning er  

 nødvendig for at gøre boligen bedre egnet som opholdssted for den pågældende.
Stk. 2. I de ganske særlige tilfælde, hvor hjælp efter stk. 1 ikke  

 er tilstrækkelig til at gøre boligen egnet som opholdssted, kan kommunen yde  

 hjælp til dækning af udgifter til anskaffelse af anden bolig til personer med  

 betydelig og varigt nedsat fysisk eller psykisk funktionsevne.
Det er en  

 betingelse, at der ikke kan anvises anden bolig, som dækker den pågældendes  

 behov.
 Stk. 3. Socialministeren fastsætter nærmere regler om, i hvilket  

 omfang hjælp efter stk. 1 og 2 skal tilbagebetales, herunder i hvilket omfang  

 det tilbagebetalingspligtige beløb kan sikres ved pant i ejendommen.
Støtte til individuel befordring § 103. Kommunen kan yde tilskud til personer, som på grund af  

 varigt nedsat fysisk eller psykisk funktionsevne har behov for befordring med  

 individuelle transportmidler.
 Stk. 2. Kommunens afgørelser om hjælp efter denne bestemmelse kan  

 ikke indbringes for anden administrativ myndighed.
Kapitel 20 Pasning af døende § 104. Personer, som passer en nærstående, der ønsker at dø i eget  

 hjem, er efter ansøgning berettiget til at få godtgørelse for tabt  

 arbejdsindtægt (plejevederlag). Det er en betingelse for at yde  

 plejevederlag, at hospitalsbehandling efter en lægelig vurdering må anses for  

 udsigtsløs, og at den syges tilstand ikke i øvrigt nødvendiggør indlæggelse  

 eller forbliven på sygehus, ophold i plejehjem, plejebolig eller lignende.  

 Det er endvidere en betingelse, at den syge er indforstået med etableringen  

 af plejeforholdet.
§ 105. Plejevederlag efter § 104 svarer til 1,5 gange det  

 dagpengebeløb, som modtageren i tilfælde af egen sygdom ville have ret til  

 efter lov om dagpenge ved sygdom eller fødsel.
Til selvstændige, som ikke er  

 tilmeldt den frivillige forsikring, kan der udbetales plejevederlag fra 1.  

 fraværsdag.
Plejevederlaget kan ikke overstige den hidtidige indtægt, jf. § 9  

 i lov om dagpenge ved sygdom eller fødsel.
 Stk. 2. I ganske særlige tilfælde kan kommunen beslutte at yde  

 plejevederlag med et højere beløb end anført i stk. 1.
§ 106. Retten til plejevederlag ophører ved plejeforholdets  

 afslutning.
Ved den plejekrævendes død bevares retten til plejevederlag i  

 indtil 14 dage efter dødsfaldet.
Den plejekrævendes indlæggelse af kortere  

 varighed på sygehus eller lignende medfører ikke i sig selv bortfald af  

 plejevederlag.
 Stk. 2. Kommunen kan undtagelsesvis træffe afgørelse om ophør af  

 retten til plejevederlag, hvis pleje i hjemmet ikke fortsat kan anses for  

 hensigtsmæssig.
Medicin § 107. Kommunen kan, såfremt udgiften ikke dækkes på anden vis,  

 yde hjælp til lægeordineret medicin, sygeplejeartikler og lignende, når 1) nærstående i forbindelse med et etableret plejeforhold, jf. § 104,  

 passer en døende, 2) kommunen varetager plejen helt eller delvis eller yder tilskud efter §  

 76 til hjælp, som familien selv antager, eller 3) et hospice varetager plejen.
 Stk. 2. Hjælpen ydes uden hensyn til den pågældendes eller  

 familiens økonomiske forhold.
Afsnit V Magtanvendelse Kapitel 21 Magtanvendelse Børn og unge § 108. Sikrede afdelinger, isolation, fiksering m.v. i  

 institutioner beregnet for døgnophold for børn og unge må alene anvendes, når  

 forholdene i det enkelte tilfælde gør det absolut påkrævet.
Socialministeren  

 fastsætter regler om betingelserne herfor.
Stk. 2. Under ophold i institutioner beregnet til døgnophold for  

 børn og unge kan børn og unge-udvalget, såfremt det er nødvendigt af hensyn  

 til barnets eller den unges sundhed eller udvikling, uden retskendelse træffe  

 afgørelse om kontrol med barnets eller den unges brevveksling,  

 telefonsamtaler og anden kommunikation med nærmere angivne personer uden for  

 institutionen.
Kontrol af breve og andre henvendelser til og fra offentlige  

 myndigheder og til og fra en eventuel advokat, jf. § 60, stk. 3, må ikke  

 finde sted.
En afgørelse efter 1. pkt. kan træffes foreløbigt efter reglerne  

 i § 45, når betingelserne herfor er opfyldt.
Socialministeren fastsætter  

 regler om kontrol med brevveksling, telefonsamtaler og anden kommunikation.
Stk. 3. Under andre døgnophold uden for hjemmet end nævnt i stk.  

 1, som er formidlet af kommunen, må magtanvendelse kun ske, når forholdene i  

 det enkelte tilfælde gør det absolut påkrævet.
Socialministeren fastsætter  

 regler herom.
Stk. 4. Over for unge, der efter reglerne i retsplejeloven er  

 anbragt i sikrede afdelinger i stedet for varetægtsfængsling, kan politiet,  

 hvor hensyn til efterforskningen gør det påkrævet, modsætte sig, at den unge  

 modtager besøg, eller forlange, at besøg finder sted under kontrol.
Den unge  

 har altid ret til ukontrolleret besøg af sin forsvarer.
Hvor hensyn til  

 efterforskningen gør det påkrævet, kan politiet endvidere forlange at  

 gennemse og, hvis det findes påkrævet, standse den unges breve inden  

 modtagelsen eller afsendelsen samt forbyde den unge at foretage  

 telefonsamtaler eller anden kommunikation med personer uden for institutionen  

 eller betinge telefonsamtaler og anden kommunikation af, at samtalen  

 overhøres.
Den unge har ret til ukontrolleret brevveksling med retten,  

 forsvareren, justitsministeren og Folketingets Ombudsmand.
Den unge skal  

 underrettes om politiets afgørelse og kan forlange den forelagt for retten  

 til afgørelse.
Socialministeren fastsætter efter forhandling med  

 justitsministeren regler om besøg, brevveksling, telefonsamtaler og anden  

 kommunikation.
Voksne § 109. Anvendelse af sikrede afdelinger, isolation, fiksering m.v.  

 i boformer efter § 92 og § 93, stk. 1, nr. 1, for voksne med betydelig nedsat  

 psykisk funktionsevne må alene ske, når forholdene i det enkelte tilfælde gør  

 det absolut påkrævet.
Socialministeren fastsætter regler om betingelserne  

 herfor.
Afsnit VI Administration m.v.
Kapitel 22 Sagsbehandling og brugerindflydelse § 110. Kommunens eller amtskommunens afgørelser om tildeling af  

 personlig hjælp og pleje m.v. efter kapitel 14 skal meddeles ansøgeren i  

 skriftlig form.
Til brug for afgørelsen udarbejder kommunen eller  

 amtskommunen et skema.
Skemaet skal som minimum indeholde oplysning om,  

 hvilke opgaver hjælpen omfatter, formålet med hjælpen, og for hvilken periode  

 hjælpen gives.
Skemaet udfyldes i samarbejde med ansøgeren og udleveres til  

 ansøgeren i forbindelse med afgørelsen.
Planer § 111. Kommunen eller amtskommunen tilbyder udarbejdelse af en  

 skriftlig plan for indsatsen for personer med betydelig nedsat fysisk eller  

 psykisk funktionsevne eller personer med alvorlige sociale problemer, der  

 ikke har eller kun med betydelig støtte kan opholde sig i egen bolig, eller  

 som i øvrigt har behov for betydelig støtte for at forbedre de personlige  

 udviklingsmuligheder.
 Stk. 2. Kommunen eller amtskommunen udarbejder i øvrigt, når den  

 skønner det hensigtsmæssigt for at inddrage brugeren eller for at opnå en  

 sammenhængende indsats, en skriftlig plan for indsatsen for andre personer  

 med nedsat fysisk eller psykisk funktionsevne eller med særlige sociale  

 problemer.
Stk. 3. Planen angiver formålet med indsatsen.
Planen angiver  

 endvidere, hvilken indsats der er nødvendig for at opnå formålet, den  

 forventede varighed af indsatsen samt andre særlige forhold om boform,  

 beskæftigelse, personlig hjælp, behandling, hjælpemidler m.v.
Planen bør  

 udarbejdes ud fra modtagerens forudsætninger og så vidt muligt i samarbejde  

 med denne.
Brugerinddragelse § 112. Kommunen eller amtskommunen sørger for, at brugerne af  

 tilbud efter denne lov får mulighed for indflydelse på tilrettelæggelsen og  

 udnyttelsen af tilbudene.
Amtskommunen eller kommunen fastsætter  

 retningslinjer for brugerindflydelsen.
Opfølgning § 113. Kommunen eller amtskommunen skal løbende følge de enkelte  

 sager for at sikre sig, at hjælpen fortsat opfylder sit formål.
Kommunen  

 eller amtskommunen skal herunder være opmærksom på, om der er behov for at  

 yde andre former for hjælp.
Opfølgningen skal ske ud fra modtagerens  

 forudsætninger og så vidt muligt i samarbejde med denne.
 Rådgivende samarbejdsorganer m.v.
 § 114. Kommunen eller amtskommunen kan hver især eller i  

 fællesskab nedsætte et eller flere råd, der rådgiver kommunen eller  

 amtskommunen vedrørende tilrettelæggelsen af indsatsen efter denne lov.  

 Kommunen eller amtskommunen fastsætter rammerne for og omfanget af rådenes  

 opgaver.
 § 115. Kommunen og amtskommunen samarbejder med frivillige sociale  

 organisationer og foreninger.
 Stk. 2. Kommunen og amtskommunen afsætter årligt et beløb til  

 støtte af frivilligt socialt arbejde.
 Stk. 3. Rammerne for samarbejdet fastlægges i den enkelte kommune  

 og amtskommune.
 Stk. 4. Socialministeren fastsætter retningslinjer for kommunens  

 og amtskommunens indsendelse af redegørelser om den lokale udvikling i det  

 frivillige sociale arbejde og retningslinjer for den centrale opfølgning.
Kapitel 23 Straffebestemmelser § 116. Den, som tilskynder eller hjælper et barn eller en ung, der  

 er anbragt uden for hjemmet efter denne lov, til at undvige eller holder den  

 undvegne skjult, straffes med hæfte eller fængsel i indtil 2 år eller under  

 formildende omstændigheder med bøde.
 § 117. Den, der i strid med reglerne i denne lov anbringer eller  

 modtager et barn eller en ung i pleje eller fjerner et barn eller en ung fra  

 familiepleje, straffes med bøde.
Kapitel 24 Betaling og tilbagebetaling Betaling § 118. Den, der modtager hjælp efter denne lov til sig selv, sin  

 ægtefælle eller sine børn, skal, medmindre andet er bestemt i denne lov,  

 betale for den hjælp, der modtages.
 Stk. 2. Er der ikke betalt rettidigt, inddrives betalingen efter  

 reglerne for inddrivelse af personlige skatter.
 Stk. 3. Er der ikke betalt rettidigt, indtræder kommunen  

 henholdsvis amtskommunen for et beløb, der svarer til den skyldige betaling,  

 i retten til udbetaling af overskydende skat og arbejdsmarkedsbidrag med  

 godtgørelse og renter samt tilbagebetaling efter kildeskattelovens § 55.
 Stk. 4. Socialministeren kan fastsætte regler om opkrævning af et  

 gebyr ved ikkerettidig betaling for ydelser efter denne lov.
Tilbagebetaling § 119. Kommunen og amtskommunen træffer afgørelse om  

 tilbagebetaling, 1) når en person mod bedre vidende har undladt at give oplysninger som  

 krævet i lov om retssikkerhed og administration på det sociale område, eller 2) når en person mod bedre vidende uberettiget har modtaget hjælp efter  

 denne lov.
 § 120. Tilbagebetalingskravet gennemføres ved en betalingsordning.  

 Fastsættelse af betalingsordning og inddrivelse af gæld sker efter reglerne i  

 lov om aktiv socialpolitik.
Kapitel 25 Klage og domstolsprøvelse § 121. Kommunens og amtskommunens afgørelser efter denne lov kan,  

 medmindre andet er fastsat i denne lov eller i lov om retssikkerhed og  

 administration på det sociale område, indbringes for det sociale nævn efter  

 reglerne i kapitel 10 i lov om retssikkerhed og administration på det sociale  

 område.
 § 122. Afgørelser efter § 55, stk. 1, og § 57, stk. 2, kan af  

 forældremyndighedens indehaver eller den unge, der er fyldt 15 år, indbringes  

 for det sociale nævn efter reglerne i lov om retssikkerhed og administration  

 på det sociale område.
 Stk. 2. Afgørelser efter § 57, stk. 2, kan, i det omfang de angår  

 den af forældrene, som ikke har del i forældremyndigheden, af denne  

 indbringes for det sociale nævn efter reglerne i lov om retssikkerhed og  

 administration på det sociale område.
Børn og unge-udvalgets afgørelser Klage til Den Sociale Ankestyrelse § 123. Afgørelser truffet af børn og unge-udvalget, jf. § 62, kan  

 indbringes for Den Sociale Ankestyrelse inden 4 uger efter, at klageren har  

 fået meddelelse om afgørelsen.
En klage over en afgørelse efter § 45, stk. 3,  

 kan dog ikke behandles af Ankestyrelsen, så længe der verserer en sag om  

 anbringelse efter § 42 for børn og unge-udvalget.
Stk. 2. Berettiget til at indbringe en sag for Ankestyrelsen er  

 forældremyndighedens indehaver og den unge, der er fyldt 15 år.
Afgørelser  

 efter § 57, stk. 3, og § 108, stk. 2, der angår den af forældrene, der ikke  

 har del i forældremyndigheden, kan tillige af denne indbringes for  

 Ankestyrelsen.
Endvidere kan plejeforældrene indbringe afgørelser efter § 64,  

 stk. 4.
Stk. 3. Indbringelse af sagen for Ankestyrelsen hindrer ikke  

 iværksættelse af de besluttede foranstaltninger m.v.
Dog kan styrelseschefen  

 under ganske særlige omstændigheder bestemme, at en afgørelse ikke må  

 iværksættes, før Ankestyrelsen har truffet afgørelse i sagen.
 Stk. 4. Ved behandlingen i Ankestyrelsen finder § 60, § 61 og §  

 62, stk. 2 og 3, tilsvarende anvendelse.
Domstolsprøvelse § 124. Ankestyrelsens afgørelser efter § 123 kan ved henvendelse  

 til Ankestyrelsen inden 4 uger efter, at klageren har fået meddelelse om  

 afgørelsen, kræves forelagt for landsretten.
 Stk. 2. Er Ankestyrelsens afgørelse stadfæstet ved dom, kan  

 fornyet prøvelse for retten kun kræves, hvis sagen på ny har været forelagt  

 Ankestyrelsen til afgørelse.
 § 125. Landsretten tiltrædes af en dommer, der er sagkyndig i  

 børneforsorg, og en dommer, der er sagkyndig i børne- eller ungdomspsykiatri  

 eller i psykologi.
 Stk. 2. Sagerne behandles efter retsplejelovens regler om  

 borgerlige sager, herunder kapitel 43 a om prøvelse af administrativt bestemt  

 frihedsberøvelse med de i dette kapitel angivne ændringer.
 Stk. 3. Som parter anses forældremyndighedens indehaver og den  

 unge, der er fyldt 15 år, uanset om den pågældende har krævet afgørelsen  

 forelagt for landsretten.
 Stk. 4. Retten kan bestemme, at retsmøderne skal foregå for  

 lukkede døre.
Stk. 5. Ved offentlig gengivelse af forhandlingerne i retten eller  

 af dommen må der ikke uden rettens tilladelse ske offentliggørelse af navn,  

 stilling eller bopæl for nogen af de under sagen nævnte personer eller på  

 anden måde offentliggørelse af de pågældendes identitet.
Overtrædelse af  

 forbudet straffes med bøde.
 Stk. 6. Ved afgivelse af dissens angives dommernes navne ikke.
 § 126. Landsrettens afgørelse kan ikke indbringes for Højesteret.  

 Procesbevillingsnævnet kan dog give tilladelse til anke eller kære af  

 landsrettens afgørelse til Højesteret, hvis sagen er af principiel karakter.  

 Ansøgning om tilladelse til anke eller kære må fremsættes henholdsvis inden 6  

 og 3 måneder efter afgørelsen.
§ 127. De i § 125 nævnte dommere beskikkes af justitsministeren  

 efter forhandling med socialministeren.
Justitsministeren fastsætter deres  

 antal og træffer bestemmelse om vederlag og rejsegodtgørelse.
De beskikkede  

 skal være myndige, må ikke være under værgemål efter værgemålslovens § 5  

 eller under samværgemål efter værgemålslovens § 7 og skal være uberygtede og  

 vederhæftige.
Stk. 2. Beskikkelse gælder for 4 år.
En dommer afgår ved udgangen  

 af den måned, i hvilken den pågældende fylder 70 år.
 Stk. 3. Ingen, der opfylder betingelserne i stk. 1, kan afslå at  

 modtage beskikkelse, medmindre den pågældende er over 65 år eller har anden  

 rimelig fritagelsesgrund.
Stk. 4. Udtagelsen for den enkelte sag blandt de beskikkede  

 dommere foretages af præsidenten for vedkommende landsret.
Ingen kan udtages,  

 som ifølge §§ 60 og 61 i retsplejeloven ville være udelukket fra at handle  

 som dommer i sagen.
Kapitel 26 Refusion og finansiering § 128. Opholdskommunen kan kræve sin del af udgifterne til hjælp  

 efter denne lov refunderet af en tidligere opholdskommune, når den tidligere  

 opholdskommune eller anden offentlig myndighed medvirker til, at en person  

 får 1) ophold i boformer efter §§ 91-94, 2) ophold i anbringelsessteder for børn og unge efter §§ 49 og 51, 3) hjælp til dækning af udgifter i medfør af § 77 eller 4) ophold i boliger efter § 115, stk. 4, jf. § 105, stk. 2, i lov om  

 almene boliger m.v., såfremt boligerne er oprettet af eller efter aftale med  

 amtskommunen.
 Stk. 2. En kommune anses også for at medvirke, jf. stk. 1, når en  

 person har ret til at flytte på grund af ganske særlige forhold, jf. § 92,  

 stk. 3, og § 63, stk. 1, i lov om almene boliger m.v.
Stk. 3. Kommuner kan indbyrdes aftale, at en tidligere  

 opholdskommune fortsat afholder udgifter til hjælp.
Det fastsættes i aftalen,  

 hvor længe den skal gælde.
 Stk. 4. Uenighed om aftaler, der er indgået efter stk. 3, kan ikke  

 indbringes for anden administrativ myndighed.
 Stk. 5. Krav mod en tidligere opholdskommune efter stk. 1 skal  

 rejses senest 3 år efter, at hjælpen er ydet.
 § 129. Kommunen afholder endeligt udgifter, der efter den sociale  

 lovgivning påhviler kommunen til rådgivning, tilsyn og administration,  

 herunder udgifter til lægeerklæringer m.v. efter denne lov, samt udgifter til  

 husly, jf. § 66. Dog refunderer staten 50 pct. af en kommunes udgifter til  

 gratis advokatbistand, jf. § 60.
 Stk. 2. Kommunen afholder endeligt udgifter til dag- og klubtilbud  

 til børn og unge efter §§ 7 og 19 samt til tilskud efter § 26 til forældre,  

 der vælger privat pasning, og til supplerende orlovstilskud efter § 27.
 Stk. 3. Af en kommunes udgifter til økonomisk tilskud efter §§ 28,  

 29, 77, 79 og 84 refunderer staten 50 pct.
§ 130. Amtskommunen afholder endeligt udgifter til rådgivning,  

 tilsyn og administration samt udgifter til lægeerklæringer m.v., som påhviler  

 amtskommunen efter denne lov.
For specialrådgivning, som varetages som lands-  

 og landsdelsdækkende funktioner, herunder for den virksomhed, der er nævnt i  

 § 70 og i § 101, stk. 2, kan socialministeren fastsætte særlige regler om  

 fordelingen af udgifterne mellem amtskommunerne.
 § 131. Staten refunderer 50 pct. af amtskommunernes udgifter  

 vedrørende boformer efter § 94, stk. 1, herunder udgifter til bistands-,  

 støtte-, beskæftigelses- og aktivitetstilbud m.v. i forbindelse med boformen.
Stk. 2. Af udgifterne vedrørende ophold i andre amtskommunale  

 boformer end dem, der er nævnt i stk. 1, samt amtskommunale tilbud efter  

 kapitel 16 og 17 betaler kommunen en takst, der fastsættes for et regnskabsår  

 ad gangen på grundlag af tilbudets budgetter.
Taksten for personer, der er  

 fyldt 67 år, svarer til 100 pct. af udgifterne ved opholdet, og for personer  

 under 67 år svarer taksten til 50 pct. af udgifterne ved opholdet.
 Stk. 3. For personer, der er fyldt 67 år, afholder kommunen  

 endeligt udgifterne vedrørende:
 1) Almene tilbud efter § 65.
 2) Personlig hjælp m.v. efter §§ 71-73 og 76 samt støtte- og kontaktperson  

 efter § 80.
 3) Ophold i boformer efter § 91.
 4) Hjælpemidler m.v. efter kapitel 19, jf. dog stk. 6.
 5) Hjælp i forbindelse med pasning af døende i hjemmet efter kapitel 20.
Stk. 4. For personer under 67 år afholder kommunen og amtskommunen  

 hver 50 pct. af de udgifter til tilbud, der er nævnt i stk. 3, jf. dog stk.  

 6. Har de nævnte personer ophold i kommunale boformer, der er nævnt i stk. 3,  

 betaler amtskommunen en takst, der fastsættes for et regnskabsår ad gangen på  

 grundlag af boformens budgetter.
Taksten er 50 pct. af udgifterne ved  

 opholdet.
Kommunen og amtskommunen afholder ligeledes hver 50 pct. af  

 udgifterne til ledsageordning efter §§ 31 og 78 og til hjælp efter § 30.
Stk. 5. Kommunen og amtskommunen afholder hver 50 pct. af  

 udgifterne vedrørende foranstaltninger efter § 40, stk. 2. Dette gælder dog  

 ikke udgifterne vedrørende dag- og klubtilbud efter §§ 7 og 19, der afholdes  

 endeligt af kommunen.
For ophold i særlige dag- og klubtilbud efter §§ 16 og  

 23 samt døgnophold efter § 51 afholder kommunen og amtskommunen hver 50 pct.  

 af udgifterne.
Taksten fastsættes for et regnskabsår ad gangen på grundlag af  

 tilbudenes budgetter.
 Stk. 6. Amtskommunen afholder endeligt udgifterne til  

 kontaktperson efter § 79, der bevilges af amtskommunen efter § 81, samt til  

 hjælpemidler og forbrugsgoder, der bevilges af amtskommunen, jf. § 97, stk.  

 2, og § 98, stk. 2.
 § 132. Socialministeren kan bestemme, at udgifterne vedrørende  

 midlertidige boformer efter § 94, stk. 1, herunder udgifter til bistands-,  

 støtte-, beskæftigelses- og aktivitetstilbud m.v. i forbindelse med boformen,  

 i særlige tilfælde afholdes fuldt ud af staten enten i form af tilskud eller  

 som rente- og afdragsfrit lån.
 Stk. 2. Socialministeren kan fastsætte regler om fordeling af  

 udgifterne ved ophold i sikrede afdelinger i døgntilbud for børn og unge  

 mellem amtskommunerne og kommunerne samt mellem disse indbyrdes.
§ 133. Staten afholder efter reglerne i stk. 2-4 udgifter til en  

 udlænding, der har fået opholdstilladelse efter 1) udlændingelovens §§ 7 eller 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af tilknytning til en  

 i Danmark fastboende person, når denne person selv har fået opholdstilladelse  

 efter en af de bestemmelser, der er nævnt i nr. 1-3, eller når tilknytningen  

 kan føres tilbage til en sådan person, 5) udlændingelovens § 9, stk. 2, nr. 4, når tilladelsen er givet til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle til eller et barn af en person med opholdstilladelse som nævnt i  

 nr. 2 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller efter udlændingelovens §  

 9, stk. 2, nr. 4, 9) udlændingelovens § 9, stk. 2, nr. 5, eller 10) udlændingelovens § 9, stk. 2, nr. 6.
Stk. 2. Staten afholder fuldt ud udgifter til hjælp efter § 28, §  

 29, § 40, stk. 2, nr. 1-10, og § 84 i de første 1 1/2 år efter datoen for  

 opholdstilladelsen.
Herefter afholder staten 75 pct. af kommunernes eller  

 amtskommunernes udgifter i 5 år.
 Stk. 3. Staten afholder 75 pct. af en kommunes eller amtskommunes  

 udgifter efter §§ 26, 27, 49, 51 og 65 samt efter kapitlerne 4, 5, 7 og 14-20  

 i 6 1/2 år.
Stk. 4. Uanset bestemmelserne i stk. 2 og 3 afholder staten en  

 kommunes udgifter til 1) udlændinge, som inden 12 måneder efter datoen fra opholdstilladelsen på  

 grund af betydelig og varigt nedsat fysisk eller psykisk funktionsevne  

 anbringes i døgnophold, dog kun indtil den pågældende i en sammenhængende  

 periode på 2 år har klaret sig selv, og 2) udlændinge, når tilladelsen er meddelt en mindreårig asylsøger, dog  

 længst indtil modtageren fylder 18 år eller barnets forældre får lovligt  

 ophold her i landet.
 § 134. Staten yder forskudsrefusion af en kommunes eller en  

 amtskommunes refusionsberettigende udgifter efter denne lov.
 § 135. Staten afholder udgifterne vedrørende de tilbud m.v., der  

 forbliver under staten efter lov om udlægning af åndssvageforsorgen og den  

 øvrige særforsorg m.v.
Regulering § 136. Fradragsbeløb og den maksimale betaling pr. time, der  

 fastsættes i medfør af § 82, stk. 1, reguleres en gang årligt den 1. januar  

 med satsreguleringsprocenten, jf. lov om en satsreguleringsprocent.  

 Fradragsbeløb afrundes til nærmeste kronebeløb, der er deleligt med 100. Den  

 maksimale betaling pr. time afrundes til nærmeste kronebeløb.
Stk. 2. De beløb, der er nævnt i § 83, reguleres en gang årligt  

 den 1. januar med satsreguleringsprocenten, jf. lov om en  

 satsreguleringsprocent.
Beløbet afrundes til nærmeste kronebeløb, der er  

 deleligt med 12.
Stk. 3. Det beløb, der er nævnt i § 99, stk. 1, reguleres en gang  

 årligt den 1. januar med satsreguleringsprocenten, jf. lov om en  

 satsreguleringsprocent.
Beløbet afrundes til nærmeste kronebeløb, der er  

 deleligt med 1.000.
Stk. 4. Det beløb, der er nævnt i § 28, reguleres en gang årligt  

 den 1. januar med satsreguleringsprocenten, jf. lov om en  

 satsreguleringsprocent.
Beløbet afrundes til nærmeste kronebeløb, der er  

 deleligt med 100.
 § 137. Skatteministeren stiller oplysninger til rådighed til brug  

 for opgørelse af indkomstgrundlaget, jf. §§ 82 og 99.
Stk. 2. Skatteministeren træffer bestemmelse om, hvilke  

 myndigheder der skal opgøre indkomstgrundlaget.
Skatteministeren kan  

 fastsætte regler om adgangen til at påklage afgørelser om indkomstgrundlaget.
Kapitel 27 Forsøgsbestemmelser § 138. Socialministeren kan efter indstilling fra kommunen eller  

 amtskommunen godkende, at der for en forsøgsperiode oprettes andre tilbud end  

 dem, der er omtalt i denne lov.
Stk. 2. Socialministeren kan endvidere efter indstilling fra  

 kommunen eller amtskommunen for en forsøgsperiode godkende ordninger, der  

 fraviger reglerne om visitation, ydelser og finansiering.
Der kan dog ikke  

 godkendes forsøgsordninger om tilbud til børn og unge, der medfører  

 fravigelse fra de almindelige regler om forældrebetaling.
Stk. 3. Såfremt der ikke kan opnås enighed mellem amtsrådet og en  

 eller flere kommunalbestyrelser om oprettelse eller drift af tilbud, kan  

 socialministeren efter ansøgning give tilladelse til, at forpligtelser efter  

 denne lov, der påhviler den ene part, kan overlades til den anden.
Det er en  

 betingelse for godkendelsen, at opgavevaretagelsen skønnes fagligt forsvarlig  

 og økonomisk bæredygtig inden for vedkommende lokalområde og i amtet.
 Stk. 4. Socialministeren kan i forbindelse med tilladelse efter  

 stk. 3 godkende visitations- og udgiftsfordelingsordninger, selv om  

 ordningerne fraviger de i loven fastsatte regler herom.
Kapitel 28 Ikrafttrædelse og overgangsbestemmelser § 139. Loven træder i kraft den 1. juli 1998, jf. dog § 142, stk.  

 1 og 2. Dog fastsætter socialministeren tidspunktet for ikrafttræden af  

 reglerne om beskyttet beskæftigelse i §§ 87 og 88.
 § 140. Amtskommunen og kommunen driver de bestående plejehjem og  

 beskyttede boliger efter de hidtil gældende regler i lov om social bistand.  

 Socialministeren fastsætter regler herom, herunder regler, der er tilnærmet  

 reglerne for ældreboliger og plejeboliger efter lov om almene boliger m.v.,  

 og efter forhandling med de kommunale organisationer ændrede regler om  

 fordeling mellem kommune og amtskommune af udgifter til personer under 67 år  

 og personer, der er fyldt 67 år, samt regler om beskyttelse mod ufrivillig  

 flytning inden for et plejehjem eller en beskyttet bolig.
 Stk. 2. Før den 1. januar 2001 har § 97, stk. 4, ikke virkning for  

 hjælpemidler, der er omfattet af en leverandøraftale indgået i henhold til §  

 58 i lov om social bistand, hvis aftalen er indgået eller der er foretaget  

 udbud før den 22. maj 1996. Fra den 1. januar 2001 har § 97, stk. 4,  

 virkning, uanset om der efter reglerne i lov om social bistand er indgået  

 leverandøraftaler, som rækker ud over den 31. december 2000.
Stk. 3. Sager efter § 58 i lov om social bistand vedrørende de  

 hjælpemidler, der er nævnt i denne lovs § 97, stk. 2, herunder sager om  

 forbrugsgoder, der indgår som en del af et informationsteknologisk  

 hjælpemiddel, jf. § 98, stk. 2, og som ikke er afgjort senest den 30. juni  

 1998, afgøres efter de hidtidige regler.
Finansieringen af udgifter forbundet  

 hermed sker ligeledes efter de hidtil gældende regler.
Afgørelserne kan  

 indbringes for det sociale nævn efter reglerne i kapitel 10 i lov om  

 retssikkerhed og administration på det sociale område.
 Stk. 4. § 99, stk. 4, finder anvendelse på sager efter § 58 i lov  

 om social bistand vedrørende støtte til erhvervelse af motorkøretøj, i hvilke  

 kommunalbestyrelsen ikke senest den 30. juni 1998 har afgivet indstilling til  

 revaliderings- og pensionsnævnet, eller truffet afgørelse for så vidt angår  

 de kommuner, der efter § 138 c i lov om social bistand har fået overført  

 revaliderings- og pensionsnævnets kompetence.
 § 141. I lov om social bistand, jf. lovbekendtgørelse nr. 110 af  

 26. februar 1996, som senest ændret ved lov nr. 327 af 14. maj 1997,  

 foretages følgende ændring:
 1. Efter § 63 a indsættes som ny paragraf:
»§ 63 b.
Kommunen kan beslutte at give forældre med børn i  

 alderen fra 24 uger til og med 5 år, dog længst til barnet begynder i  

 børnehaveklasse, mulighed for at vælge et økonomisk tilskud til brug for en  

 privat pasningsordning i stedet for at benytte en plads i et dagtilbud, jf. §  

 69. Kommunen kan beslutte, at der kun gives tilskud til forældre med børn i  

 en bestemt del af aldersgruppen.
 Stk. 2. Tilskud efter stk. 1 kan ydes fra det tidspunkt, hvor  

 barnet optages i et dagtilbud, jf. § 69. Der kan maksimalt udbetales tre  

 tilskud til samme husstand.
 Stk. 3. Hvis kommunen i forbindelse med iværksættelse af  

 hjælpeforanstaltninger efter § 33 anser det for nødvendigt, at et barn er  

 optaget i et dagtilbud, kan kommunen beslutte, at forældrene ikke kan få  

 tilskud efter stk. 1.
 Stk. 4. Kommunen fastsætter størrelsen af tilskuddet efter stk. 1.  

 Tilskuddet fastsættes ens for alle børn inden for samme aldersgruppe.  

 Tilskuddet kan højst udgøre 70 pct. af forældrenes dokumenterede udgifter til  

 den private pasningsordning, dog maksimalt 85 pct. af den billigste  

 nettoudgift pr. plads i et dagtilbud til samme aldersgruppe i kommunen.
Stk. 5. Tilskuddet efter stk. 1 udbetales månedligt forud.  

 Tilskuddet udbetales første gang for den måned, hvor den private pasning  

 påbegyndes.
Tilskuddet udbetales sidste gang for den måned, i hvilken retten  

 til tilskuddet ophører.
 Stk. 6. Kommunen fastsætter retningslinjer for optagelse af børn i  

 et dagtilbud, når tilskuddet til privat pasning bortfalder.
 Stk. 7. Tilskuddet efter stk. 1 indgår ikke ved beregning af  

 ydelser efter den sociale lovgivning eller efter lovgivningen om  

 uddannelsesstøtte.
Stk. 8. Kommunen godkender aftalen mellem forældrene og den  

 private pasningsordning og fører løbende tilsyn med ordningen.« § 142. Bestemmelsen i § 134 har virkning fra og med udbetaling af  

 forskudsrefusion, der finder sted ultimo juni 1998.
 Stk. 2. Bestemmelsen i § 140, stk. 1, træder i kraft dagen efter  

 bekendtgørelsen i Lovtidende og har virkning fra den 1. januar 1997.
 Stk. 3. Bestemmelsen i § 141 træder i kraft den 1. januar 1998.
 § 143. Krav mod en tidligere opholdskommune vedrørende udgifter  

 til ydelser efter lov om social bistand og tidligere lovgivning skal være  

 rejst eller fremsat senest 1 år efter lovens ikrafttræden.
 § 144. Kommunen skal til puljeordninger oprettet i perioden 27.  

 juni 1992 til 31. december 1993 i tilknytning til virksomheder beliggende i  

 andre kommuner yde et fast tilskud pr. barn, der er optaget i ordningen.
 Stk. 2. Tilskuddet skal svare til halvdelen af ordningens  

 driftsudgifter pr. plads, dog højst halvdelen af de gennemsnitlige  

 driftsudgifter til dagtilbud for den pågældende aldersgruppe i kommunen.  

 Kommunen kan efter aftale med virksomheden yde et højere tilskud.
 Stk. 3. Bestemmelsen i § 15, stk. 2, sidste pkt., finder  

 anvendelse på aftaler om tilskud til puljeordninger for børn, som er indgået  

 efter ikrafttræden af lov nr. 1124 af 22. december 1993 om ændring af lov om  

 social bistand.
 § 145. Loven gælder ikke for Færøerne og Grønland.
Stk. 2. Socialministeren fastsætter efter aftale med Færøernes  

 landsstyre og Grønlands hjemmestyre regler om visitation, betaling og  

 refusion samt besøgsrejser m.v., når personer på foranledning af færøske  

 eller grønlandske sociale myndigheder får ophold i Danmark og modtager tilbud  

 efter denne lov.
Tilsvarende kan der efter aftale fastsættes regler for  

 personer, der fra Danmark får ophold på Færøerne eller i Grønland på  

 foranledning af danske sociale myndigheder.
 Stk. 3. Uenighed mellem færøske eller grønlandske sociale  

 myndigheder og danske sociale myndigheder om deres forpligtelser efter disse  

 regler afgøres af Den Sociale Ankestyrelse.
 § 146. Forslag om revision af bestemmelserne i § 97, stk. 3 og 4,  

 fremsættes for Folketinget senest i folketingsåret 1999-2000.
 § 147. Forslag om revision af § 80 fremsættes for Folketinget  

 senest ved begyndelsen af folketingsåret 1999-2000.
 § 148. Forslag om revision af §§ 31 og 78 fremsættes for  

 Folketinget senest i folketingsåret 2001-02.
 § 149. Forslag om revision af § 75, stk. 3, og § 81, stk. 3,  

 fremsættes for Folketinget senest i folketingsåret 2001-02.
Oprindeligt fremsat forslag Afsnit I Indledning Kapitel 1 Formål § 1. Formålet med denne lov er 1) at tilbyde rådgivning og støtte for at forebygge sociale problemer, 2) at tilbyde en række almene serviceydelser, der også kan have et  

 forebyggende sigte, og 3) at tilgodese behov, der følger af nedsat fysisk eller psykisk  

 funktionsevne eller særlige sociale problemer.
 Stk. 2. Formålet med hjælpen efter denne lov er at fremme den  

 enkeltes mulighed for at klare sig selv eller at lette den daglige tilværelse  

 og forbedre livskvaliteten.
Stk. 3. Hjælpen efter denne lov bygger på den enkeltes ansvar for  

 sig selv og sin familie.
Hjælpen tilrettelægges ud fra den enkelte persons  

 behov og forudsætninger og i samarbejde med den enkelte.
 Lovens område § 2. Enhver, der opholder sig lovligt her i  

 landet, har ret til hjælp efter denne lov.
 Stk. 2. Socialministeren fastsætter regler om betingelserne for i  

 særlige tilfælde at få hjælp efter denne lov under midlertidige ophold i  

 udlandet.
Stk. 3. Der kan ved aftale med andre stater eller internationale  

 organisationer gives kommunen og amtskommunen mulighed for at yde hjælp til  

 behandling eller pleje m.v. af længere varighed her i landet til personer,  

 som har særlig tilknytning til landet, men som på ansøgningstidspunktet ikke  

 har ophold her i landet.
Det samme gælder til herboende personers behandling  

 eller pleje m.v., når de tager ophold i et andet land, hvortil de pågældende  

 har særlig tilknytning.
Kapitel 2 Rådgivning § 3. Kommunen sørger for, at enhver har  

 mulighed for at få gratis rådgivning.
Formålet med rådgivningen er at  

 forebygge sociale problemer og at hjælpe borgeren over øjeblikkelige  

 vanskeligheder og på længere sigt sætte denne i stand til at løse opståede  

 problemer ved egen hjælp.
Rådgivning skal kunne gives som et anonymt og åbent  

 tilbud.
Rådgivningen kan gives særskilt eller i forbindelse med anden hjælp  

 efter denne eller anden lovgivning.
 Stk. 2. Kommunen skal i forbindelse med rådgivningen være  

 opmærksom på, om den enkelte har behov for anden form for hjælp efter denne  

 eller anden lovgivning.
Afsnit II Børn og unge Kapitel 3 Generelle bestemmelser § 4. Kommunen og amtskommunen  

 sørger for, at de opgaver og tilbud, der omfatter børn, unge og deres  

 familier, udføres i samarbejde med forældrene og på en sådan måde, at det  

 fremmer børns og unges udvikling, trivsel og selvstændighed.
Dette gælder  

 både ved udførelsen af det generelle og forebyggende arbejde og ved den  

 målrettede indsats over for børn og unge med nedsat fysisk eller psykisk  

 funktionsevne eller med et andet særligt behov for støtte.
 Stk. 2. Kommunen og amtskommunen sørger for, at den indsats, der  

 iværksættes efter denne lov over for børn og unge med nedsat fysisk eller  

 psykisk funktionsevne eller med et andet særligt behov for støtte, sættes i  

 sammenhæng med den indsats, der iværksættes over for de samme børn og unge  

 efter anden lovgivning.
 Rådgivning § 5. Kommunen sørger for, at forældre med børn  

 og unge, eller andre der faktisk sørger for et barn eller en ung, kan få en  

 gratis familieorienteret rådgivning til løsning af vanskeligheder i familien.  

 Kommunen er forpligtet til ved opsøgende arbejde at tilbyde denne rådgivning  

 til enhver, som på grund af særlige forhold må antages at have behov for det.  

Stk. 2. Såvel forældre som børn og unge, der alene søger rådgivning,  

 skal kunne modtage denne anonymt og som et åbent tilbud.
 Tilsyn § 6. Kommunen fører tilsyn med de forhold,  

 hvorunder børn og unge under 18 år i kommunen lever, jf. § 31.
Kapitel 4 Dagtilbud til børn § 7. Kommunen sørger for, at der er det  

 nødvendige antal pladser i dagtilbud til børn, jf. dog § 15, med henblik på  

 at give pædagogiske, sociale og pasningsmæssige tilbud.
Kommunen har det  

 overordnede ansvar for dagtilbudene.
Stk. 2. Dagtilbudene kan etableres som daginstitutioner, dagpleje  

 og puljeordninger.
Tilrettelæggelse af dagtilbudene skal fastlægges i  

 overensstemmelse med § 4.
 Stk. 3. Daginstitutioner kan drives af en eller flere kommuner  

 eller som selvejende institutioner med aftale med kommunen.
 Formål § 8. Kommunen fastsætter mål og rammer for  

 dagtilbudenes arbejde som en integreret del både af kommunens samlede  

 generelle tilbud til børn og af den forebyggende og støttende indsats over  

 for børn.
 Stk. 2. Dagtilbudene skal i samarbejde med forældrene give børn  

 omsorg og støtte det enkelte barns tilegnelse og udvikling af sociale og  

 almene færdigheder med henblik på at styrke det enkelte barns alsidige  

 udvikling og selvværd og at bidrage til, at børn får en god og tryg opvækst.
 Stk. 3. Dagtilbudene skal give muligheder for oplevelser og  

 aktiviteter, der bidrager til at stimulere barnets fantasi, kreativitet og  

 sproglige udvikling, samt give barnet rum til at lege og lære, og til fysisk  

 udfoldelse, samvær og mulighed for udforskning af omgivelserne.
 Stk. 4. Dagtilbudene skal give børn mulighed for medbestemmelse og  

 medansvar og som led heri bidrage til at udvikle børns selvstændighed og  

 evner til at indgå i forpligtende fællesskaber.
 Stk. 5. Dagtilbudene skal medvirke til at give børn forståelse for  

 kulturelle værdier og for samspillet med naturen.
Kommunal dagpleje § 9. Kommunen kan tilbyde pladser til  

 børn i kommunal dagpleje etableret i private hjem og andre lokaler i børnenes  

 hjemlige miljø, der forud er godkendt af kommunen til dette formål.
Der kan i  

 den enkelte dagpleje modtages op til 5 børn.
Varetages dagplejen af flere  

 personer, kan kommunen beslutte, at der i dagplejen kan modtages op til 10  

 børn.
Stk. 2. Kommunen kan beslutte, at dagplejerens egne børn under 3  

 år kan indgå i det antal børn, dagplejeren modtager betaling for.
Kommunens  

 afgørelse herom kan ikke indbringes for anden administrativ myndighed.
 Puljeordninger § 10. Kommunen kan til puljeordninger for  

 børn yde et tilskud pr. barn.
 Stk. 2. Kommunen indgår aftale med puljeordningen om drift af  

 ordningen.
Optagelse § 11. Kommunen træffer afgørelse om optagelse i  

 et dagtilbud.
Afgørelsen kan ikke indbringes for anden administrativ  

 myndighed.
Kommunen kan bestemme, at selvejende daginstitutioner efter § 7,  

 stk. 3, og puljeordninger efter § 10 ikke er omfattet af 1. pkt.
 Stk. 2. Kommunen anviser pladser i dagtilbudene efter kriterier,  

 der tager hensyn til børnenes pædagogiske, sociale og pasningsmæssige behov.
 Stk. 3. Kommunen kan hverken permanent eller midlertidigt opsige  

 et barn af et dagtilbud, fordi en eller begge forældre bliver ledige.
Forældrebestyrelser i kommunale dagtilbud § 12. Ved alle  

 kommunale daginstitutioner og den kommunale dagpleje oprettes en bestyrelse  

 med et flertal af valgte forældre.
Medarbejderne i dagtilbudene skal være  

 repræsenteret i bestyrelsen.
Kommunen kan beslutte, at  

 medarbejderrepræsentanterne skal have stemmeret.
Stk. 2. Forældrebestyrelsen i daginstitutionen fastsætter  

 principper for institutionens arbejde og for anvendelsen af en budgetramme  

 for hver enkelt institution inden for de af kommunen fastsatte mål og rammer.  

 Forældrebestyrelsen har indstillingsret til kommunen i forbindelse med  

 ansættelse af personale i daginstitutionen.
Forældrebestyrelsen i den  

 kommunale dagpleje fastsætter overordnede principper for dagplejens arbejde  

 og for anvendelsen af en budgetramme for dagplejen inden for de af kommunen  

 fastsatte mål og rammer.
 Stk. 3. Dagtilbudets leder har den administrative og pædagogiske  

 ledelse af tilbudet og er ansvarlig for tilbudets arbejde over for  

 forældrebestyrelsen og kommunen.
 Stk. 4. Kommunens beføjelser efter §§ 6, 9, 11 og 14 om tilsyn,  

 godkendelse af dagplejehjem, afgørelse om optagelse, tildeling af fripladser  

 og forældrebetaling, samt de beføjelser, der følger af den kommunale  

 bevillings- og arbejdsgiverkompetence, kan ikke overdrages til en  

 forældrebestyrelse.
 Stk. 5. Kommunen fastsætter efter indhentet udtalelse fra  

 forældrebestyrelserne vedtægter for styrelsen af de kommunale dagtilbud.
Forældrebestyrelser i selvejende daginstitutioner § 13.  

 Ved alle selvejende daginstitutioner for børn skal der oprettes en  

 forældrebestyrelse med et flertal af valgte forældre og med repræsentation af  

 institutionens medarbejdere.
Dette gælder dog ikke i tilfælde, hvor den  

 selvejende institutions bestyrelse, består af et flertal af valgte forældre.  

 Den selvejende daginstitutions bestyrelse udarbejder efter indhentet  

 udtalelse fra en forældrebestyrelse en vedtægt for styrelsen af  

 institutionen.
Vedtægten godkendes af kommunen.
Stk. 2. I selvejende daginstitutioner, hvor der oprettes en  

 forældrebestyrelse, skal det fastlægges i vedtægten, at forældrebestyrelsen  

 fastsætter principper for institutionens arbejde og for anvendelse af en  

 budgetramme for institutionen samt har indstillingsret i forbindelse med  

 ansættelse af personale i institutionen.
Forældrebestyrelsen varetager sine  

 opgaver inden for de af kommunen fastsatte mål og rammer og det i vedtægten  

 fastsatte formål og idegrundlag.
 Stk. 3. Lederen af den selvejende daginstitution har den  

 administrative og pædagogiske ledelse af institutionen og er ansvarlig for  

 daginstitutionens arbejde over for forældrebestyrelsen og for bestyrelsen for  

 den selvejende institution.
 Betaling § 14. Forældrene betaler for opholdet i  

 dagtilbudet med et beløb, der svarer til 30% af de budgetterede udgifter ved  

 ophold i dagtilbudet, bortset fra ejendomsudgifter, herunder husleje og  

 vedligeholdelse, jf. dog stk. 4.
Stk. 2. Kommunen afgør, om betalingen skal beregnes på grundlag af  

 udgifterne ved driften af den enkelte daginstitution eller på grundlag af de  

 gennemsnitlige udgifter ved driften af daginstitutioner af samme type i  

 kommunen.
Betalingen for ophold i ordninger efter § 10 beregnes dog på  

 grundlag af udgifterne ved driften af den enkelte ordning, jf. § 140, stk. 3.
 Stk. 3. For den kommunale dagpleje beregnes betalingen på grundlag  

 af de gennemsnitlige udgifter ved opholdet i den kommunale dagpleje.
 Stk. 4. Socialministeren fastsætter nærmere regler om betalingen  

 efter stk. 1 og kan herunder bestemme, at der skal ske nedsættelse eller  

 bortfald af betalingen under hensyn til forældrenes økonomiske forhold og  

 børnenes særlige behov for ophold i dagtilbud.
 Særlige dagtilbud § 15. Amtskommunen sørger for, at der er  

 det nødvendige antal pladser i særlige dagtilbud til børn, der på grund af  

 betydelig og varig nedsat fysisk eller psykisk funktionsevne har et særligt  

 behov for støtte, behandling m.v., der ikke kan dækkes gennem ophold i et af  

 de almindelige dagtilbud, jf. § 7.
 Stk. 2. Tilbud efter stk. 1 kan oprettes og drives af en  

 amtskommune, af en kommune efter aftale med amtskommunen eller af en  

 selvejende institution, som amtskommunen indgår aftale med.
 Stk. 3. Socialministeren fastsætter regler om forældrebestyrelser  

 i særlige dagtilbud.
 § 16. Amtskommunen træffer afgørelse om optagelse i et særligt  

 dagtilbud efter indstilling fra opholdskommunen.
 § 17. Forældrene betaler for opholdet i de særlige dagtilbud efter  

 regler, der fastsættes af socialministeren.
Kapitel 5 Klubtilbud og andre socialpædagogiske fritidstilbud til større børn og  

 unge § 18. Kommunen sørger for, at der er de nødvendige  

 klubtilbud og andre socialpædagogiske fritidstilbud til større børn og unge,  

 jf. dog § 22.
 Stk. 2. Tilbudene skal i samarbejde med de større børn og unge  

 skabe aktiviteter og samværsformer, der fremmer den enkeltes alsidige  

 udvikling og selvstændighed samt evne til at indgå i et forpligtende  

 fællesskab.
 Stk. 3. Tilbudene indgår som led i kommunens generelle  

 fritidstilbud til børn og unge og skal efter kommunens beslutning også kunne  

 rette sit arbejde mod børn og unge med behov for støtte.
 Stk. 4. Kommunen fastsætter mål og rammer for tilbudenes arbejde  

 som en integreret del af kommunens samlede fritidsmæssige, forebyggende og  

 støttende indsats over for børn og unge.
Stk. 5. Kommunen fastsætter retningslinier, der sikrer børn og  

 unge indflydelse på indholdet i det enkelte tilbud.
Kommunen kan beslutte, at  

 reglerne om forældrebestyrelser, jf. §§ 12 og 13, finder anvendelse for visse  

 tilbud.
§ 19. Klubber og andre socialpædagogiske fritidstilbud kan  

 oprettes og drives af en eller flere kommuner eller som selvejende  

 institutioner med aftale med kommunen.
Kommunen kan til private klubordninger  

 for større børn og unge yde et tilskud pr. barn eller ung.
Optagelse og udmeldelse § 20. Kommunen træffer afgørelse  

 om optagelse i og udmeldelse af klubber og andre socialpædagogiske  

 fritidstilbud.
Afgørelsen kan ikke indbringes for anden administrativ  

 myndighed.
 Stk. 2. Kommunen kan for selvejende institutioner og private  

 klubordninger efter § 19 bestemme, at lederen af den enkelte ordning træffer  

 afgørelse om optagelse og udmeldelse efter retningslinier fastsat af  

 kommunen.
Betaling § 21. Kommunen fastsætter betaling for deltagelse  

 i klubber og andre socialpædagogiske fritidstilbud og kan beslutte, at der  

 ikke skal ydes betaling for deltagelse i enkelte tilbud eller typer af  

 tilbud.
Betalingen kan højst udgøre 20% af udgifterne ved driften af det  

 enkelte tilbud eller af de gennemsnitlige udgifter ved driften af samme type  

 af tilbud i kommunen, som disse opgøres efter § 14, stk. 1. For private  

 klubordninger, jf. § 19, 2. pkt., beregnes betalingen på grundlag af  

 udgifterne ved driften af den enkelte ordning.
Stk. 2. Socialministeren fastsætter nærmere regler om betalingen  

 efter stk. 1 og kan bestemme, at der kan opkræves særskilt betaling for  

 materialeforbrug og forplejning.
Socialministeren kan endvidere fastsætte, at  

 der skal ske nedsættelse eller bortfald af betaling under hensyn til  

 forældrenes økonomiske forhold og barnets eller den unges særlige behov for  

 deltagelse i tilbudet.
 Særlige klubtilbud § 22. Amtskommunen sørger for, at der  

 er det nødvendige antal pladser i særlige klubtilbud til større børn og unge,  

 der på grund af betydelig og varig nedsat fysisk eller psykisk funktionsevne  

 har et særligt behov for støtte, behandling m.v., der ikke kan dækkes gennem  

 deltagelse i et af de i § 18 nævnte tilbud.
 Stk. 2. Tilbud efter stk. 1 kan oprettes og drives af en  

 amtskommune, en kommune efter aftale med amtskommunen eller af en selvejende  

 institution, som amtskommunen indgår aftale med.
 § 23. Amtskommunen træffer afgørelse om optagelse i et særligt  

 klubtilbud efter indstilling fra opholdskommunen.
 § 24. Forældrene betaler for opholdet i de særlige klubtilbud  

 efter regler, der fastsættes af socialministeren.
Kapitel 6 Økonomiske tilskud m.v.
Tilskud til forældre med børnepasningsorlov  § 25. Kommunen kan  

 beslutte at give et supplerende tilskud til forældre, der modtager  

 orlovsydelse til børnepasning, jf. lov om orlov.
Kommunen kan beslutte, at  

 der kun gives tilskud til forældre med børn i en bestemt aldersgruppe.
Stk. 2. Kommunen fastsætter størrelsen af tilskuddene, der  

 maksimalt kan udgøre 35.000 kr. årligt.
Tilskuddene kan fastsættes, så de  

 varierer med barnets alder.
Stk. 3. For beskæftigede orlovshavere kan tilskuddet og  

 orlovsydelsen tilsammen ikke overstige 80% af den hidtidige indtægt.
For  

 beskæftigede dagpengeberettigede orlovshavere skal tilskuddet og  

 orlovsydelsen dog tilsammen mindst udgøre et beløb svarende til de  

 arbejdsløshedsdagpenge, som orlovshaveren ville være berettiget til ved fuld  

 ledighed umiddelbart forud for orloven, jf. lov om arbejdsløshedsforsikring  

 m.v., medmindre tilskuddet hermed overstiger størrelsen af det tilskud, der  

 er fastsat af kommunen, jf. stk. 2.
 Stk. 4. For ledige orlovshavere kan tilskuddet og orlovsydelsen  

 tilsammen ikke overstige et beløb svarende til de arbejdsløshedsdagpenge, som  

 orlovshaveren var berettiget til ved fuld ledighed umiddelbart forud for  

 orloven, jf. lov om arbejdsløshedsforsikring m.v.
 Stk. 5. For ledige orlovshavere, hvis grundlag for orlovsydelse er  

 modtagelse af kontanthjælp, kan tilskuddet og orlovsydelsen tilsammen ikke  

 overstige et beløb svarende til den kontanthjælp, som orlovshaveren ville  

 være berettiget til efter § 25, stk. 1, i lov om aktiv socialpolitik.
 Stk. 6. Tilskuddet udbetales af kommunen mod dokumentation for  

 modtagelse af orlovsydelse til børnepasning.
Merudgiftsydelse § 26. Kommunen yder dækning af nødvendige  

 merudgifter ved forsørgelse i hjemmet af et barn under 18 år med betydelig og  

 varig nedsat fysisk eller psykisk funktionsevne eller indgribende kronisk  

 eller langvarig lidelse.
Det er en forudsætning, at merudgifterne er en følge  

 af den nedsatte funktionsevne.
Stk. 2. Til dækning af merudgifter beregnes en merudgiftsydelse,  

 der fastsættes med udgangspunkt i et månedligt standardbeløb på kr. 2.000.  

 Ydelsen beregnes på grundlag af det konkrete behov og udbetales med 1/8, 1/4,  

 1/2, 3/4 eller 1/1 af standardbeløbet.
Merudgiftsydelsen kan tildeles med  

 mere end et standardbeløb.
 Stk. 3. Merudgiftsydelsen udgør mindst 1/8 af standardbeløbet.
 Stk. 4. Hjælpen efter stk. 1 er betinget af, at kommunens  

 anvisninger med hensyn til pasning m.v. følges.
 Stk. 5. Socialministeren kan fastsætte nærmere regler om, hvilke  

 udgifter der kan ydes hjælp til og betingelserne herfor.
Tabt arbejdsfortjeneste § 27. Kommunen yder hjælp til  

 dækning af tabt arbejdsfortjeneste til personer, der i hjemmet forsørger et  

 barn under 18 år med betydelig og varig nedsat fysisk eller psykisk  

 funktionsevne eller indgribende kronisk eller langvarig lidelse.
Ydelsen er  

 betinget af, at det er en nødvendig følge af den nedsatte funktionsevne, at  

 barnet passes i hjemmet, og at det er mest hensigtsmæssigt, at det er moderen  

 eller faderen, der passer det.
Ydelsen fastsættes på baggrund af den  

 tidligere bruttoindtægt.
 Stk. 2. Socialministeren fastsætter nærmere regler om beregning og  

 regulering af tabt arbejdsfortjeneste efter stk. 1.
Kapitel 7 Personlig hjælp og ledsagelse § 28. Bestemmelserne i § 69  

 om personlig hjælp og pleje m.v. finder tilsvarende anvendelse, når der er  

 behov for personlig hjælp og pleje m.v. vedrørende børn.
 § 29. Kommunen kan efter en konkret vurdering tilbyde op til 15  

 timers ledsagelse om måneden til unge mellem 16 og 18 år, som på grund af  

 betydelig og varig nedsat fysisk eller psykisk funktionsevne ikke kan færdes  

 alene.
Kapitel 8 Særlig støtte til børn og unge Formål  § 30. Formålet med at yde støtte til de børn og unge, der  

 har et særligt behov for dette, er at skabe de bedst mulige opvækstvilkår for  

 disse børn og unge, så de på trods af deres individuelle vanskeligheder kan  

 opnå de samme muligheder for personlig udfoldelse, udvikling og sundhed som  

 deres jævnaldrende.
 Stk. 2. Støtten må ydes tidligt og sammenhængende, så begyndende  

 problemer hos barnet eller den unge så vidt muligt kan afhjælpes i eget  

 miljø. Støtten må i hvert enkelt tilfælde udformes på baggrund af en konkret  

 vurdering af det enkelte barns eller den enkelte unges og familiens forhold.
 Stk. 3. Barnets eller den unges synspunkter skal altid inddrages  

 og tillægges passende vægt i overensstemmelse med alder og modenhed.
Stk. 4. Barnets eller den unges vanskeligheder skal så vidt muligt  

 løses i samarbejde med familien og med dennes medvirken.
Hvor dette ikke er  

 muligt, må foranstaltningens baggrund, formål og indhold tydeliggøres for  

 forældremyndighedsindehaveren, barnet eller den unge.
 Tilsyn § 31. Kommunen fører sit tilsyn, jf. § 6, på en  

 sådan måde, at kommunen så tidligt som muligt kan få kendskab til tilfælde,  

 hvor der må antages at være behov for særlig støtte til et barn eller en ung  

 under 18 år.
Amtskommunal rådgivning § 32. Amtskommunen tilbyder gratis  

 rådgivning, undersøgelse og behandling af børn og unge med  

 adfærdsvanskeligheder eller betydelig nedsat fysisk og psykisk funktionsevne  

 samt deres familier.
Opgaverne kan varetages i samarbejde med andre  

 amtskommuner.
 Underretningspligt m.v. § 33. Socialministeren kan  

 fastsætte regler, hvorefter personer, der udøver offentlig tjeneste eller  

 hverv, skal underrette kommunen, hvis de under udøvelsen af tjenesten eller  

 hvervet får kendskab til forhold, der giver formodning om, at et barn eller  

 en ung under 18 år har behov for særlig støtte.
 Stk. 2. Socialministeren kan fastsætte regler om  

 underretningspligt for andre grupper af personer, der under udøvelse af deres  

 erhverv får kendskab til forhold, som bevirker, at der kan være anledning til  

 foranstaltninger efter denne lov.
Stk. 3. Socialministeren kan fastsætte regler, hvorefter 1) praktiserende læger, speciallæger og andre, der virker inden for  

 social- og sundhedsvæsenet, kan videregive oplysninger om børn og unge under  

 18 år med nedsat synsfunktion til Statens Øjenklinik, for at klinikken kan  

 varetage sine behandlingsmæssige og administrative aktiviteter, og 2) Statens Øjenklinik kan videregive de i nr. 1 nævnte oplysninger til  

 social-, sundheds- og undervisningsmyndigheder for at sikre, at nødvendige  

 foranstaltninger til afhjælpning af nedsat synsfunktion kan iværksættes.
 § 34. Den, der får kendskab til, at et barn eller en ung under 18  

 år fra forældres eller andre opdrageres side udsættes for vanrøgt eller  

 nedværdigende behandling eller lever under forhold, der bringer dets sundhed  

 eller udvikling i fare, har pligt til at underrette kommunen.
 § 35. Hvis ingen har forældremyndigheden over et barn eller en  

 ung, skal kommunen i fornødent omfang medvirke til, at der udpeges en egnet  

 indehaver af forældremyndigheden.
Undersøgelser § 36. Må det antages, at et barn eller en  

 ung trænger til særlig støtte, herunder på grund af nedsat fysisk eller  

 psykisk funktionsevne, skal kommunen sørge for, at barnets eller den unges  

 forhold undersøges.
Afgørelse herom træffes i forståelse med  

 forældremyndighedsindehaveren og den unge, der er fyldt 15 år, jf. dog § 37.  

 Kommunen skal som led i denne undersøgelse inddrage de fagfolk, som allerede  

 har viden om barnets eller den unges og familiens forhold.
Dette kan ske ved  

 at inddrage sundhedsplejerske, pædagoger, psykologer, lærere eller andre.  

 Hvis det er nødvendigt, skal kommunen lade barnet eller den unge undersøge af  

 en læge eller en psykolog.
Stk. 2. En undersøgelse skal resultere i en begrundet  

 stillingtagen til, om der er grundlag for at iværksætte foranstaltninger, og  

 i bekræftende fald af hvilken art disse bør være.
Der skal være oplysning om,  

 hvordan forældremyndighedens indehaver og barnet eller den unge stiller sig  

 til foranstaltninger, og om de forhold i familien eller i dennes omgivelser,  

 som kan bidrage til at klare vanskelighederne.
 Stk. 3. Undersøgelsen må ikke være mere omfattende, end formålet  

 tilsiger, og skal i øvrigt gennemføres så skånsomt, som forholdene tillader.
§ 37. Når det må anses for nødvendigt for at afgøre, om der er  

 åbenbar risiko for alvorlig skade på et barns eller en ungs sundhed eller  

 udvikling, kan børn og unge-udvalget uden samtykke fra  

 forældremyndighedsindehaveren og den unge, der er fyldt 15 år, beslutte at  

 gennemføre undersøgelsen under ophold på en institution eller indlæggelse på  

 sygehus, herunder psykiatrisk afdeling.
En sådan undersøgelse skal være  

 afsluttet inden 2 måneder efter børn og unge-udvalgets afgørelse.
 Stk. 2. En afgørelse efter stk. 1 kan træffes foreløbigt efter  

 reglerne i § 43, når betingelserne herfor er opfyldt.
Foranstaltninger § 38. Kommunen kan træffe afgørelse om  

 foranstaltninger efter stk. 2, når det må anses for at være af væsentlig  

 betydning af hensyn til et barns eller en ungs særlige behov for støtte.
Det  

 bør tilstræbes, at barnet eller den unge kan blive i hjemmet.
Afgørelsen  

 træffes med samtykke fra forældremyndighedens indehaver, jf. dog § 39. En  

 afgørelse efter stk. 2, nr. 11, kræver tillige samtykke fra den unge, der er  

 fyldt 15 år.
Stk. 2. Kommunen kan beslutte 1) at yde konsulentbistand med hensyn til barnets eller den unges forhold  

 og kan herunder bestemme, at barnet eller den unge skal søge et dagtilbud, en  

 ungdomsklub, et uddannelsessted eller lignende, 2) at yde praktisk, pædagogisk eller anden støtte i hjemmet, 3) at yde familiebehandling eller lignende støtte, 4) at etablere døgnophold for både forældremyndighedens indehaver, barnet  

 eller den unge og andre medlemmer af familien, 5) at etablere en aflastningsordning på en døgninstitution, i en  

 plejefamilie eller på et andet godkendt opholdssted, 6) at udpege en personlig rådgiver for barnet eller den unge, 7) at udpege en fast kontaktperson for barnet eller den unge, 8) at yde økonomisk støtte til udgifter, der følger af foranstaltninger  

 nævnt i nr. 1-5, når forældremyndighedsindehaveren ikke selv har midler  

 dertil, 9) at yde økonomisk støtte til udgifter, der bevirker, at en anbringelse  

 uden for hjemmet kan undgås, at en hjemgivelse kan fremskyndes, eller at  

 støtten i væsentlig grad kan bidrage til en stabil kontakt mellem forældre og  

 børn under et eller flere børns anbringelse uden for hjemmet, 10) at yde økonomisk støtte til ophold på kost- eller efterskole, når  

 forældremyndighedsindehaveren ikke selv har midler dertil, og 11) at anbringe barnet eller den unge uden for hjemmet, på en  

 døgninstitution, i en plejefamilie eller på andet godkendt opholdssted, som  

 må anses for egnet til at imødekomme barnets eller den unges særlige behov,  

 jf. §§ 47 og 49.
§ 39. Afgørelse efter § 38, stk. 2, nr. 1, 6 og 7, jf. § 38,  

 stk.1, kan træffes, selv om forældremyndighedens indehaver ikke ønsker  

 foranstaltningen iværksat, når det må anses for at være af væsentlig  

 betydning af hensyn til barnets eller den unges særlige behov for støtte, og  

 når formålet med foranstaltningen skønnes at kunne opnås uanset det manglende  

 samtykke.
Afgørelse herom skal træffes i et møde i det personsagsudvalg, der  

 efter § 17 i lov om retssikkerhed og administration på det sociale område  

 varetager det pågældende sagsområde.
I kommuner med magistratsordning træffes  

 afgørelsen af vedkommende magistratsmedlem.
Anbringelse uden for hjemmet uden samtykke § 40. Er der en  

 åbenbar risiko for, at barnets eller den unges sundhed eller udvikling lider  

 alvorlig skade på grund af 1) utilstrækkelig omsorg for eller behandling af barnet eller den unge, 2) vold eller andre alvorlige overgreb, 3) misbrugsproblemer, kriminel adfærd eller andre svære sociale  

 vanskeligheder hos barnet eller den unge, eller 4) andre adfærds- eller tilpasningsproblemer hos barnet eller den unge kan børn og unge-udvalget uden samtykke fra forældremyndighedens indehaver  

 og den unge, der er fyldt 15 år, træffe afgørelse om, at barnet eller den  

 unge anbringes uden for hjemmet, jf. § 38, stk. 2, nr. 11. Der kan kun  

 træffes en afgørelse efter 1. pkt., når det må anses for godtgjort, at  

 problemerne ikke kan løses under barnets eller den unges fortsatte ophold i  

 hjemmet.
 Stk. 2. Når hensynet til barnet eller den unge på afgørende måde  

 taler for det, kan børn og unge-udvalget beslutte, at barnet eller den unge  

 skal anbringes uden for hjemmet efter stk. 1, selv om forældremyndighedens  

 indehaver og den unge giver samtykke til anbringelse efter § 38, stk. 2, nr.  

 11.
 Stk. 3. Såfremt en ung, der er fyldt 15 år, erklærer sig enig i  

 anbringelsen, kan børn og unge-udvalget uanset betingelserne i stk. 1 træffe  

 afgørelse om at anbringe den unge uden for hjemmet, jf. § 38, stk. 2, nr. 11,  

 når anbringelsen må anses for at være af væsentlig betydning af hensyn til  

 den unges særlige behov, og problemerne ikke kan løses under den unges  

 fortsatte ophold i hjemmet.
 Stk. 4. Afgørelser efter stk. 1-3 kan træffes foreløbigt efter  

 reglerne i § 43, når betingelserne herfor er opfyldt.
§ 41. Opretholdelse af en foranstaltning efter § 40 ud over 1 år  

 fra børn og unge-udvalgets afgørelse forudsætter fornyet afgørelse i  

 udvalget.
Er sagen indbragt for Ankestyrelsen eller forelagt for landsretten  

 eller Højesteret, regnes fristen fra den endelige afgørelse eller dom.
Uanset  

 bestemmelsen i 1. og 2. pkt. kan børn og unge-udvalget, Ankestyrelsen eller  

 retten fastsætte en kortere frist for fornyet behandling i udvalget.
Stk. 2. Børn og unge-udvalget kan undtagelsesvis fastsætte en  

 længere frist end nævnt i stk. 1, 1. og 2. pkt., når de forhold, der ligger  

 til grund for afgørelsen, med stor sikkerhed må antages at vedvare ud over  

 fristen og hensynet til barnet eller den unge afgørende tilsiger, at fristen  

 forlænges.
Samme beføjelse har Ankestyrelsen og retten.
 Lægelig undersøgelse og behandling uden samtykke § 42.  

 Hvis forældremyndighedsindehaveren undlader at lade et barn eller en ung  

 undersøge eller behandle for en livstruende sygdom eller en sygdom, der  

 udsætter barnet eller den unge for varig og betydelig nedsat funktionsevne,  

 kan børn og unge-udvalget træffe afgørelse om at gennemføre undersøgelsen  

 eller behandlingen.
 Stk. 2. En afgørelse efter stk. 1 kan træffes foreløbigt efter  

 reglerne i § 43, når betingelserne herfor er opfyldt.
 Foreløbige afgørelser § 43. Afgørelser efter §§ 37, 40,  

 42, 55, stk. 3, 62, stk. 4 og 106, stk.2, som af hensyn til barnets eller den  

 unges øjeblikkelige behov ikke kan afvente, at sagen behandles i børn og  

 unge-udvalget, kan træffes foreløbigt af formanden eller i dennes fravær  

 næstformanden for børn og unge-udvalget.
 Stk. 2. Forældremyndighedens indehaver og eventuelle andre parter,  

 jf. § 58, skal inden 24 timer efter iværksættelsen af en foreløbig afgørelse  

 have skriftlig meddelelse om afgørelsen samt en begrundelse for afgørelsen.  

 Meddelelsen skal tillige indeholde oplysning om retten til efter  

 forvaltningsloven at se sagens akter og til at udtale sig om sagen samt om  

 retten til vederlagsfri advokatbistand.
 Stk. 3. En foreløbig afgørelse efter stk. 1 skal snarest muligt og  

 senest inden 7 dage efter iværksættelsen af afgørelsen forelægges børn og  

 unge-udvalget til godkendelse, uanset om foranstaltningen er ophørt.
Stk. 4. En afgørelse, der er godkendt efter stk. 3, har gyldighed  

 i 1 måned.
En afgørelse vedrørende § 37 har gyldighed indtil undersøgelsen er  

 afsluttet, dog højst 2 måneder regnet fra den foreløbige afgørelse efter stk.  

 1. En afgørelse vedrørende § 62, stk. 4, har gyldighed, indtil der træffes en  

 ny afgørelse om flytning eller hjemtagelse.
 Stk. 5. Chefen for Den Sociale Ankestyrelse kan give pålæg om  

 iværksættelse af en foreløbig afgørelse efter stk. 1. Det kan undtagelsesvis  

 bestemmes, at afgørelsen skal godkendes af Ankestyrelsen inden for den i stk.  

 3 nævnte frist.
Ophør af foranstaltninger § 44. Foranstaltninger efter §§  

 38, 39 og 40 skal ophøre, når formålet er nået, når de ikke længere opfylder  

 deres formål under hensyn til barnets eller den unges særlige behov, eller  

 når den unge fylder 18 år.
Kommunen træffer afgørelse om hjemgivelse, uanset  

 at barnet eller den unge er anbragt uden for hjemmet efter § 40. Såfremt  

 kommunen ikke kan imødekomme en begæring om hjemgivelse, forelægges sagen til  

 afgørelse i børn og unge-udvalget efter § 40.
 Stk. 2. Foranstaltninger i form af en personlig rådgiver, en fast  

 kontaktperson eller døgnophold i institution, plejefamilie eller andet egnet  

 opholdssted kan dog opretholdes, indtil den unge fylder 20 år, hvis den unge  

 er indforstået hermed.
 Stk. 3. Forud for en hjemgivelse skal kommunen, så vidt muligt i  

 samarbejde med forældremyndighedens indehaver og barnet eller den unge, i  

 planen, jf. § 51, angive den videre indsats i forbindelse med hjemgivelsen.
 Stk. 4. Tilsvarende skal kommunen i samarbejde med den unge forud  

 for ophør af en anbringelse ved det fyldte 18. år i planen, jf. § 51, angive,  

 hvilken form for støtte og vejledning, der ydes den unge med hensyn til  

 boligforhold, uddannelse og arbejde samt personlig rådgivning.
 Det sociale nævns og Den Sociale Ankestyrelses beføjelser uden  

 klage § 45. Såfremt kommunen ikke foretager fornødne  

 undersøgelser, kan det sociale nævn træffe afgørelse om, at der skal  

 iværksættes undersøgelse, og pålægge kommunen at gennemføre afgørelsen.
 Stk. 2. Hvis der er behov for foranstaltninger efter § 38, og  

 kommunen undlader at iværksætte disse, kan det sociale nævn pålægge kommunen  

 at træffe en afgørelse eller træffe en foreløbig afgørelse om  

 foranstaltninger og pålægge kommunen at gennemføre afgørelsen.
 Stk. 3. Den Sociale Ankestyrelse har samme beføjelser som det  

 sociale nævn og kan tillige træffe afgørelse efter §§ 37, 40 og 42 og pålægge  

 kommunen at gennemføre afgørelsen.
 Fuldbyrdelse § 46. Kommunen kan om fornødent forlange  

 bistand af politiet til at gennemføre afgørelser efter §§ 37, 40 og 42.
Anbringelsessteder for børn og unge Opholdssteder  § 47. Opholdssteder for børn og unge, herunder  

 plejefamilier, skal være godkendt som generelt egnede af den stedlige  

 kommune, hvis de modtager indtil 4 personer.
 Stk. 2. Opholdssteder for børn og unge, der modtager flere end 4  

 personer, skal være godkendt som generelt egnede af den stedlige amtskommune  

 eller af anden offentlig myndighed efter reglerne herom.
 Stk. 3. Afgørelser efter stk. 1 og stk. 2 kan ikke indbringes for  

 anden administrativ myndighed.
 § 48. Kommunen betaler for barnets eller den unges ophold.  

 Socialministeren kan fastsætte satser for godtgørelse for udgifter til kost  

 og logi i forbindelse med opholdet.
Døgninstitutioner § 49. Amtskommunen sørger for, at der er  

 det nødvendige antal pladser på institutioner for børn og unge, der skal  

 anbringes uden for hjemmet herunder på grund af en betydelig og varig nedsat  

 fysisk eller psykisk funktionsevne.
Endvidere skal amtskommunen sørge for, at  

 der er det nødvendige antal pladser og mulighed for ambulant behandling på  

 institutioner for børn og unge med sociale adfærdsproblemer.
 Stk. 2. Institutionerne kan oprettes og drives af en eller flere  

 amtskommuner, kommuner eller som selvejende institutioner, som amtskommunen  

 indgår aftale med.
 Betaling § 50. Forældrene og barnet eller den unge betaler  

 for døgnopholdet efter regler, der fastsættes af socialministeren.
 Udarbejdelse af planer og valg af anbringelsessted m.v. §  

 51. Kommunen udarbejder en plan for barnets eller den unges ophold uden  

 for hjemmet, inden der træffes afgørelse om at anbringe et barn eller en ung  

 uden for hjemmet, jf. § 38, stk. 2, nr. 11, og § 40.
Stk. 2. Planen skal angive formålet med anbringelsen.
Planen skal  

 under hensyn til dette formål tillige angive anbringelsens forventede  

 varighed, særlige forhold vedrørende barnets eller den unges pleje,  

 behandling, uddannelse m.v.
Planen skal endvidere angive hvilke former for  

 støtte, der selvstændig skal iværksættes over for familien i forbindelse med,  

 at barnet eller den unge opholder sig uden for hjemmet og i tiden efter  

 barnets eller den unges hjemgivelse.
Stk. 3. Kan anbringelsen ikke afvente udarbejdelsen af en plan som  

 nævnt i stk. 2, er en kortfattet angivelse af formålet med anbringelsen  

 tilstrækkelig.
Det påhviler da kommunen snarest muligt at opstille en plan.
 § 52. Samtykke fra forældremyndighedens indehaver og den unge, der  

 er fyldt 15 år, til en afgørelse efter § 38, stk. 2, nr. 11, skal omfatte  

 formålet med anbringelsen, jf. § 51, stk. 2, 1. pkt.
§ 53. Kommunen træffer afgørelse om valg af anbringelsessted i  

 overensstemmelse med den i § 51 eller § 57 nævnte plan.
Kommunen fører  

 løbende tilsyn med barnets eller den unges forhold under opholdet uden for  

 hjemmet og træffer afgørelse om ændret anbringelsessted, behandling,  

 uddannelse m.v. under opholdet, i det omfang det må anses for nødvendigt  

 under hensyn til formålet med anbringelsen.
Stk. 2. Ændring af anbringelsessted kræver, hvadenten anbringelsen  

 er sket efter § 38, stk. 2, nr. 11, eller § 40, samtykke fra  

 forældremyndighedens indehaver og den unge, der er fyldt 15 år.
Kan samtykke  

 ikke opnås, kan anbringelsesstedet kun ændres ved, at der træffes afgørelse,  

 henholdsvis en fornyet afgørelse efter § 40.
§ 54. Kommunen skal senest 3 måneder efter, at barnet eller den  

 unge har fået ophold uden for hjemmet, vurdere, om den i § 51 eller § 57  

 nævnte plan skal revideres, og skal herefter med højst 6 måneders mellemrum  

 foretage en sådan vurdering.
Vurderingen af planen skal ske på baggrund af  

 det løbende tilsyn med barnet eller den unge på anbringelsesstedet, jf. § 53,  

 og efter kontakt med forældremyndighedens indehaver.
Vurderingen skal omfatte  

 såvel de dele af planen, som retter sig mod barnet eller den unge, som de  

 dele der omhandler indsatsen over for familien under anbringelsen.
Afgørelse  

 om revision af planen træffes så vidt muligt i forståelse med  

 forældremyndighedens indehaver og barnet eller den unge.
 Stk. 2. Er anbringelsesstedet beliggende i en anden kommune end  

 barnets eller den unges opholdskommune, underrettes den stedlige kommune  

 forud for anbringelsen.
Samvær og kontakt § 55. Forældrene og barnet eller den  

 unge har ret til samvær og kontakt under barnets eller den unges anbringelse  

 uden for hjemmet.
Kommunen skal sørge for, at forbindelsen mellem forældrene  

 og barnet eller den unge holdes ved lige.
En ret til samvær og kontakt, der  

 er aftalt mellem forældrene eller er fastsat i medfør af §§ 17, 18 og 26 i  

 lov om forældremyndighed og samvær, opretholdes under barnets eller den unges  

 anbringelse uden for hjemmet, men kan reguleres eller midlertidigt ophæves  

 efter reglerne i stk. 2-4.
Stk. 2. Kommunen træffer om fornødent afgørelse om omfanget og  

 udøvelsen af samværet og kontakten og kan fastsætte nærmere vilkår for  

 samværet og kontakten.
Ved afgørelsen lægges særlig vægt på hensynet til  

 barnet eller den unge og formålet med anbringelsen.
Der kan ikke efter 1.  

 pkt. træffes afgørelser, som medfører, at samvær og kontakt kun må finde sted  

 mindre end en gang om måneden.
En sådan afgørelse sidestilles med en  

 afbrydelse af forbindelsen og skal træffes af børn og unge-udvalget efter  

 stk. 3.
Stk. 3. Når det er nødvendigt af hensyn til barnets eller den  

 unges sundhed eller udvikling, kan børn og unge-udvalget for en bestemt  

 periode træffe afgørelse om, at samvær kun må foregå under tilstedeværelse af  

 en repræsentant for kommunen.
Under de samme betingelser og ligeledes for en  

 bestemt periode kan der træffes afgørelse om at afbryde forbindelsen mellem  

 forældrene og barnet eller den unge, ligesom der kan træffes afgørelse om, at  

 barnets eller den unges anbringelsessted ikke må oplyses over for forældrene.
 Stk. 4. En afgørelse efter stk. 3 kan træffes foreløbigt efter  

 reglerne i § 43, når betingelserne herfor er opfyldt.
 Stk. 5. En afgørelse om kontrol med barnets eller den unges  

 brevveksling, telefonsamtaler eller anden kommunikation med forældrene kan  

 alene træffes efter § 106, stk. 2.
Kapitel 9 Sagsbehandling ved foranstaltninger for børn og unge § 56.  

 Er et barn fyldt 12 år, skal der, forinden der træffes afgørelse i en sag om  

 foranstaltninger efter kapitel 8, finde en samtale sted med barnet herom.
 Stk. 2. For børn under 12 år skal der foreligge oplysning om  

 barnets holdning til den påtænkte foranstaltning, i det omfang barnets  

 modenhed og sagens art tilsiger det.
Indstilling vedrørende anbringelse uden samtykke § 57. En  

 indstilling om anbringelse uden for hjemmet efter § 40 skal indeholde en  

 redegørelse for 1) grundlaget for, at betingelserne i § 40 anses for opfyldt, 2) de foranstaltninger efter § 38, stk. 2, der har været iværksat eller  

 har været tilbudt familien, og grundene til, at foranstaltninger af denne  

 karakter nu må anses for utilstrækkelige, 3) de forhold i familien og hos barnet eller den unge eller i dennes  

 omgivelser, som under barnets eller den unges anbringelse uden for hjemmet  

 kan bidrage til at klare vanskelighederne, 4) den plan for anbringelsen, jf. § 51, stk. 2, herunder den støtte og de  

 initiativer, som er påtænkt for barnet eller den unge og dennes familie under  

 anbringelsen uden for hjemmet og i tiden derefter, og 5) barnets eller den unges holdning til den påtænkte foranstaltning.
Advokatbistand, aktindsigt m.v. § 58. Kommunen tilbyder  

 forældremyndighedens indehaver gratis advokatbistand under en sag om 1) gennemførelse af en undersøgelse som nævnt i § 37, 2) anbringelse uden for hjemmet efter § 40, 3) opretholdelse af en anbringelse efter § 41, 4) gennemførelse af lægelig undersøgelse eller behandling efter § 42, 5) godkendelse af en foreløbig afgørelse efter § 43, stk. 3, 6) ændring af anbringelsessted efter § 53, stk. 2, jf. § 40, 7) afbrydelse af forbindelsen m.v. efter § 55, stk. 3, og 8) brev- og telefonkontrol, jf. § 106, stk. 2.
 Stk. 2. Såvel forældremyndighedens indehaver som plejeforældrene  

 skal have tilbud om gratis advokatbistand under en sag om flytning eller  

 hjemtagelse af et barn eller en ung i privat familiepleje efter § 62, stk. 4.
 Stk. 3. En ung, der er fyldt 15 år, skal have tilbud om gratis  

 advokatbistand under en sag som nævnt i stk. 1, nr. 1-6.
 Stk. 4. Under en sag om afbrydelse af forbindelsen m.v. efter §  

 55, stk. 3, og en sag om brev- og telefonkontrol efter § 106, stk. 2, med den  

 af forældrene, der ikke har del i forældremyndigheden, skal denne have tilbud  

 om gratis advokatbistand.
 Stk. 5. Om salær og godtgørelse for udlæg til advokater gælder  

 samme regler som i tilfælde, hvor der er meddelt fri proces, jf.  

 retsplejelovens kapitel 31.
 § 59. Forinden der træffes afgørelse i en sag som nævnt i § 58,  

 påhviler det kommunen at gøre indehaveren af forældremyndigheden bekendt med  

 retten til efter forvaltningsloven at se sagens akter og retten til at udtale  

 sig om sagen, forinden der træffes afgørelse.
 Stk. 2. Tilsvarende forpligtelse har kommunen over for de i § 58,  

 stk. 2-4, nævnte personer for så vidt angår de heri nævnte afgørelser.
§ 60. Børn og unge-udvalget efter § 18 i lov om retssikkerhed og  

 administration på det sociale område træffer i et møde afgørelse om 1) gennemførelse af undersøgelse efter § 37, 2) anbringelse uden for hjemmet efter § 40, 3) opretholdelse af anbringelse efter § 41, 4) gennemførelse af lægelig undersøgelse eller behandling efter § 42, 5) godkendelse af foreløbig afgørelse efter § 43, stk. 3, 6) ændring af anbringelsessted efter § 53, stk. 2, jf. § 40, 7) afbrydelse af forbindelsen m.v. efter § 55, stk. 3, 8) flytning eller hjemtagelse efter § 62, stk. 4, og 9) brev- og telefonkontrol efter § 106, stk. 2.
Stk. 2. Inden der træffes afgørelse, skal indehaveren af  

 forældremyndigheden, barnet eller den unge, advokaten og eventuel anden  

 bisidder for forældremyndighedens indehaver eller barnet eller den unge have  

 lejlighed til at udtale sig over for børn og unge-udvalget.
Tilbud efter 1.  

 pkt. til barnet eller den unge kan undlades, hvis barnet er under 12 år,  

 eller hvis det må antages at være til skade for barnet eller den unge.
Stk. 3. Inden der træffes afgørelse efter § 55, stk. 3, og § 106,  

 stk. 2, der angår den af forældrene, der ikke har del i forældremyndigheden,  

 finder stk. 2 tilsvarende anvendelse.
Stk. 2 finder ligeledes anvendelse for  

 plejeforældre inden en afgørelse efter § 62, stk. 4.
 Stk. 4. Til vedtagelse af en afgørelse efter § 37, § 40, § 41, §  

 42, § 43, stk. 3, § 53, stk. 2, § 55, stk. 3, og § 106, stk. 2, kræves, at  

 mindst 4 af børn og unge-udvalgets 5 medlemmer stemmer for afgørelsen.  

 Afgørelser efter § 62, stk. 4, træffes ved almindelig stemmeflerhed.
 Stk. 5. Såfremt dommeren ikke er enig i den trufne afgørelse, skal  

 dette tilføres udvalgets protokol, og meddelelsen om udvalgets afgørelse skal  

 indeholde oplysning om dommerens afvigende opfattelse.
Stk. 6. Børn og unge-udvalgets afgørelser skal meddeles  

 skriftligt.
Afgørelserne skal være begrundede og indeholde oplysning om  

 klageadgang.
Kapitel 10 Private pasningsordninger uden offentlige tilskud Privat dagpasning  § 61. Oprettelse og drift af privat dagpasning  

 mod betaling, som drives uden offentlige midler, kræver tilladelse fra  

 kommunen, hvis der modtages flere end 2 børn under 14 år.
Stk. 2. Foregår pasningen i et privat hjem, kan der gives  

 tilladelse til pasning af op til 5 børn.
Varetages pasningen af flere  

 personer, kan kommunen give tilladelse til, at der kan modtages op til 10  

 børn.
 Stk. 3. Kommunen fører tilsyn med forholdene i den private  

 dagpasning.
 Privat døgnpleje § 62. Ingen må modtage et barn under 14  

 år til døgnophold i privat familiepleje i en sammenhængende periode ud over 3  

 måneder uden at have tilladelse dertil fra den stedlige kommune.
Stk. 2. Plejetilladelse kan kun udstedes, når det efter en  

 undersøgelse af familieplejen må antages, at opholdet vil være til gavn for  

 barnet.
Ved udstedelse af plejetilladelse skal kommunen gøre  

 forældremyndighedens indehaver opmærksom på bestemmelserne i stk. 4.
 Stk. 3. Det påhviler forældremyndighedens indehaver at sikre sig,  

 at plejehjemmet har fornøden plejetilladelse.
 Stk. 4. Børn og unge-udvalget i forældremyndighedsindehaverens  

 opholdskommune kan efter begæring af plejeforældrene eller barnet eller den  

 unge beslutte, at et barn eller en ung ikke må flyttes eller hjemtages fra en  

 privat familiepleje, såfremt det må antages at skade barnet eller den unge.  

 Forud for afgørelsen indhentes en udtalelse fra den stedlige kommune.
 Stk. 5. En afgørelse efter stk. 4 kan træffes foreløbigt efter  

 reglerne i § 43, når betingelserne herfor er opfyldt.
 Stk. 6. Reglerne i stk. 1-5 gælder ikke i tilfælde, hvor kun den  

 ene af forældrene har forældremyndigheden, men barnet eller den unge får  

 døgnophold hos den anden af forældrene.
Stk. 7. Døgnplejehjem, der modtager børn og unge under 18 år, og  

 som drives af private uden offentlige midler, må kun oprettes og drives med  

 tilladelse af amtskommunen.
Amtskommunen fører tilsyn med forholdene i  

 hjemmet.
Afsnit III Voksne Kapitel 11 Almene tilbud § 63. Kommunen kan iværksætte eller give  

 tilskud til generelle tilbud med aktiverende og forebyggende sigte.
Kommunen  

 fastsætter retningslinier for, hvilke persongrupper der kan benytte  

 tilbudene.
 Stk. 2. Afgørelser efter stk. 1 kan ikke indbringes for anden  

 administrativ myndighed.
Husvilde § 64. Kommunen anviser husly mod betaling, hvis  

 en enlig eller en familie er husvild.
Betalingen må ikke overstige  

 lejeværdien af den beboelse, der anvises, eller den sædvanlige boligudgift på  

 stedet for en enlig eller for en familie af denne størrelse.
Stk. 2. Indenrigsministeren kan fastsætte regler om betaling for  

 brugen af midlertidige opholdssteder, hvortil hjemløse anvises indkvartering,  

 og hvor det offentlige afholder udgifterne.
Lejelovgivningens regler finder  

 ikke anvendelse, jf. lejelovens § 2, stk. 1.
Kapitel 12 Formål § 65. Til voksne med nedsat fysisk eller psykisk  

 funktionsevne eller med særlige sociale problemer, skal der ydes en særlig  

 indsats.
Formålet med indsatsen er 1) at forebygge, at problemerne for den enkelte forværres, 2) at forbedre den enkeltes sociale og personlige funktion samt  

 udviklingsmuligheder, 3) at forbedre mulighederne for den enkeltes livsudfoldelse gennem  

 kontakt, tilbud om samvær, aktivitet, behandling, omsorg og pleje, og 4) at yde en helhedsorienteret indsats med servicetilbud afpasset efter  

 den enkeltes særlige behov i egen bolig, herunder i botilbud efter lov om  

 almene boliger m.v., eller i botilbud efter denne lov.
Kapitel 13 Rådgivning § 66. Kommunen sørger for tilbud om gratis  

 rådgivning til personer med nedsat fysisk eller psykisk funktionsevne eller  

 med særlige sociale problemer.
Tilbudet om rådgivning skal også omfatte  

 opsøgende arbejde.
 § 67. Amtskommunen yder gratis rådgivning til personer med  

 betydelig nedsat fysisk eller psykisk funktionsevne eller med særlige sociale  

 problemer i tilslutning til de opgaver, der påhviler amtskommunen efter denne  

 lov.
 Stk. 2. Amtskommunen stiller nødvendig rådgivning og  

 konsulentstøtte til rådighed for kommunerne i deres arbejde med personer med  

 særlige behov og påtager sig i specielle tilfælde selv rådgivningen.
 Stk. 3. Opgaverne efter stk. 1 og 2 kan varetages i samarbejde med  

 andre amtskommuner.
§ 68. Amtskommunen tilvejebringer grundlaget for varetagelsen af  

 rådgivningen efter §§ 32 og 67. Amtskommunen sikrer i tilslutning hertil en  

 systematisk indsamling, udvikling, bearbejdning og formidling af den faglige  

 viden på områderne.
Opgaverne kan varetages i samarbejde med andre  

 amtskommuner.
Kapitel 14 Personlig hjælp, omsorg og pleje m.v. § 69. Kommunen  

 sørger for tilbud om 1) personlig hjælp og pleje, 2) hjælp eller støtte til nødvendige praktiske opgaver i hjemmet, og 3) hjælp til at vedligeholde fysiske eller psykiske færdigheder.
 Stk. 2. Tilbudene efter stk. 1 gives til personer, som på grund af  

 midlertidig eller varig nedsat fysisk eller psykisk funktionsevne eller  

 særlige sociale problemer ikke selv kan udføre disse opgaver.
 Stk. 3. Tilbudene efter stk. 1, nr. 1 og nr. 2, kan ikke gives som  

 generelle tilbud efter § 63.
 § 70. Kommunen sørger for tilbud om afløsning eller aflastning til  

 ægtefælle, forældre eller andre nære pårørende, der passer en person med  

 nedsat fysisk eller psykisk funktionsevne.
 § 71. Kommunen sørger for tilbud om hjælp, omsorg eller støtte  

 samt optræning og hjælp til udvikling af færdigheder til personer, der har  

 behov herfor på grund af betydelig nedsat fysisk eller psykisk funktionsevne  

 eller særlige sociale problemer.
 § 72. Kommunen sørger for, at de opgaver, der er nævnt i §§ 69-71,  

 i fornødent omfang kan varetages døgnet rundt.
 § 73. Tilbudene i §§ 69-71 gives efter en konkret individuel  

 vurdering af behovet til opgaver, som modtageren ikke selv kan udføre.  

 Tilbudene skal løbende tilpasses modtagerens behov.
 Stk. 2. Tilbudene i §§ 69-71 skal bidrage til at afhjælpe  

 væsentlige følger af nedsat fysisk eller psykisk funktionsevne eller særlige  

 sociale problemer.
 Stk. 3. Afgørelser efter §§ 69 og 70 kan indbringes for  

 klagerådet, jf. § 34, stk. 1, nr. 1, i lov om retssikkerhed og administration  

 på det sociale område, men ikke for anden administrativ myndighed.
 Kontant tilskud m.v. § 74. Hvis kommunen ikke kan stille  

 den nødvendige hjælp til rådighed for en person, der har behov for hjælp  

 efter §§ 69 og 70, kan kommunen i stedet udbetale et tilskud til hjælp, som  

 den pågældende selv antager.
 Stk. 2. En person under 67 år med betydelig og varig nedsat fysisk  

 eller psykisk funktionsevne, der har behov for personlig hjælp og pleje og  

 for støtte til løsning af nødvendige praktiske opgaver i hjemmet i mere end  

 20 timer ugentligt, kan vælge at få udbetalt et kontant tilskud til hjælp,  

 som den pågældende selv antager.
 Stk. 3. Kommunen kan dog i særlige tilfælde beslutte, at hjælpen  

 efter stk. 2 fortsat skal gives som naturalhjælp eller udbetales til en  

 nærtstående person, som passer den pågældende.
 Stk. 4. Kommunen kan udbetale tilskuddet efter stk. 1, 2 og 3 som  

 et fast beløb på grundlag af anslåede udgifter.
 § 75. Kommunen yder et tilskud til dækning af udgifter ved  

 ansættelse af hjælpere til pleje, overvågning og ledsagelse til personer med  

 betydelig og varig nedsat fysisk eller psykisk funktionsevne, der har et  

 aktivitetsniveau, som gør det nødvendigt at yde en ganske særlig støtte.
 Stk. 2. Valg af en kontantydelse efter stk. 1 forudsætter, at  

 modtageren selv er i stand til at administrere hjælpeordningen, herunder at  

 ansætte den nødvendige hjælp og være ansvarlig for den daglige  

 arbejdstilrettelæggelse.
 Ledsagelse og kontaktperson § 76. Kommunen yder 15 timers  

 ledsagelse om måneden til personer under 67 år, der ikke kan færdes alene på  

 grund af betydelig og varig nedsat fysisk eller psykisk funktionsevne.
Stk. 2. Modtageren kan opspare timer indenfor en periode på 6  

 måneder.
Kommunen fastsætter retningslinier herfor.
 Stk. 3. Der kan ikke ydes ledsagelse efter denne bestemmelse til  

 personer, der har hjælpeordning efter § 75.
 § 77. Kommunen yder i fornødent omfang hjælp i form af en særlig  

 kontaktperson til personer, som er døvblinde.
 § 78. Kommunen sørger for tilbud om en støtte- og kontaktperson  

 til personer med sindslidelser.
 Amtskommunale opgaver § 79. Amtskommunen yder hjælp efter  

 §§ 69-73, 76 og 77 til personer, der har ophold i boformer efter §§ 90-92.
 Stk. 2. Amtskommunen kan yde hjælp efter §§ 69-73, 76 og 77 til  

 personer, der har ophold i boliger efter § 115, stk. 4, jf. § 105, stk. 2, i  

 lov om almene boliger m.v., såfremt boligen er oprettet af eller efter aftale  

 med amtskommunen.
 Stk. 3. Amtskommunens afgørelser om hjælp efter §§ 69 og 70 kan  

 indbringes for det amtslige brugerråd, jf. § 41, stk. 3, i lov om  

 retssikkerhed og administration på det sociale område, men ikke for anden  

 administrativ myndighed.
 Betaling § 80. Socialministeren fastsætter regler om  

 betaling for tilbud efter dette kapitel samt om opgørelse af  

 indkomstgrundlaget for betalingen.
 Stk. 2. Der opkræves ikke betaling for udgifter til personale, når  

 hjælpen efter §§ 69, stk. 1, 70 og 71 er varig.
 Stk. 3. Uanset bestemmelsen i stk. 2 kan der opkræves betaling for  

 personaleudgifter til madserviceordninger.
 § 81. Personer, der har ophold i boformer efter § 90, og som får  

 pension efter § 14, stk. 1 eller stk. 2, i lov om social pension, betaler  

 henholdsvis 14.808 kr. og 7.392 kr. om året for den særlige service m.v., som  

 følger af opholdet.
 Stk. 2. For personer, der på grund af nedsat funktionsevne har  

 nødvendige udgifter i forbindelse med individuelle aktiviteter, som ikke  

 dækkes af opholdet i boformen, nedsættes eller bortfalder betalingen efter  

 stk. 1.
Kapitel 15 Dækning af nødvendige merudgifter § 82. Kommunen yder  

 dækning af de nødvendige merudgifter ved forsørgelsen til personer med  

 betydelig og varig nedsat fysisk eller psykisk funktionsevne, hvor  

 merudgiften er en følge af den nedsatte funktionsevne.
 Stk. 2. Personer, der modtager social pension, kan ikke samtidig  

 få hjælp efter denne bestemmelse, medmindre det drejer sig om personer, der  

 har hjælpeordning efter § 75.
 Stk. 3. Socialministeren kan fastsætte nærmere regler om  

 afgrænsningen af den personkreds, der har ret til hjælp efter denne  

 bestemmelse.
Kapitel 16 Behandling m.v. § 83. Amtskommunen sørger for tilbud om  

 behandling af stofmisbrugere.
 § 84. Kommunen kan udover tilbud efter § 71 give tilbud af  

 behandlingsmæssig karakter til personer med betydelig og varig nedsat fysisk  

 eller psykisk funktionsevne eller med særlige sociale problemer, når dette er  

 nødvendigt med henblik på at bevare eller forbedre den pågældendes fysiske,  

 psykiske eller sociale funktioner, og når dette ikke kan opnås gennem de  

 behandlingstilbud, der kan tilbydes efter anden lovgivning.
 Stk. 2. Amtskommunen sørger for tilbud efter stk. 1 til personer,  

 som amtskommunen i øvrigt efter loven har forpligtelser overfor.
 Stk. 3. Amtskommunen sørger for tilbud efter stk. 1 til personer,  

 der har ophold i boliger efter § 115, stk. 4, jf. § 105, stk. 2, i lov om  

 almene boliger m.v., såfremt boligen er oprettet af eller efter aftale med  

 amtskommunen.
Kapitel 17 Beskyttet beskæftigelse og aktivitets- og samværstilbud §  

 85. Amtskommunen sørger for tilbud om beskyttet beskæftigelse til  

 personer under 67 år, som på grund af betydelig nedsat fysisk eller psykisk  

 funktionsevne eller særlige sociale problemer ikke kan opnå eller fastholde  

 beskæftigelse på normale vilkår på arbejdsmarkedet, og som ikke kan benytte  

 tilbud efter anden lovgivning.
 Stk. 2. Amtskommunen kan tilbyde særligt tilrettelagt  

 beskæftigelsesforløb til personer med særlige sociale problemer.
 Stk. 3. Amtskommunen træffer efter indstilling fra kommunen  

 afgørelse om beskyttet beskæftigelse efter stk. 1.
 Stk. 4. Kommunen kan træffe afgørelse om beskyttet beskæftigelse,  

 når tilbudene især er beregnet for personer med bopæl i kommunen.
 § 86. Amtskommunen sørger for aktivitets- og samværstilbud til  

 personer med betydelig nedsat fysisk eller psykisk funktionsevne eller med  

 særlige sociale problemer til opretholdelse eller forbedring af personlige  

 færdigheder eller af livsvilkårene.
Stk. 2. Amtskommunen træffer efter indstilling fra kommunen  

 afgørelse om aktivitets- og samværstilbud.
Amtskommunen giver dog tilbud til  

 personer, der især har problemer med at opholde sig i egen bolig.
 Stk. 3. Kommunen kan træffe afgørelse om aktivitets- og  

 samværstilbud, når tilbudene især er beregnet for personer med bopæl i  

 kommunen.
 § 87. Der aflønnes efter indsats under beskæftigelse efter §§ 85  

 og 86.
 Stk. 2. Socialministeren fastsætter regler om løn m.v. efter stk.  

 1 samt regler om støtte til befordringsudgifter i tilknytning til tilbud  

 efter §§ 85 og 86.
 § 88. En produktion, der udføres ved beskyttet beskæftigelse og i  

 aktivitets- og samværstilbud, må ikke påføre andre virksomheder ubillig  

 konkurrence.
 Stk. 2. Amtsrådsforeningen udarbejder vejledning om  

 kalkulationsregler for produktionen i beskyttet beskæftigelse og i  

 aktivitets- og samværstilbud.
Kapitel 18 Botilbud § 89. Kommunen kan tilbyde midlertidige ophold i  

 boformer til personer, som på grund af betydelig nedsat fysisk eller psykisk  

 funktionsevne eller særlige sociale problemer har behov herfor.
 § 90. Amtskommunen sørger for, at der er det nødvendige antal  

 pladser i boformer, der er egnet til længerevarende ophold til personer, som  

 på grund af betydelig og varig nedsat fysisk eller psykisk funktionsevne har  

 behov for omfattende hjælp i almindelige daglige funktioner eller pleje,  

 omsorg eller behandling, og som ikke kan få dækket disse behov på anden vis.
 Stk. 2. Amtskommunen træffer efter indstilling fra opholdskommunen  

 afgørelser om optagelse i boformer efter stk. 1.
Stk. 3. Personer, som modtager tilbud efter stk. 1, og som ønsker  

 at flytte til en anden amtskommune, har, når ganske særlige forhold taler for  

 det, ret til et tilsvarende tilbud i en anden amtskommune.
Det er en  

 forudsætning, at pågældende opfylder betingelserne for at blive optaget både  

 i fraflytningsamtskommunen og i tilflytningsamtskommunen.
§ 91. Amtskommunen sørger for, at der er det nødvendige antal  

 pladser til midlertidigt ophold i boformer 1) til personer med betydelig nedsat fysisk eller psykisk funktionsevne,  

 der har behov for omfattende hjælp i almindelige daglige funktioner eller for  

 pleje eller som i en periode har behov for særlig behandlingsmæssig støtte,  

 og 2) til personer med nedsat psykisk funktionsevne eller med særlige sociale  

 problemer, der har behov for pleje eller behandling, og som på grund af disse  

 vanskeligheder ikke kan klare sig uden støtte.
 Stk. 2. Amtskommunen træffer efter indstilling fra opholdskommunen  

 afgørelse om optagelse i boformer efter stk. 1. Amtskommunen træffer dog  

 afgørelse om optagelse for så vidt angår tilbud efter stk. 1, nr. 2, til  

 stofmisbrugere i behandling.
 § 92. Amtskommunen sørger for, at der er det nødvendige antal  

 pladser til midlertidigt ophold i boformer til personer med særlige sociale  

 problemer, som ikke har eller ikke kan opholde sig i egen bolig, og som har  

 behov for botilbud og for tilbud om aktiverende støtte, omsorg og  

 efterfølgende hjælp.
Stk. 2. Optagelse i boformer efter stk. 1 kan ske ved egen  

 henvendelse eller ved henvisning fra offentlige myndigheder.
Lederen træffer  

 afgørelse om optagelse.
 § 93. Ved ophold i boformer efter §§ 89-92 gælder de almindelige  

 regler for hjælp efter denne lov.
Stk. 2. Beboerne betaler for ophold i boformer efter §§ 89-92. For  

 beboere i vedvarende botilbud, jf. § 90, fastsættes betalingen med  

 udgangspunkt i bygningens omkostninger.
Beboere i midlertidige botilbud, der  

 bevarer egen bolig under opholdet, betaler som udgangspunkt ikke for boligen.
 Stk. 3. Socialministeren fastsætter regler om betaling og om  

 nedsættelse af betalingen med et beløb, der opgøres efter så vidt muligt  

 lignende regler som i lov om boligstøtte.
 § 94. Boformer, der er tilvejebragt efter denne lov, er ikke  

 omfattet af lejelovgivningen.
Afsnit IV Hjælpemidler m.v.
Kapitel 19 Hjælpemidler, boligindretning og befordring Hjælpemidler  § 95. Kommunen yder støtte til hjælpemidler til  

 personer med varig nedsat fysisk eller psykisk funktionsevne, når  

 hjælpemidlet 1) i væsentlig grad kan afhjælpe de varige følger af den nedsatte  

 funktionsevne, 2) i væsentlig grad kan lette den daglige tilværelse i hjemmet, eller 3) er nødvendigt for, at pågældende kan udøve et erhverv.
Stk. 2. Amtskommunen yder støtte til 1) optiske synshjælpemidler til personer med en varig nedsat synsfunktion  

 eller medicinsk-optisk definerede, varige øjenlidelser, 2) arm- og benproteser, 3) høreapparater og 4) særlige informationsteknologiske hjælpemidler.
Stk. 3. Kommunen eller amtskommunen kan bestemme, at et  

 hjælpemiddel skal leveres af bestemte leverandører.
I forbindelse med  

 kommunens eller amtskommunens indgåelse af leverandøraftaler inddrages  

 repræsentanter for brugerne ved udarbejdelse af kravspecifikationerne.
Stk. 4. For særligt personlige hjælpemidler kan ansøgeren, såfremt  

 den pågældende ønsker at benytte en anden leverandør end den af kommunen  

 eller amtskommunen valgte, vælge selv at indkøbe hjælpemidlet og få  

 udgifterne hertil refunderet, dog højst med et beløb svarende til den pris,  

 kommunen eller amtskommunen kunne have erhvervet hjælpemidlet til hos sin  

 leverandør.
Har kommunen eller amtskommunen ikke indgået leverandøraftale,  

 kan ansøgeren vælge leverandør.
Ved særligt personlige hjælpemidler forstås  

 ortopædisk fodtøj, arm- og benproteser, tandproteser, støttekorsetter og  

 bandager m.v., parykker, brystproteser, stomihjælpemidler og kropsbårne  

 synshjælpemidler til personer med en varig nedsat synsfunktion eller  

 medicinsk-optisk definerede, varige øjenlidelser.
Stk. 5. Socialministeren kan fastsætte regler om 1) afgrænsningen af de hjælpemidler, hvortil der kan ydes støtte, og  

 adgangen til genanskaffelse, 2) i hvilket omfang modtageren selv betaler en del af udgiften til  

 anskaffelse, reparation og drift af et hjælpemiddel, 3) hvornår støtte til et hjælpemiddel kan ydes som udlån eller udleveres  

 som naturalydelse, 4) hvorvidt der skal gælde særlige betingelser for støtte til visse  

 hjælpemidler, herunder muligheden for udlevering af visse hjælpemidler fra en  

 offentlig institution, 5) hvorvidt visse hjælpemidler kan stilles til rådighed som led i et  

 botilbud og 6) afgrænsningen mellem de hjælpemidler, der ydes af kommunen efter stk.  

 1, og hjælpemidler, der ydes af amtskommunen efter stk. 2.
Forbrugsgoder § 96. Kommunen yder hjælp til køb af  

 forbrugsgoder, når betingelserne i § 95, stk. 1, er opfyldt.
Der kan dog ikke  

 ydes hjælp til forbrugsgoder, der normalt indgår i sædvanligt indbo.
 Stk. 2. Amtskommunen yder hjælpen efter denne bestemmelse, hvis  

 forbrugsgodet er en del af et informationsteknologisk hjælpemiddel, jf. § 95,  

 stk. 2, nr. 4.
 Stk. 3. Der kan kun ydes hjælp, når udgiften er over 500 kr.
 Stk. 4. Hjælpen udgør 50% af prisen på et almindeligt  

 standardprodukt af den pågældende art.
 Stk. 5. Hvis det på grund af den nedsatte funktionsevne er  

 nødvendigt med et forbrugsgode, der er dyrere end et almindeligt  

 standardprodukt, eller hvis den nedsatte funktionsevne nødvendiggør særlig  

 indretning af forbrugsgodet, betaler kommunen henholdsvis amtskommunen, jf.  

 stk. 1 og 2, de nødvendige merudgifter.
 Stk. 6. Hvis forbrugsgodet udelukkende fungerer som et  

 hjælpemiddel til at afhjælpe den nedsatte funktionsevne, betaler kommunen  

 henholdsvis amtskommunen, jf. stk. 1 og 2, de fulde anskaffelsesudgifter.  

 Hjælpen kan ydes som udlån.
Stk. 7. Socialministeren kan fastsætte nærmere regler om 1) afgrænsningen af de forbrugsgoder, der kan ydes hjælp til, og adgangen  

 til genanskaffelse, og 2) i hvilket omfang modtageren selv skal betale en del af udgiften til  

 reparation og drift af et forbrugsgode.
Støtte til bil § 97. Amtskommunen yder støtte til køb af  

 bil til personer med en varig nedsat fysisk eller psykisk funktionsevne, der  

 i væsentlig grad forringer evnen til at færdes eller i væsentlig grad  

 vanskeliggør muligheden for at opnå eller fastholde et arbejde eller  

 gennemføre en uddannelse uden brug af bil.
Støtten ydes som rentefrit lån  

 inden for en ramme på 111.000 kr.
 Stk. 2. Foreligger der ganske særlige forhold i forbindelse med  

 den nedsatte funktionsevne, kan der ydes et rente- og afdragsfrit lån til  

 betaling af forskellen mellem støtte efter stk. 1 og anskaffelsesprisen.
Stk. 3. Socialministeren fastsætter regler om 1) betingelserne for at opnå støtte efter stk. 1 og 2 og om vilkårene for  

 støtten, 2) tilbagebetaling af lån, herunder om henstand med tilbagebetaling og  

 eftergivelse af lån samt indkomstgrundlaget for tilbagebetalingen, 3) adgangen til at modtage støtte til udskiftning af en bil, hvortil der  

 er ydet støtte, jf. stk. 1 og 2, 4) støtte til nødvendig indretning m.v., herunder i hvilket omfang  

 ansøgeren selv skal betale en del af udgiften til indretningen, 5) i hvilket omfang, der kan ydes tilskud til betaling af køreundervisning  

 m.v., og 6) støtte til personer, der ved indrejse her i landet medbringer en bil.
Stk. 4. Amtskommunens afgørelser efter denne bestemmelse træffes  

 efter indstilling fra kommunalbestyrelsen.
Afgørelser om henstand med  

 tilbagebetaling og eftergivelse af lån træffes dog af kommunalbestyrelsen.
 Fælles bestemmelser § 98. Det er en forudsætning for  

 støtte efter §§ 95-97, at hjælpemidlet, forbrugsgodet eller bilen ikke kan  

 bevilges efter anden lovgivning.
 § 99. Kommunen yder rådgivning om valg af hjælpemidler og  

 forbrugsgoder samt instruktion i brugen heraf m.v.
Stk. 2. Amtskommunen yder rådgivning om valg af hjælpemidler efter  

 § 95, stk. 2, samt instruktion i brugen heraf m.v.
Til støtte for kommunens  

 rådgivning stiller amtskommunen endvidere i fornødent omfang sagkyndige til  

 rådighed og påtager sig i specielle tilfælde selv rådgivningsarbejdet.  

 Amtskommunerne medvirker til at tilvejebringe hensigtsmæssige og sikre  

 hjælpemidler.
Amtskommunerne sørger for at koordinere samt deltage i  

 prøvnings-, forsknings- og informationsvirksomhed på hjælpemiddelområdet.
 Boligindretning § 100. Kommunen yder hjælp til indretning  

 af bolig til personer med varig nedsat fysisk eller psykisk funktionsevne,  

 når indretning er nødvendig for at gøre boligen bedre egnet som opholdssted  

 for pågældende.
Stk. 2. I de ganske særlige tilfælde, hvor hjælp efter stk. 1 ikke  

 er tilstrækkelig til at gøre boligen egnet som opholdssted, kan kommunen yde  

 hjælp til dækning af udgifter til anskaffelse af anden bolig til personer med  

 betydelig og varig nedsat fysisk eller psykisk funktionsevne.
Det er en  

 betingelse, at der ikke kan anvises anden bolig, som dækker den pågældendes  

 behov.
 Stk. 3. Socialministeren fastsætter nærmere regler om, i hvilket  

 omfang hjælp efter stk. 1 og 2 skal tilbagebetales, herunder i hvilket omfang  

 det tilbagebetalingspligtige beløb kan sikres ved pant i ejendommen.
 Støtte til individuel befordring § 101. Kommunen kan yde  

 tilskud til personer, som på grund af varig nedsat fysisk eller psykisk  

 funktionsevne har behov for befordring med individuelle transportmidler.
 Stk. 2. Kommunens afgørelser om hjælp efter denne bestemmelse kan  

 ikke indbringes for anden administrativ myndighed.
Kapitel 20 Pasning af døende § 102. Personer, som passer en  

 nærtstående, der ønsker at dø i eget hjem, er efter ansøgning berettiget til  

 at få godtgørelse for tabt arbejdsindtægt (plejevederlag). Det er en  

 betingelse for at yde plejevederlag, at hospitalsbehandling efter en lægelig  

 vurdering må anses for udsigtsløs, og at den syges tilstand ikke i øvrigt  

 nødvendiggør indlæggelse eller forbliven på sygehus, ophold i plejehjem,  

 plejebolig eller lignende.
Det er endvidere en betingelse, at den syge er  

 indforstået med etableringen af plejeforholdet.
§ 103. Plejevederlag efter § 102 svarer til 1,5 gange det  

 dagpengebeløb, som modtageren i tilfælde af egen sygdom ville have ret til  

 efter lov om dagpenge ved sygdom eller fødsel.
Til selvstændige, som ikke er  

 tilmeldt den frivillige forsikring, kan der udbetales plejevederlag fra 1.  

 fraværsdag.
Plejevederlaget kan ikke overstige den hidtidige indtægt, jf. § 9  

 i lov om dagpenge ved sygdom eller fødsel.
 Stk. 2. I ganske særlige tilfælde kan kommunen beslutte at yde  

 plejevederlag med et højere beløb end anført i stk. 1.
§ 104. Retten til plejevederlag ophører ved plejeforholdets  

 afslutning.
Ved den plejekrævendes død bevares retten til plejevederlag i  

 indtil 14 dage efter dødsfaldet.
Den plejekrævendes indlæggelse af kortere  

 varighed på sygehus eller lignende medfører ikke i sig selv bortfald af  

 plejevederlag.
 Stk. 2. Kommunen kan undtagelsesvis træffe afgørelse om ophør af  

 retten til plejevederlag, hvis pleje i hjemmet ikke fortsat kan anses for  

 hensigtsmæssig.
Medicin § 105. Kommunen kan, såfremt udgiften ikke dækkes  

 på anden vis, yde hjælp til lægeordineret medicin, sygeplejeartikler og  

 lignende, når 1) nærtstående i forbindelse med et etableret plejeforhold, jf. § 102,  

 passer en døende, 2) kommunen varetager plejen helt eller delvis eller yder tilskud efter §  

 74 til hjælp, som familien selv antager, eller 3) et hospice varetager plejen.
 Stk. 2. Hjælpen ydes uden hensyn til pågældendes eller familiens  

 økonomiske forhold.
Afsnit V Magtanvendelse Kapitel 21 Magtanvendelse Børn og unge  § 106. Sikrede afdelinger, isolation, fiksering m.v.  

 i institutioner beregnet for døgnophold for børn og unge må alene anvendes,  

 når forholdene i det enkelte tilfælde gør det absolut påkrævet.  

 Socialministeren fastsætter regler om betingelserne herfor.
Stk. 2. Under ophold i institutioner beregnet til døgnophold for  

 børn og unge kan børn og unge-udvalget, såfremt det er nødvendigt af hensyn  

 til barnets eller den unges sundhed eller udvikling, uden retskendelse træffe  

 afgørelse om kontrol med barnets eller den unges brevveksling,  

 telefonsamtaler og anden kommunikation med nærmere angivne personer uden for  

 institutionen.
Kontrol af breve og andre henvendelser til og fra offentlige  

 myndigheder og til og fra en eventuel advokat, jf. § 58, stk. 3, må ikke  

 finde sted.
En afgørelse efter 1. pkt. kan træffes foreløbigt efter reglerne  

 i § 43, når betingelserne herfor er opfyldt.
Socialministeren fastsætter  

 regler om kontrol med brevveksling, telefonsamtaler og anden kommunikation.
Stk. 3. Under andre døgnophold uden for hjemmet end nævnt i stk.  

 1, som er formidlet af kommunen, må magtanvendelse kun ske, når forholdene i  

 det enkelte tilfælde gør det absolut påkrævet.
Socialministeren fastsætter  

 regler herom.
Stk. 4. Over for unge, der efter reglerne i retsplejeloven er  

 anbragt i sikrede afdelinger i stedet for varetægtsfængsling, kan politiet,  

 hvor hensyn til efterforskningen gør det påkrævet, modsætte sig, at den unge  

 modtager besøg, eller forlange, at besøg finder sted under kontrol.
Den unge  

 har altid ret til ukontrolleret besøg af sin forsvarer.
Hvor hensyn til  

 efterforskningen gør det påkrævet, kan politiet endvidere forlange at  

 gennemse og, hvis det findes påkrævet, standse den unges breve inden  

 modtagelsen eller afsendelsen samt forbyde den unge at foretage  

 telefonsamtaler eller anden kommunikation med personer uden for institutionen  

 eller betinge telefonsamtaler og anden kommunikation af, at samtalen  

 overhøres.
Den unge har ret til ukontrolleret brevveksling med retten,  

 forsvareren, justitsministeren og Folketingets Ombudsmand.
Den unge skal  

 underrettes om politiets afgørelse og kan forlange den forelagt for retten  

 til afgørelse.
Socialministeren fastsætter efter forhandling med  

 justitsministeren regler om besøg, brevveksling, telefonsamtaler og anden  

 kommunikation.
Voksne § 107. Anvendelse af sikrede afdelinger, isolation,  

 fiksering m.v. i boformer efter § 90 og § 91, stk. 1, nr. 1, for voksne med  

 betydelig nedsat psykisk funktionsevne må alene ske, når forholdene i det  

 enkelte tilfælde gør det absolut påkrævet.
Socialministeren fastsætter regler  

 om betingelserne herfor.
Afsnit VI Administration m.v.
Kapitel 22 Sagsbehandling og brugerindflydelse § 108. Kommunens eller  

 amtskommunens afgørelser om tildeling af personlig hjælp og pleje m.v. efter  

 kapitel 14 skal meddeles ansøgeren i skriftlig form.
Til brug for afgørelsen  

 udarbejder kommunen eller amtskommunen et skema.
Skemaet skal som minimum  

 indeholde oplysning om, hvilke opgaver hjælpen omfatter, formålet med  

 hjælpen, og for hvilken periode hjælpen gives.
Skemaet udfyldes i samarbejde  

 med ansøgeren og udleveres til ansøgeren i forbindelse med afgørelsen.
 Planer § 109. Kommunen eller amtskommunen udarbejder, når  

 den skønner det hensigtsmæssigt for at inddrage brugeren eller for at opnå en  

 sammenhængende indsats, en skriftlig plan for indsatsen for personer med  

 nedsat fysisk eller psykisk funktionsevne eller med særlige sociale  

 problemer.
Stk. 2. Planen angiver formålet med indsatsen.
Planen angiver  

 endvidere, hvilken indsats der er nødvendig for at opnå formålet, den  

 forventede varighed af indsatsen samt andre særlige forhold om boform,  

 beskæftigelse, personlig hjælp, behandling, hjælpemidler m.v.
Planen bør  

 udarbejdes ud fra modtagerens forudsætninger og så vidt muligt i samarbejde  

 med denne.
Brugerinddragelse § 110. Kommunen eller amtskommunen  

 sørger for, at brugerne af tilbud efter denne lov får mulighed for  

 indflydelse på tilrettelæggelsen og udnyttelsen af tilbudene.
Amtskommunen  

 eller kommunen fastsætter retningslinier for brugerindflydelsen.
Opfølgning § 111. Kommunen eller amtskommunen skal løbende  

 følge de enkelte sager for at sikre sig, at hjælpen fortsat opfylder sit  

 formål.
Kommunen eller amtskommunen skal herunder være opmærksom på, om der  

 er behov for at yde andre former for hjælp.
Opfølgningen skal ske ud fra  

 modtagerens forudsætninger og så vidt muligt i samarbejde med denne.
Rådgivende samarbejdsorganer m.v. § 112. Kommunen eller  

 amtskommunen kan hver især eller i fællesskab nedsætte et eller flere råd,  

 der rådgiver kommunen eller amtskommunen vedrørende tilrettelæggelsen af  

 indsatsen efter denne lov.
Kommunen eller amtskommunen fastsætter rammerne  

 for og omfanget af rådenes opgaver.
 Stk. 2. Kommunen og amtskommunen samarbejder med frivillige  

 sociale organisationer og foreninger.
Kapitel 23 Straffebestemmelser § 113. Den, som tilskynder eller  

 hjælper et barn eller en ung, der er anbragt uden for hjemmet efter denne  

 lov, til at undvige eller holder den undvegne skjult, straffes med hæfte  

 eller fængsel i indtil 2 år eller under formildende omstændigheder med bøde.
 § 114. Den, der i strid med reglerne i denne lov anbringer eller  

 modtager et barn eller en ung i pleje eller fjerner et barn eller en ung fra  

 familiepleje, straffes med bøde.
Kapitel 24 Betaling og tilbagebetaling Betaling  § 115. Den, der modtager hjælp efter denne lov til sig  

 selv, sin ægtefælle eller sine børn, skal, medmindre andet er bestemt i denne  

 lov, betale for den hjælp, der modtages.
 Stk. 2. Er der ikke betalt rettidigt, inddrives betalingen efter  

 reglerne for inddrivelse af personlige skatter.
 Stk. 3. Er der ikke betalt rettidigt, indtræder kommunen,  

 henholdsvis amtskommunen, for et beløb, der svarer til den skyldige betaling,  

 i retten til udbetaling af overskydende skat og arbejdsmarkedsbidrag med  

 godtgørelse og renter samt tilbagebetaling efter kildeskattelovens § 55.
 Stk. 4. Socialministeren kan fastsætte regler om opkrævning af et  

 gebyr ved ikke-rettidig betaling for ydelser efter denne lov.
Tilbagebetaling § 116. Kommunen og amtskommunen træffer  

 afgørelse om tilbagebetaling, 1) når en person mod bedre vidende har undladt at give oplysninger som  

 krævet i lov om retssikkerhed og administration på det sociale område, eller 2) når en person mod bedre vidende uberettiget har modtaget hjælp efter  

 denne lov.
 § 117. Tilbagebetalingskravet gennemføres ved en betalingsordning.  

 Fastsættelse af betalingsordning og inddrivelse af gæld sker efter reglerne i  

 lov om aktiv socialpolitik.
Kapitel 25 Klage og domstolsprøvelse § 118. Kommunens og  

 amtskommunens afgørelser efter denne lov kan, medmindre andet er fastsat i  

 denne lov eller i lov om retssikkerhed og administration på det sociale  

 område, indbringes for det sociale nævn efter reglerne i kapitel 10 i lov om  

 retssikkerhed og administration på det sociale område.
 § 119. Afgørelser efter § 53, stk. 1, og § 55, stk. 2, kan af  

 forældremyndighedens indehaver eller den unge, der er fyldt 15 år, indbringes  

 for det sociale nævn efter reglerne i lov om retssikkerhed og administration  

 på det sociale område.
 Stk. 2. Afgørelser efter § 55, stk. 2, kan, i det omfang de angår  

 den af forældrene, som ikke har del i forældremyndigheden, af denne  

 indbringes for det sociale nævn efter reglerne i lov om retssikkerhed og  

 administration på det sociale område.
Børn og unge-udvalgets afgørelser Klage til Den Sociale Ankestyrelse  § 120. Afgørelser truffet af  

 børn og unge-udvalget, jf. § 60, kan indbringes for Den Sociale Ankestyrelse  

 inden 4 uger efter, at klageren har fået meddelelse om afgørelsen.
En klage  

 over en afgørelse efter § 43, stk. 3, kan dog ikke behandles af  

 Ankestyrelsen, så længe der verserer en sag om anbringelse efter § 40 for  

 børn og unge-udvalget.
Stk. 2. Berettiget til at indbringe en sag for Ankestyrelsen er  

 forældremyndighedens indehaver og den unge, der er fyldt 15 år.
Afgørelser  

 efter § 55, stk. 3, og § 106, stk. 2, der angår den af forældrene, der ikke  

 har del i forældremyndigheden, kan tillige af denne indbringes for  

 Ankestyrelsen.
Endvidere kan plejeforældrene indbringe afgørelser efter § 62,  

 stk. 4.
Stk. 3. Indbringelse af sagen for Ankestyrelsen hindrer ikke  

 iværksættelse af de besluttede foranstaltninger m.v.
Dog kan styrelseschefen  

 under ganske særlige omstændigheder bestemme, at en afgørelse ikke må  

 iværksættes, før Ankestyrelsen har truffet afgørelse i sagen.
 Stk. 4. Ved behandlingen i Ankestyrelsen finder §§ 58, 59 og 60,  

 stk. 2 og 3, tilsvarende anvendelse.
 Domstolsprøvelse § 121. Ankestyrelsens afgørelser efter §  

 120 kan ved henvendelse til Ankestyrelsen inden 4 uger efter, at klageren har  

 fået meddelelse om afgørelsen, kræves forelagt for landsretten.
 Stk. 2. Er Ankestyrelsens afgørelse stadfæstet ved dom, kan  

 fornyet prøvelse for retten kun kræves, hvis sagen på ny har været forelagt  

 Ankestyrelsen til afgørelse.
 § 122. Landsretten tiltrædes af en dommer, der er sagkyndig i  

 børneforsorg, og en dommer, der er sagkyndig i børne- eller ungdomspsykiatri  

 eller i psykologi.
 Stk. 2. Sagerne behandles efter retsplejelovens regler om  

 borgerlige sager, herunder kapitel 43 a om prøvelse af administrativt bestemt  

 frihedsberøvelse med de i dette kapitel angivne ændringer.
 Stk. 3. Som parter anses forældremyndighedens indehaver og den  

 unge, der er fyldt 15 år, uanset om den pågældende har krævet afgørelsen  

 forelagt for landsretten.
 Stk. 4. Retten kan bestemme, at retsmøderne skal foregå for  

 lukkede døre.
Stk. 5. Ved offentlig gengivelse af forhandlingerne i retten eller  

 af dommen må der ikke uden rettens tilladelse ske offentliggørelse af navn,  

 stilling eller bopæl for nogen af de under sagen nævnte personer eller på  

 anden måde offentliggørelse af de pågældendes identitet.
Overtrædelse af  

 forbudet straffes med bøde.
 Stk. 6. Ved afgivelse af dissens angives dommernes navne ikke.
 § 123. Landsrettens afgørelse kan ikke indbringes for Højesteret.  

 Procesbevillingsnævnet kan dog give tilladelse til anke eller kære af  

 landsrettens afgørelse til Højesteret, hvis sagen er af principiel karakter.  

 Ansøgning om tilladelse til anke eller kære må fremsættes henholdsvis inden 6  

 og 3 måneder efter afgørelsen.
§ 124. De i § 122 nævnte dommere beskikkes af justitsministeren  

 efter forhandling med socialministeren.
Justitsministeren fastsætter deres  

 antal og træffer bestemmelse om vederlag og rejsegodtgørelse.
De beskikkede  

 skal være myndige, må ikke være under værgemål efter værgemålslovens § 5  

 eller under samværgemål efter værgemålslovens § 7 og skal være uberygtede og  

 vederhæftige.
Stk. 2. Beskikkelse gælder for 4 år.
En dommer afgår ved udgangen  

 af den måned, i hvilken pågældende fylder 70 år.
 Stk. 3. Ingen, der opfylder betingelserne i stk. 1, kan afslå at  

 modtage beskikkelse, medmindre pågældende er over 65 år eller har anden  

 rimelig fritagelsesgrund.
Stk. 4. Udtagelsen for den enkelte sag blandt de beskikkede  

 dommere foretages af præsidenten for vedkommende landsret.
Ingen kan udtages,  

 som ifølge §§ 60 og 61 i retsplejeloven ville være udelukket fra at handle  

 som dommer i sagen.
Kapitel 26 Refusion og finansiering § 125. Opholdskommunen kan kræve  

 sin del af udgifterne til hjælp efter denne lov refunderet af en tidligere  

 opholdskommune, når den tidligere opholdskommune eller anden offentlig  

 myndighed medvirker til, at en person får 1) ophold i boformer efter §§ 89-92, 2) ophold i anbringelsessteder for børn og unge efter §§ 47 og 49, 3) hjælp til dækning af udgifter i medfør af § 75, eller 4) ophold i boliger efter § 115, stk. 4, jf. § 105, stk. 2, i lov om  

 almene boliger m.v., såfremt boligerne er oprettet af eller efter aftale med  

 amtskommunen.
 Stk. 2. En kommune anses også for at medvirke, jf. stk. 1, når en  

 person har ret til at flytte på grund af ganske særlige forhold, jf. § 90,  

 stk. 3, og § 63, stk. 1, i lov om almene boliger m.v.
Stk. 3. Kommuner kan indbyrdes aftale, at en tidligere  

 opholdskommune fortsat afholder udgifter til hjælp.
Det fastsættes i aftalen,  

 hvor længe den skal gælde.
 Stk. 4. Uenighed om aftaler, der er indgået efter stk. 3, kan ikke  

 indbringes for anden administrativ myndighed.
 Stk. 5. Krav mod en tidligere opholdskommune efter stk. 1 skal  

 rejses senest 3 år efter, at hjælpen er ydet.
 § 126. Kommunen afholder endeligt udgifter, der efter den sociale  

 lovgivning påhviler kommunen til rådgivning, tilsyn og administration,  

 herunder udgifter til lægeerklæringer m.v. efter denne lov, samt udgifter til  

 husly, jf. § 64. Dog refunderer staten 50% af en kommunes udgifter til gratis  

 advokatbistand, jf. § 58.
 Stk. 2. Kommunen afholder endeligt udgifter til dag- og klubtilbud  

 til børn og unge efter §§ 7 og 18 samt til supplerende orlovstilskud efter §  

 25.
 Stk. 3. Af en kommunes udgifter til økonomisk tilskud efter §§ 26,  

 27, 75, 77 og 82 refunderer staten 50%.
§ 127. Amtskommunen afholder endeligt udgifter til rådgivning,  

 tilsyn og administration samt udgifter til lægeerklæringer m.v., som påhviler  

 amtskommunen efter denne lov.
For specialrådgivning, som varetages som lands-  

 og landsdelsdækkende funktioner, herunder for den virksomhed, der er nævnt i  

 § 68 og i § 99, stk. 2, kan socialministeren fastsætte særlige regler om  

 fordelingen af udgifterne mellem amtskommunerne.
 § 128. Staten refunderer 50% af amtskommunernes udgifter  

 vedrørende boformer efter § 92, stk. 1, herunder udgifter til bistands-,  

 støtte-, beskæftigelses- og aktivitetstilbud m.v. i forbindelse med boformen.
Stk. 2. Af udgifterne vedrørende ophold i andre amtskommunale  

 boformer end dem, der er nævnt i stk. 1, samt amtskommunale tilbud efter  

 kapitel 16 og 17 betaler kommunen en takst, der fastsættes for et regnskabsår  

 ad gangen på grundlag af tilbudets budgetter.
Taksten for personer, der er  

 fyldt 67 år, svarer til 100% af udgifterne ved opholdet, og for personer  

 under 67 år svarer taksten til 50% af udgifterne ved opholdet.
 Stk. 3. For personer, der er fyldt 67 år, afholder kommunen  

 endeligt udgifterne vedrørende:
 1) Almene tilbud efter § 63.
 2) Personlig hjælp m.v. efter §§ 69-71 og 74, samt støtte- og  

 kontaktperson efter § 78.
 3) Ophold i boformer efter § 89.
 4) Hjælpemidler m.v. efter kapitel 19, jf. dog stk. 6.
 5) Hjælp i forbindelse med pasning af døende i hjemmet efter kapitel 20.
Stk. 4. For personer under 67 år afholder kommunen og amtskommunen  

 hver 50% af de udgifter til tilbud, der er nævnt i stk. 3, jf. dog stk. 6.  

 Har de nævnte personer ophold i kommunale boformer, der er nævnt under stk.  

 3, betaler amtskommunen en takst, der fastsættes for et regnskabsår ad gangen  

 på grundlag af boformens budgetter.
Taksten er 50% af udgifterne ved  

 opholdet.
Kommunen og amtskommunen afholder ligeledes hver 50% af udgifterne  

 til ledsageordning efter §§ 29 og 76 og til hjælp efter § 28.
Stk. 5. Kommunen og amtskommunen afholder hver 50% af udgifterne  

 vedrørende foranstaltninger efter § 38, stk. 2. Dette gælder dog ikke  

 udgifterne vedrørende dag- og klubtilbud efter §§ 7 og 18, der afholdes  

 endeligt af kommunen.
For ophold i særlige dag- og klubtilbud efter §§ 15 og  

 22 samt døgnophold efter § 49 afholder kommunen og amtskommunen hver 50% af  

 udgifterne.
Taksten fastsættes for et regnskabsår ad gangen på grundlag af  

 tilbudenes budgetter.
 Stk. 6. Amtskommunen afholder endeligt udgifterne til hjælpemidler  

 og forbrugsgoder, der bevilges af amtskommunen, jf. § 95, stk. 2, og § 96,  

 stk. 2.
 § 129. Socialministeren kan bestemme, at udgifterne vedrørende  

 midlertidige boformer efter § 92, stk. 1, herunder udgifter til bistands-,  

 støtte-, beskæftigelses- og aktivitetstilbud m.v. i forbindelse med boformen,  

 i særlige tilfælde afholdes fuldt ud af staten enten i form af tilskud eller  

 som rente- og afdragsfrit lån.
 Stk. 2. Socialministeren kan fastsætte regler om fordeling af  

 udgifterne ved ophold i sikrede afdelinger i døgntilbud for børn og unge  

 mellem amtskommunerne og kommunerne samt mellem disse indbyrdes.
§ 130. Staten afholder efter reglerne i stk. 2-4 udgifter til en  

 udlænding, der har fået opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af tilknytning til en  

 i Danmark fastboende person, når denne person selv har fået opholdstilladelse  

 efter en af de bestemmelser, der er nævnt i nr. 1-3, eller når tilknytningen  

 kan føres tilbage til en sådan person, 5) udlændingelovens § 9, stk. 2, nr. 4, når tilladelsen er givet til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle til eller et barn af en person med opholdstilladelse som nævnt i  

 nr. 2 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller efter udlændingelovens §  

 9, stk. 2, nr. 4, 9) udlændingelovens § 9, stk. 2, nr. 5., eller 10) udlændingelovens § 9, stk. 2, nr. 6.
Stk. 2. Staten afholder fuldt ud udgifter til hjælp efter §§ 26,  

 27, 38, stk. 2, nr. 1-10, og 82 i de første 1 1/2 år efter datoen for  

 opholdstilladelsen.
Herefter afholder staten 75% af kommunernes eller  

 amtskommunernes udgifter i 5 år.
 Stk. 3. Staten afholder 75% af en kommunes eller amtskommunes  

 udgifter efter §§ 25, 47, 49 og 63 samt efter kapitlerne 4, 7, 5 og 14-20 i 6  

 1/2 år.
Stk. 4. Uanset bestemmelserne i stk. 2 og stk. 3 afholder staten  

 en kommunes udgifter til 1) udlændinge, som inden 12 måneder efter datoen fra opholdstilladelsen på  

 grund af betydelig og varig nedsat fysisk eller psykisk funktionsevne  

 anbringes i døgnophold, dog kun indtil pågældende i en sammenhængende periode  

 på 2 år har klaret sig selv, og 2) udlændinge, når tilladelsen er meddelt en mindreårig asylsøger, dog  

 længst indtil modtageren fylder 18 år, eller barnets forældre får lovligt  

 ophold her i landet.
 § 131. Staten yder forskudsrefusion af en kommunes eller en  

 amtskommunes refusionsberettigende udgifter efter denne lov.
 § 132. Staten afholder udgifterne vedrørende de tilbud m.v., der  

 forbliver under staten efter lov om udlægning af åndssvageforsorgen og den  

 øvrige særforsorg m.v.
Regulering § 133. Fradragsbeløb og den maksimale betaling  

 pr. time, der fastsættes i medfør af § 80, stk. 1, reguleres en gang årligt  

 den 1. januar med satsreguleringsprocenten, jf. lov om en  

 satsreguleringsprocent.
Fradragsbeløb afrundes til nærmeste kronebeløb, der  

 er deleligt med 100. Den maksimale betaling pr. time afrundes til nærmeste  

 kronebeløb.
 Stk. 2. De beløb, der er nævnt i § 81 reguleres en gang årligt den  

 1. januar med satsreguleringsprocenten, jf. lov om en satsreguleringsprocent.  

 Beløbet afrundes til nærmeste kronebeløb, der er deleligt med 12.
Stk. 3. Det beløb, der er nævnt § 97, stk. 1, reguleres en gang  

 årligt den 1. januar med satsreguleringsprocenten, jf. lov om en  

 satsreguleringsprocent.
Beløbet afrundes til nærmeste kronebeløb, der er  

 deleligt med 1000.
Stk. 4. Det beløb, der er nævnt i § 26 reguleres en gang årligt  

 den 1. januar med satsreguleringsprocenten, jf. lov om en  

 satsreguleringsprocent.
Beløbet afrundes til nærmeste kronebeløb, der er  

 deleligt med 100.
 § 134. Skatteministeren stiller oplysninger til rådighed til brug  

 for opgørelse af indkomstgrundlaget, jf. §§ 80 og 97.
Stk. 2. Skatteministeren træffer bestemmelse om, hvilke  

 myndigheder der skal opgøre indkomstgrundlaget.
Skatteministeren kan  

 fastsætte regler om adgangen til at påklage afgørelser om indkomstgrundlaget.
Kapitel 27 Forsøgsbestemmelser § 135. Socialministeren kan efter  

 indstilling fra kommunen eller amtskommunen godkende, at der for en  

 forsøgsperiode oprettes andre tilbud end dem, der er omtalt i denne lov.
Stk. 2. Socialministeren kan endvidere efter indstilling fra  

 kommunen eller amtskommunen for en forsøgsperiode godkende ordninger, der  

 fraviger reglerne om visitation, ydelser og finansiering.
Der kan dog ikke  

 godkendes forsøgsordninger om tilbud til børn og unge, der medfører  

 fravigelse fra de almindelige regler om forældrebetaling.
Stk. 3. Såfremt der ikke kan opnås enighed mellem amtsrådet og en  

 eller flere kommunalbestyrelser om oprettelse eller drift af tilbud, kan  

 socialministeren efter ansøgning give tilladelse til, at forpligtelser efter  

 denne lov, der påhviler den ene part, kan overlades til den anden.
Det er en  

 betingelse for godkendelsen, at opgavevaretagelsen skønnes fagligt forsvarlig  

 og økonomisk bæredygtig inden for vedkommende lokalområde og i amtet.
 Stk. 4. Socialministeren kan i forbindelse med tilladelse efter  

 stk. 3 godkende visitations- og udgiftsfordelingsordninger, selv om  

 ordningerne fraviger de i loven fastsatte regler herom.
Kapitel 28 Ikrafttrædelse og overgangsbestemmelser § 136. Loven  

 træder i kraft den 1. januar 1999. Dog fastsætter socialministeren  

 tidspunktet for ikrafttræden af reglerne om beskyttet beskæftigelse i §§ 85  

 og 86.
 § 137. Amtskommunen og kommunen driver de bestående plejehjem og  

 beskyttede boliger efter de hidtil gældende regler i lov om social bistand.  

 Socialministeren fastsætter regler herom, herunder regler der er tilnærmet  

 reglerne for ældreboliger og plejeboliger efter lov om almene boliger m.v.,  

 og efter forhandling med de kommunale organisationer ændrede regler om  

 fordeling mellem kommune og amtskommune af udgifter til personer under 67 år  

 og personer, der er fyldt 67 år, samt regler om beskyttelse mod ufrivillig  

 flytning inden for et plejehjem eller en beskyttet bolig.
 Stk. 2. Før den 1. januar 2001 har § 95, stk. 4, ikke virkning for  

 hjælpemidler, der er omfattet af en leverandøraftale indgået i henhold til §  

 58 i lov om social bistand, hvis aftalen er indgået eller der er foretaget  

 udbud før den 22. maj 1996. Fra den 1. januar 2001 har § 95, stk. 4,  

 virkning, uanset om der efter reglerne i lov om social bistand er indgået  

 leverandøraftaler, som rækker ud over den 31. december 2000.
Stk. 3. Sager efter § 58 i lov om social bistand vedrørende de  

 hjælpemidler, der er nævnt i denne lovs § 95, stk. 2, herunder sager om  

 forbrugsgoder, der indgår som en del af et informationsteknologisk  

 hjælpemiddel, jf. § 96, stk. 2, og som ikke er afgjort senest den 31.  

 december 1998, afgøres efter de hidtidige regler.
Finansieringen af udgifter  

 forbundet hermed sker ligeledes efter de hidtil gældende regler.
Afgørelserne  

 kan indbringes for det sociale nævn efter reglerne i kapitel 10 i lov om  

 retssikkerhed og administration på det sociale område.
 Stk. 4. § 97, stk. 4, finder anvendelse i sager efter § 58 i lov  

 om social bistand vedrørende støtte til erhvervelse af motorkøretøj, i hvilke  

 kommunalbestyrelsen ikke senest den 31. december 1998 har afgivet indstilling  

 til revaliderings- og pensionsnævnet, eller truffet afgørelse for så vidt  

 angår de kommuner, der efter § 138 c i lov om social bistand har fået  

 overført revaliderings- og pensionsnævnets kompetence.
 § 138. Bestemmelsen i § 131 har virkning fra og med udbetaling af  

 forskudsrefusion, der finder sted ultimo december 1998.
 § 139. Krav mod en tidligere opholdskommune vedrørende udgifter  

 til ydelser efter lov om social bistand og tidligere lovgivning skal være  

 rejst eller fremsat senest 1 år efter lovens ikrafttræden.
 § 140. Kommunen skal til puljeordninger oprettet i perioden 27.  

 juni 1992 til 31. december 1993 i tilknytning til virksomheder beliggende i  

 andre kommuner yde et fast tilskud pr. barn, der er optaget i ordningen.
 Stk. 2. Tilskuddet skal svare til halvdelen af ordningens  

 driftsudgifter pr. plads, dog højst halvdelen af de gennemsnitlige  

 driftsudgifter til dagtilbud for den pågældende aldersgruppe i kommunen.  

 Kommunen kan efter aftale med virksomheden yde et højere tilskud.
 Stk. 3. Bestemmelsen i § 14, stk. 2, sidste pkt., finder  

 anvendelse for aftaler om tilskud til puljeordninger for børn, som er indgået  

 efter ikrafttræden af lov nr. 1124 af 22. december 1993 om ændring af lov om  

 social bistand.
 § 141. Loven gælder ikke for Færøerne og Grønland.
 Stk. 2. Socialministeren fastsætter efter aftale med Færøernes og  

 Grønlands Hjemmestyre regler om visitation, betaling og refusion samt  

 besøgsrejser m.v., når personer på foranledning af færøske eller grønlandske  

 sociale myndigheder får ophold i Danmark og modtager tilbud efter denne lov.  

 Tilsvarende kan der efter aftale fastsættes regler for personer, der fra  

 Danmark får ophold på Færøerne eller i Grønland på foranledning af danske  

 sociale myndigheder.
 Stk. 3. Uenighed mellem færøske eller grønlandske sociale  

 myndigheder og danske sociale myndigheder om deres forpligtelser efter disse  

 regler afgøres af Den Sociale Ankestyrelse.
 § 142. Forslag om revision af bestemmelserne i § 95, stk. 3 og 4,  

 fremsættes for Folketinget senest i folketingsåret 1999-2000.
 § 143. Forslag om revision af § 78 fremsættes for Folketinget  

 senest ved begyndelsen af folketingsåret 1999-2000.
 § 144. Forslag om revision af §§ 29 og 76 fremsættes for  

 Folketinget senest i folketingsåret 2001-2002.
Bemærkninger til lovforslaget Almindelige bemærkninger Forslaget indeholder:
1. Baggrunden for lovforslaget 2. Formålet med lovforslaget 3. Målgrupperne for indsatsen 4. Opbygning af ydelserne i lovforslaget 5. Målsætninger for indsatsen 6. Ydelserne i lovforslaget 6.1 Rådgivning 6.2 Personlig hjælp og pleje m.v.
6.3 Behandling 6.4 Beskyttet beskæftigelse og aktivitets- og samværstilbud 6.5 Botilbud 6.6 Merudgifter ved forsørgelse, hjælpemidler, boligindretning, befordring  

 m.v.
7. Hovedpunkterne i lovforslaget 7.1 Ansvaret for opgavevaretagelsen 7.2 Frihedsgrader i opgavevaretagelsen 7.3 Frivillige som medspillere 7.4 Information, brugerindflydelse og kvalitetskontrol som baggrund for  

 den enkelte borgers forhold og rettigheder 7.5 Brugerindflydelse generelt 7.6 Brugerindflydelse på sagsbehandlingen 7.7 Valgmulighed 7.8 Finansiering 7.9 Forsøgsbestemmelser 8. Økonomiske konsekvenser m.v.
8.1 Økonomiske konsekvenser 8.2 Administrative konsekvenser 8.3 Børne- og familiepolitiske konsekvenser 8.4 Erhvervsøkonomiske konsekvenser 8.5 Miljømæssige konsekvenser 8.6 Forholdet til EU-retten 1. Baggrunden for lovforslaget Med bistandslovens ikrafttrædelse i 1976 skete der en grundlæggende  

 revision af de sociale forsorgs-, service- og institutionstilbud.  

 Bistandsloven afløste og samlede flere forskellige love, og gennemførte en  

 administrativ forenkling både i forhold til sagsbehandling og ankesystem,  

 samtidig med at ansvaret for oprettelse og drift af de sociale institutioner  

 blev decentraliseret.
Endvidere skete der en udbygning af de former for  

 hjælp, der kunne ydes den enkelte, ligesom en mere ensartet finansiering af  

 udgifterne blev gennemført.
Bistandsloven er siden dens vedtagelse blevet ændret talrige gange for at  

 få tilpasset loven til den samfundsmæssige udvikling.
Disse ændringer er  

 imidlertid for det meste sket på enkeltområder inden for bistandslovens  

 vidtspændende område.
Samtidig er der løbende sket ændringer på andre  

 lovområder, som det sociale område spiller sammen med, hvilket har skabt  

 andre behov og stillet yderligere krav om ændringer af bistandsloven.
Derfor  

 fandt regeringen, at der var behov for at starte på en frisk og se nærmere på  

 de grundlæggende forudsætninger og hensyn bag reglerne om bistands- og  

 serviceydelser og få disse udmøntet i en nutidig lovtekst.
Ved afgørelsen om  

 at sætte revisionen i gang har det spillet en væsentlig rolle, at den  

 kommende lovgivning forholder sig til en række ændrede vilkår og behovet for  

 en tilpasning af velfærdsmodellen til disse vilkår.
 Socialministeren nedsatte derfor i foråret 1995 et udvalg, der har  

 foretaget en gennemgang af bistandslovens regler om service- og  

 omsorgsydelser samt de kontantydelser, der ikke har karakter af  

 forsørgelsesydelser, men erstatter eller supplerer serviceydelserne.
Udvalget sammensattes af repræsentanter for Amtsrådsforeningen, Kommunernes Landsforening, Københavns og Frederiksberg kommuner, Finansministeriet, Ankestyrelsen og Socialministeriet Udvalget har afsluttet sit arbejde den 1. juli 1996. Udvalgsarbejdet  

 resulterede i en rapport med et lovforslag, der i efteråret 1996 blev sendt  

 til udtalelse til en meget bred vifte af organisationer m.v.
Efterfølgende  

 har der på embedsmandsplan været afholdt adskillige møder i Socialministeriet  

 med repræsentanter for interesse- og brugerorganisationer m.v.
 I lovforslaget er også indarbejdet forslag fra Udvalget om hjælpemidler og  

 andre handicapkompenserende ydelser.
 Lovforslaget er et resultat af arbejdet i de to udvalg samt af de  

 bemærkninger og kommentarer, Socialministeriet har modtaget som svar på  

 høringsrunderne, hvoraf en ny blev gennemført i februar/marts 1997, og i  

 forbindelse med drøftelse af høringssvarene.
Sideløbende med udvalgsarbejdet er reglerne i bistandsloven, som direkte  

 knytter sig til det offentliges hjælp til den enkeltes forsørgelse, blevet  

 gennemgået i Socialministeriet.
På baggrund heraf foreslås disse regler  

 udskilt i en ny lov om aktiv socialpolitik.
Opdelingen betyder, at  

 forsørgelsesydelserne reguleres i forslag til lov om aktiv socialpolitik, men  

 de behov, der vedrører rådgivning, botilbud, behandling, omsorg og pleje m.v.  

 reguleres i dette forslag.
Hermed understreges, at disse behov dækkes  

 uafhængigt af, hvilket forsørgelsesgrundlag den enkelte har.
 Samtidig med at bistandsloven som et led i en fornyelse og modernisering  

 foreslås opdelt i to nye love, er de regler, som bestemmer, hvordan de  

 sociale sager skal behandles, blevet gennemskrevet og vurderet i et særligt  

 forslag til lov om retssikkerhed og administration på det sociale område.  

 Dette forslag indeholder regler om borgernes indflydelse, hvilke udvalg der  

 skal være i kommuner og amtskommuner m.v., regler om behandling af  

 klagesager, om ankestrukturen m.v.
2. Formålet med lovforslaget Hensigten med lovforslaget er:
* at styrke den forebyggende indsats, * at sætte fokus på og tilgodese de svagtstillede gruppers behov, * at styrke den enkeltes ansvar og muligheder, * at brugerne får større indflydelse på tilrettelæggelse af servicetilbud, * at opnå større sammenhæng i og størst mulige forenklinger i regelsættet, * at give bedre gennemskuelighed i forhold til opgave- og  

 ansvarsfordelingen samt af finansieringsreglerne.
Lovforslaget fastholder i det væsentlige bistandslovens principper om den  

 administrative forenkling, dvs. at henvendelse om hjælp rettes til  

 opholdskommunen.
Kommunen har under behandlingen af de enkelte sager adgang  

 til at søge råd hos amtskommunen og andre sagkyndige, men herefter ydes  

 hjælpen som udgangspunkt til den enkelte af de stedlige sociale myndigheder.
Bistandsloven bygger på princippet om, at den enkeltes behov er afgørende  

 for, hvilken hjælp der kan ydes, og ikke om pågældende fx er pensionist,  

 arbejdsløs eller erhvervshæmmet.
Dette princip videreføres.
Den enkelte har  

 som udgangspunkt ansvaret for sig selv og sin familie.
Hjælpen fra det  

 offentlige træder først til, når borgeren ikke kan klare sig ved egen eller  

 andres hjælp.
Med lovforslaget understreges vigtigheden af, at den enkelte udnytter sine  

 ressourcer og muligheder og derigennem påtager sig et ansvar og yder sit  

 bidrag til fællesskabet.
Uanset hvor store den enkeltes problemer måtte være,  

 er det vigtigt, at den offentlige indsats tager udgangspunkt i de ressourcer,  

 der altid - i større eller mindre omfang - er til stede.
Bestemmelserne på børne- og ungeområdet er udarbejdet i overensstemmelse  

 med principperne i FN's konvention om barnets rettigheder.
Der lægges således  

 vægt på, at børn og unge er selvstændige individer med selvstændige  

 rettigheder, og at familien som udgangspunkt er rammen for børns og unges  

 opvækst.
Samfundet har en forpligtelse til at opstille hensigtsmæssige rammer  

 for børn og unges opvækst og udvikling og til at yde familierne og deres børn  

 og unge den fornødne støtte.
Det gælder generelt, at de opgaver, der retter sig mod børn, unge og deres  

 familier, bør udføres på en sådan måde, at det fremmer børn og unges  

 udvikling, trivsel og selvstændighed.
Denne målsætning gælder såvel ved  

 udførelsen af den generelle og forebyggende virksomhed som ved den målrettede  

 indsats over for børn og unge med nedsat fysisk eller psykisk funktionsevne  

 eller med et andet særligt behov for støtte.
Det understreges således, at den  

 særlige indsats over for børn og unge med særligt behov for støtte skal ses i  

 tæt sammenhæng med og bygge på de generelle tilbud.
Støtten skal fremme  

 børnenes og de unges muligheder for personlig udfoldelse, udvikling og  

 sundhed på linie med deres jævnaldrende.
Den skal udformes med udgangspunkt i  

 den enkeltes egne forhold og sådan, at vanskelighederne så vidt muligt  

 afhjælpes i samarbejde med familien og med dennes medvirken.
Ved udarbejdelsen af lovforslaget har Danmarks tiltræden af FN's  

 »Standardregler om lige muligheder for handicappede«, vedtaget på  

 FN's generalforsamling i december 1993, indgået som et element.
FN's  

 standardregler konkretiserer de overordnede handicappolitiske mål om  

 ligestilling og etablering af lige muligheder for mennesker med handicap.  

 Standardsreglerne sætter fokus på handicappedes behov og rettigheder,  

 herunder at handicappede skal sikres behandling, revalidering og andre  

 støttemuligheder, således at handicappede kan deltage i samfundslivet på lige  

 fod med andre.
3. Målgrupperne for indsatsen Målgrupperne for dette forslag er de samme som i bistandsloven.
Borgere,  

 der i dag har ret til at modtage hjælp efter bistandslovens bestemmelser om  

 serviceydelser m.v., vil også kunne få hjælp efter lovforslaget.
Målgruppen er meget bred.
Den spænder fra borgere i al almindelighed til  

 grupper med særlige behov.
Da bistandsloven i sin tid blev vedtaget, var det  

 et fremskridt, at alle borgere med sociale problemer kunne få hjælp efter den  

 samme lov.
Hensigten var at sikre en mere positiv holdning til svage og  

 udsatte grupper.
Men de senere års udvikling har vist, at det ikke er sket uden  

 omkostninger.
I mange situationer er løsningen af de svagt stillede gruppers  

 problemer blevet tilsidesat til fordel for generelle tilbud til den brede  

 befolkning.
De udsatte grupper har tit haft svært ved at trænge igennem med  

 deres synspunkter og har ikke altid fået den opmærksomhed, de har krav på.
Lovforslaget sætter derfor særlig fokus på de udsatte grupper.
Forslaget  

 beskriver grupperne nøjere gennem en klarere definition af, hvem de enkelte  

 tilbud retter sig mod.
Den sociale indsats er - og skal fortsat være - præget af et helhedssyn,  

 der sætter den enkeltes situation og muligheder i en større sammenhæng, og  

 som »spiller på hele registret« af tilbud.
Forslaget vil forbedre  

 muligheden for, at den sociale indsats kan tage højde for den større  

 intensitet og kvalitet, der skal være i tilbudene til grupper med særlige  

 behov.
Sociale problemer opstår sjældent fra den ene dag til den anden, men er  

 ofte påvirket af, om problemerne har fået lov til at udvikle sig uden tilbud  

 om hjælp i tide, eller uden at det har været muligt for den enkelte selv at  

 kunne rette op på sin situation.
Den eksisterende viden gør det muligt at  

 sætte ind før de massive sociale problemer manifesterer sig, men det afhænger  

 af, om samfundets mere generelle tilbud kan opfange og afhjælpe problemerne.  

 Fx spiller sundheds-, undervisnings- og beskæftigelsestilbud en væsentlig  

 rolle i forebyggelsen af sociale problemer.
Med lovforslaget lægges der op  

 til en styrkelse af det tværfaglige og tværsektorielle arbejde med henblik på  

 en forbedring af den tidlige og forebyggende indsats.
4. Opbygningen af ydelserne i lovforslaget Ønsket om større fokusering på borgere med særlige behov afspejler sig  

 også i lovforslagets opbygning.
Lovforslaget tager udgangspunkt i en  

 beskrivelse af de enkelte ydelser.
For at understrege forskellen i indsatsen  

 er ydelserne opdelt i tre niveauer.
 Det første niveau repræsenterer gratis tilbud om rådgivning, der  

 retter sig generelt til borgere med sociale problemer i bred forstand.  

 Formålet med disse tilbud er at forebygge og hjælpe borgere over  

 øjeblikkelige vanskeligheder og på længere sigt at sætte dem i stand til at  

 løse opståede problemer ved egen hjælp.
Det andet niveau repræsenterer en række servicetilbud.
Fælles for  

 disse tilbud er, at de retter sig bredt til fx børnefamilier og andre grupper  

 med behov for almene serviceydelser.
Disse tilbud har ofte et forebyggende  

 aspekt, men har ikke til formål at afhjælpe mere omfattende sociale  

 problemer.
Der skal som udgangspunkt betales for disse tilbud.
Det første og andet niveau, der består af rådgivningstilbud og almene  

 servicetilbud, udgør et sammenhængende ydelsessystem af forebyggende  

 karakter.
Dvs. at der skal være mulighed for at sætte ind med støtte, før  

 situationen for den enkelte er blevet rigtig alvorlig.
Ydelserne i de to  

 niveauer udgør i sammenhæng med ydelserne i forslag til lov om aktiv  

 socialpolitik og i forslag til lov om retssikkerhed og administration på det  

 sociale område et grundlag for, på et så tidligt tidspunkt som muligt, at  

 skabe kontakt til og dialog med den enkelte, som måtte have behov for det.
Det tredie niveau repræsenterer særlige tilbud og  

 hjælpeforanstaltninger og udgør kerneområdet for den sociale indsats.
Det  

 drejer sig om ydelser, der skal tilgodese borgere med nedsat fysisk eller  

 psykisk funktionsevne eller med særlige sociale problemer.
Ydelser, der retter sig mod borgere med særlige problemer, forudsætter som  

 udgangspunkt en individuel behovsvurdering, og omfatter en bred vifte af  

 tilbud, der både kan have midlertidig og mere permanent karakter.
Formålet  

 med indsatsen vil ofte være, at give den enkelte mulighed for at blive  

 uafhængig eller mindre afhængig af disse ydelser men kan også være, at den  

 enkelte gennem ydelserne støttes til at bruge samfundets almindelige tilbud.  

 For nogle vil indsatsen være af mere permanent karakter, og formålet primært  

 være at lette den daglige tilværelse og forbedre livskvaliteten.
Formålet med at opstille et ydelsessystem i tre niveauer er at få en bred  

 vifte af tilbud, som giver mulighed for fleksibel og individuel støtte.  

 Opdelingen i tre niveauer markerer, at intensiteten i indsatsen er  

 forskellig, og som udgangspunkt har forskellige målgrupper.
Opdelingen er  

 imidlertid ikke udtryk for en statisk eller permanent placering af den  

 enkelte borger.
Tværtimod forudsættes ydelserne i de tre niveauer at indgå i  

 et samspil, hvor ydelserne supplerer eller understøtter hinanden.
 De tre niveauer kan heller ikke ses isoleret fra resten af samfundet.  

 Hvornår et individuelt behov betinger en social serviceydelse afhænger af en  

 række faktorer, som fx den enkeltes stærke og svage sider, sociale netværk,  

 forebyggende foranstaltninger, tilbud i andre sektorer m.v.
 Lovforslaget er delt op i følgende afsnit:
- indledning - børn og unge - voksne - hjælpemidler m.v.
 - administration m.v.
5. Målsætningen for indsatsen For at sikre fleksibilitet i tilbudene og i metodeudviklingen tager  

 lovforslaget udgangspunkt i rammeprægede bestemmelser for indsatsen.
 Målsætninger for indsatsen bygger på følgende elementer:
* Sikring af størst mulig respekt, indflydelse og selvbestemmelse med  

 udgangspunkt i den enkeltes egne ønsker, ressourcer og behov.
Formålet er at  

 sikre den enkelte - evt. med særlig støtte - medindflydelse eller  

 valgmuligheder på forhold, der vedrører den enkeltes egen situation.
* Eget ansvar - medansvar.
Formålet er at understrege, at der stilles krav  

 til den enkelte om - evt. med særlig støtte - at medvirke aktivt til at løse  

 egne problemer, og dermed til at kunne klare sig selv i videst muligt omfang.
* Styrkelse af den enkeltes ressourcer og netværk.
Formålet er at forbedre  

 den enkeltes mulighed for at blive uafhængig af sociale ydelser.
 * Styrkelse af funktionsevnen/kompensation for nedsat funktionsevne.  

 Hensigten er at give den enkelte mulighed for evt. med særlig støtte at skabe  

 et indhold i tilværelsen og at skabe størst mulig selvhjulpenhed, der gerne  

 skulle sikre vedkommende forbedrede vilkår i dagligdagen.
 * Borgere med betydelig nedsat fysisk eller psykisk funktionsevne eller  

 med særlige sociale problemer skal tilbydes hjælp til en tilværelse, der i  

 mindst mulig grad begrænses af deres nedsatte funktionsevne eller problemer i  

 øvrigt.
* Omsorg - pleje.
For visse grupper af personer med betydelig og varig  

 nedsat fysisk og psykisk funktionsevne, fx senil demente, svært sindslidende,  

 tunge misbrugsgrupper samt døende kan hovedvægten i indsatsen ligge på  

 lindring, omsorg og pleje.
6. Ydelserne i lovforslaget Som nævnt tager ydelserne udgangspunkt i tre niveauer med større fokus end  

 hidtil på borgere med nedsat fysisk eller psykisk funktionsevne eller særlige  

 sociale problemer.
 Med udgangspunkt i de ovennævnte målsætninger beskrives i det følgende  

 kort de ydelser, som lovforslaget omhandler.
* Generelle rådgivningstilbud til borgere, der ønsker rådgivning om  

 sociale spørgsmål i bred forstand.
Der er tale om et tilbud, som borgerne  

 frit kan vælge, og som er fælles for børn og voksne.
* Generelle tilbud, der indeholder et forebyggende aspekt, men som ikke  

 har til formål at afhjælpe mere omfattende sociale problemer.
Ydelserne er  

 karakteriseret ved at være mere åbne tilbud, som borgerne selv vælger, om de  

 vil bruge.
Der er således tale om ydelser, der overvejende har karakter af  

 velfærdsordninger, og hvor tildelingen af ydelser sker efter bredere  

 kriterier end de helt individuelle.
Tilbudene vil også kunne bruges af  

 borgere med særlige problemer.
* Tilbud til borgere med nedsat fysisk eller psykisk funktionsevne eller  

 særlige sociale problemer.
Der er tale om tilbud, der tildeles med  

 udgangspunkt i en individuel behovsvurdering.
* De tilbud, der retter sig mod truede børn og unge samt deres familier  

 har været genstand for et omfattende og detaljeret udvalgsarbejde  

 (Graversen-udvalget, Betænkning 1212/1990). Resultatet af dette  

 udvalgsarbejde er indarbejdet i bistandsloven.
Formålet hermed var at  

 tilgodese hensynet til, at der foretages de nødvendige undersøgelser, og at  

 der kan iværksættes den rigtige målrettede, individuelle bistand.
Et andet  

 formål var at skabe større retssikkerhed for forældre og børn samt bedre  

 retsbeskyttelse af børn.
Afsnittet om børn og unge viderefører således de gældende regler om støtte  

 til børn og unge samt deres familier.
Afsnittet indeholder også  

 tilbud/ydelser til børn med betydelig nedsat fysisk og/eller psykisk  

 funktionsevne.
De væsentligste ændringer i forhold til den nuværende lovgivning  

 forekommer i voksenafsnittet.
Afsnittet uddyber målsætningen for indsatsen  

 for de mest udsatte grupper af voksne.
Det drejer sig om tilbud til grupper  

 med betydelig nedsat fysisk eller psykisk funktionsevne, fx stærkt fysisk  

 handicappede, udviklingshæmmede, demente og de sværest stillede sindslidende,  

 eller til grupper med særlige sociale problemer, som fx personer med  

 udprægede misbrugsproblemer og personer, der har været hjemløse i lang tid.
 Voksenafsnittet tager udgangspunkt i følgende typer af tilbud:
6.1 Rådgivning Den særlige rådgivningsindsats og opsøgende arbejde overfor grupper med  

 særlige behov udgør en vigtig faktor, idet rådgivning både kan have en  

 forebyggende og en støttende effekt.
Herudover kan rådgivningen være med til  

 at hjælpe den enkelte over øjeblikkelige vanskeligheder og på længere sigt at  

 gøre den enkelte i stand til at løse opståede problemer ved egen hjælp.
 6.2. Personlig hjælp og pleje m.v.
 Med det formål at skabe større sammenhæng i regelsættet samler  

 lovforslaget som noget nyt reglerne om personlig hjælp og pleje m.v.
 Personlig hjælp og pleje m.v. tildeles efter en individuel behovsvurdering  

 for at styrke den enkeltes funktionsmuligheder eller for at kompensere for  

 nedsat funktionsevne, der kan skyldes fysiske, psykiske og/eller sociale  

 årsager, og som betyder at den enkelte ikke kan fungere optimalt i  

 dagligdagen eller i relation til omgivelserne.
Den personlige hjælp og pleje m.v. kan bestå i forskellige former for  

 støtte.
Det kan dreje sig om personlig pleje eller nødvendige huslige  

 opgaver, som den enkelte ikke selv kan udføre.
Hjælpen kan gives som  

 »hjemme hos«, støtttecenterfunktioner, hjemmevejleder, ledsagelse  

 og hjælpeordninger til personer med nedsat fysisk eller psykisk funktionsevne  

 samt mere støttende og omsorgsmæssige aktiviteter med det formål at højne den  

 enkeltes funktionsniveau.
6.3 Behandling Behandlingsindsatsen retter sig primært til personer med betydelig nedsat  

 fysisk eller psykisk funktionsevne eller med særlige sociale problemer.  

 Formålet med behandlingen er at afhjælpe/begrænse konsekvenserne af nedsat  

 funktionsevne eller de særlige sociale problemer.
For stofmisbrugere er der  

 tale om en særlig behandlingsindsats, hvor der kan være tale om et  

 længerevarende forløb.
Behandlingen må i øvrigt afpasses efter den enkeltes  

 behov og ønsker m.v.
6.4 Beskyttet beskæftigelse og aktivitets- og samværstilbud Beskyttet beskæftigelse skal sikre, at der tilbydes beskæftigelse til  

 personer med nedsat funktionsevne i erhverv.
For personer, som har en ringe  

 eller slet ingen erhvervsevne, skal tilbud om aktivitets- og samværstilbud  

 øge livskvaliteten i dagligdagen.
6.5 Botilbud Lovforslaget samler reglerne om botilbud med det formål at skabe større  

 sammenhæng og overskuelighed i de kommunale og amtskommunale forpligtelser.  

 Forholdet til reglerne under Boligministeriet har endvidere spillet en  

 væsentlig rolle, idet der er lagt vægt på at sikre en klar afgrænsning mellem  

 regelsættene.
Det har været overvejet, i hvilket omfang den sociale  

 lovgivning fremover skal indeholde hjemmel til etablering og drift af  

 botilbud.
Afgørende for disse overvejelser har været de senere års  

 bestræbelser på at få en klarere opdeling mellem botilbud og servicetilbud,  

 jf. bl.a. ældreområdet.
 Der er i overvejelserne herom lagt vægt på, at forskellige problemer  

 kræver forskellige løsninger.
 Det nødvendige antal pladser i boliger, der er beregnet til længerevarende  

 ophold, reguleres efter Boligministeriets lovgivning, herunder lov om almene  

 boliger m.v., som trådte i kraft den 1. januar 1997, og som også indeholder  

 forpligtelsen til at sørge for det nødvendige antal boliger.
Udover det forsyningsansvar, der ligger i lov om almene boliger m.v., er  

 der imidlertid behov for at have regler om etablering og drift af boformer,  

 der er beregnet til længerevarende ophold for personer med betydelige og  

 varige fysiske eller psykiske handicap.
Derfor viderefører forslaget  

 bistandslovens forpligtelse for amtskommunen til at sørge for det nødvendige  

 antal pladser i boformer, der er egnet til længerevarende ophold til personer  

 med betydelig nedsat fysisk og/eller psykisk funktionsevne eller særlige  

 sociale problemer.
 For så vidt angår botilbud beregnet til længerevarende ophold, som i dag  

 ydes af kommunerne efter bistandslovens bestemmelser om bofællesskaber, er  

 der med forslaget lagt vægt på at præcisere, at den del af tilbudet, som  

 vedrører boligdelen alene reguleres efter boliglovgivningen, medens  

 serviceydelserne m.v. reguleres i dette lovforslag.
For så vidt angår botilbud beregnet til midlertidigt ophold, der ydes af  

 kommunerne - dvs. ophold med henblik på aflastning, udslusning, optræning  

 m.v. - er de beregnet til at afhjælpe problemer, der normalt ikke kan løses  

 ved ophold i en almindelig bolig, selvom der er mulighed for støtte efter den  

 sociale lovgivning.
Lovforslaget indeholder derfor hjemmel til etablering og  

 drift af midlertidige boformer.
 Det samme gælder de midlertidige tilbud, som i dag etableres og ydes af  

 amtskommunerne efter bistandslovens bestemmelser om institutioner, der har  

 til formål at afhjælpe problemerne hos personer med særlige behov.
Forslagets regler om botilbud omfatter alene bodelen.
Den hjælp og støtte,  

 der i øvrigt er brug for, dækkes gennem forslagets bestemmelser om personlig  

 pleje, behandling, samvær og aktivitetstilbud m.v.
Det betyder imidlertid  

 ikke, at bistands- og støttetilbud efter lovforslaget nødvendigvis får en  

 anden udformning eller karakter end de tilbud, der gives i dag.
Tilbudene kan  

 fortsat sammensættes således, at de med hensyn til service og boform reelt  

 svarer til de bofællesskaber og institutioner m.v., der er oprettet og som  

 drives efter reglerne i bistandsloven.
 Fælles for de boformer, der oprettes og drives efter reglerne i  

 lovforslaget, er, at lejelovgivningens bestemmelser ikke finder anvendelse.
Bestemmelserne om boligtilbud er ikke længere knyttet til en bestemt  

 organisationsform.
Men bo- og serviceydelser kan fortsat oprettes og drives  

 som døgninstitutioner.
Der er med forslaget en uændret kommunal og  

 amtskommunal forpligtelse til at sikre egnede boformer for grupper med  

 særlige behov, herunder en forpligtelse til - i forhold til de forskellige  

 gruppers behov - at indrette boformerne og at give den nødvendige støtte i  

 tilknytning til boformerne.
 6.6 Merudgifter ved forsørgelse, hjælpemidler, boligindretning,  

 befordring m.v.
 Fælles for disse ydelser er, at de tildeles efter en individuel  

 behovsvurdering og gives i de tilfælde, hvor denne form for tilbud kan være  

 nødvendig som kompensation for nedsættelse af funktionsevnen.
 I lovforslaget er medtaget regler, der bygger på anbefalinger, som  

 Udvalget om hjælpemidler og andre handicapkompenserende ydelser har afgivet i  

 »Delrapport om hjælpemidler« fra januar 1996 og »2. og  

 afsluttende rapport« fra september 1996. Det drejer sig om reglerne om:
- hjælpemidler og forbrugsgoder - dækning af handicapbetingede merudgifter ved forsørgelsen af børn - tabt arbejdsfortjeneste - ledsageordning - kontaktpersoner til døvblinde - invalidebiler - indretning af bolig og - befordring Anbefalingerne fra Udvalget om hjælpemidler og andre handicapkompenserende  

 ydelser bygger bl.a. på kompensationsprincippet og  

 sektoransvarlighedsprincippet.
 Nogle mennesker - primært personer med kræftlidelser i hoved- og  

 halsregionen, lungepatienter med synkebesvær, patienter med kræft i  

 tarmsystemet og AIDS-patienter - vil midlertidigt eller varigt kun kunne  

 indtage flydende kost gennem en indopereret sonde.
I nogle tilfælde vil kosten være særlig sammensat sondeernæring,  

 specialfremstillet på sygehuset, og som betales af sygehuset.
Andre patienter  

 vil efter udskrivning fra sygehuset have behov for industrifremstillet,  

 flydende mad, som er væsentligt dyrere end almindelig mad.
Disse personer har  

 væsentlige merudgifter, som der ikke efter de nugældende regler er fastsat  

 særlige bestemmelser for, hverken i den sociale lovgivning eller i  

 sundhedslovgivningen.
Socialministeriet og Sundhedsministeriet har iværksat et udredningsarbejde  

 med henblik på at skabe et klart retsgrundlag for at yde hjælp til dækning af  

 merudgifter til sondeernæring til disse hårdt ramte persongrupper.
De regler,  

 der måtte være behov for i den sociale lovgivning, vil blive indarbejdet i de  

 administrative forskrifter og vejledningsmateriale, der udstedes i medfør af  

 serviceloven, således at reglerne vil kunne få virkning samtidig med loven.
7. Hovedpunkterne i lovforslaget 7.1 Ansvaret for opgavevaretagelsen Lovforslaget viderefører bistandslovens principper om kommunernes  

 kompetence på det sociale område.
Forslaget opretholder således kommunens  

 muligheder for at sammenkæde tilbudene med andre offentlige aktiviteter  

 indenfor kommunens ansvarsområde med sigte på en lokal helhed.
 Amtskommunernes kompetence er for det sociale område gennemgående knyttet  

 til funktioner, hvor hensynet til økonomi, byrdefordeling og  

 specialiseringsgrad tilsiger et større befolkningsgrundlag.
 Der er et tæt samspil mellem den kommunale og amtskommunale  

 opgavevaretagelse for så vidt angår kommunale/amtskommunale ydelser, der  

 supplerer eller erstatter hinanden.
Ud fra disse hensyn, styringshensyn og hensynet til borgernes  

 retssikkerhed er det ved udformningen af lovforslaget lagt til grund, - at ansvaret for, at en offentlig social opgave løses, er placeret  

 entydigt, - at ansvaret for, hvordan en opgave løses, er placeret hos enten kommune  

 eller amtskommune og - at ansvaret fortsat skal placeres efter nærhedsprincippet.
 Dette indebærer, at det helt store antal opgaver fortsat er placeret i  

 kommunalt regi, mens opgaver, hvor økonomi eller specialekapacitet tilsiger  

 et større befolkningsunderlag, end de fleste kommuner har, er placeret som  

 amtskommunale.
 Som følge af princippet om den kommunale og amtskommunale  

 opgavevaretagelse foreslås kompetencen til tildeling af biler som  

 hjælpemiddel, tildeling af høreapparater, proteser, synshjælpemidler og  

 særlige informationsteknologiske hjælpemidler overført til amtskommunerne.
På rådgivningsområdet er det forudsat, at den amtskommunale forpligtelse  

 har til formål at støtte og fremme udviklingen i den kommunale og den  

 amtskommunale indsats.
Dette indebærer bl.a., at amtskommunerne sikrer  

 tilstedeværelse af den fornødne ekspertise.
Som led heri foreslås det, at  

 amtskommunerne forpligtes til at sikre en systematisk tilvejebringelse og  

 nyttiggørelse af den faglige viden, også på de områder, hvor det ikke vil  

 være hensigtsmæssigt eller rationelt at opbygge en egen kompetence.
En sådan  

 systematisk tilvejebringelse og nyttiggørelse af faglig viden kan bl.a. ske i  

 samarbejde med de videnscentre, der gennem de senere år er iværksat på  

 handicapområdet.
I denne sammenhæng foreslås endvidere, at de resterende statslige  

 rådgivningsopgaver overføres til amtskommunalt regi.
En sådan overførsel skal  

 tage sigte på en bedre samordning og udvikling af den samlede særlige  

 rådgivning.
I forbindelse med en overførsel af den statslige specialrådgivning til  

 amtskommunalt regi bør der tages hensyn til den særlige rolle, denne  

 rådgivning har spillet i den samlede rådgivningsindsats.
Blandt andet har  

 brugernes oplevelse og påskønnelse af den statslige specialrådgivning som  

 bindeled, koordinerende og vejledende i forhold til det amtskommunale og  

 kommunale ydelsessystem været fremhævet.
 Hensynet hertil, og betydningen af at fastholde en høj grad af  

 brugerrettet specialisering og faglig specialviden, samt princippet om at  

 rådgivningen skal være helhedsorienteret, er indgået i grundlaget for en  

 forsøgsordning for den statslige konsulentordning for døve og svært tunghøre.  

 Driften af denne ordning er nu overført til Institutionen for Døve, men  

 således at ordningen fortsat holdes samlet og landsdækkende.
Amtsrådsforeningen har endvidere ultimo 1996 nedsat en tværsektoriel  

 arbejdsgruppe med det formål, at se på modeller for den fremtidige  

 organisering og varetagelse af den amtskommunale specialrådgivning, herunder  

 den statslige specialrådgivning.
Arbejdsgruppen har endnu ikke endeligt  

 afsluttet sit arbejde, men der er i arbejdsgruppen enighed om at foreslå, at  

 der etableres et overordnet organ med rådgivende og vidensformidlende  

 funktioner i relation til det amtskommunale specialrådgivningsområde og med  

 deltagelse af repræsentanter fra Amtsrådsforeningen, København og  

 Frederiksberg kommuner, Kommunernes Landsforening, Socialministeriet,  

 Undervisningsministeriet og De Samvirkende Invalideorganisationer.
 Der er endvidere enighed om, at det overordnede organ skal have til opgave  

 at følge udviklingen af den amtskommunale specialrådgivning og at rådgive om  

 etablering/opprioritering, tilrettelæggelse og afvikling/nedprioritering af  

 lands- og landsdelsdækkende specialrådgivningsfunktioner, placering af nye  

 specialrådgivningsopgaver, etablering af forsøgsordninger m.v.
Der er endelig enighed om, at der i forbindelse med udlægningen af  

 konsulentordningerne bør ske en grundig analyse af de forskellige ordninger  

 og i den fremtidige organisering ske en sikring af væsentlige hensyn til  

 uafhængighed og uvildighed samt brugerindflydelse.
En af de første opgaver  

 for det overordnede organ vil på dette grundlag blive at foretage en sådan  

 analyse.
7.2 Frihedsgrader i opgavevaretagelsen Lovforslaget placerer helt entydigt ansvaret for løsningen af opgaverne  

 hos kommunen og (i visse tilfælde) amtskommunen.
For at kunne leve op til sit  

 ansvar har kommuner og amtskommuner - efter alle hidtidige erfaringer - brug  

 for en række frihedsgrader.
Det skal være muligt at inddrage andre i  

 løsningen af opgaverne.
Kommuner og amtskommuner har behov for, ud fra lokale  

 forhold, at kunne inddrage selvejende institutioner, foreninger,  

 organisationer, beboerrådgivere, afdelingsbestyrelser, der har iværksat  

 boligsocialt arbejde, eller andre.
 Med henblik på at give kommuner og amtskommuner de bedst mulige vilkår for  

 at løse opgaverne med udgangspunkt i brugernes individuelle behov lægger  

 forslaget op til større fleksibilitet og flere frihedsgrader.
De større frihedsgrader medfører - som nævnt ovenfor - ikke nogen  

 begrænsning i kommunernes og amtskommunernes ansvar for opgavevaretagelsen.  

 Selv om opgaverne ikke løses af kommunen eller amtskommunen selv, har de  

 således fortsat det overordnede ansvar for, at de sociale opgaver løses.
Det  

 er således fortsat kommuner og amtskommuner, der fører tilsyn med, at der  

 gives den fornødne hjælp, og at udførerne lever op til den standard og de  

 målsætninger, som man lokalpolitisk har fastlagt.
Når kommunen eller amtskommunen finder det mest hensigtsmæssigt at lade  

 opgaven udføre uden for den (amts-)kommunale organisation, skal  

 (amts-)kommunen gennem en skriftlig aftale med den, der udfører opgaven,  

 sikre sig, at både indhold og omfang af den leverede ydelse er i  

 overensstemmelse med de mål, (amts-)kommunen har sat for den pågældende  

 ydelse.
Målene kan være angivet i en servicedeklaration.
 Aftalen skal både indeholde en økonomisk del og en beskrivelse af  

 kvaliteten af den ydelse, der skal leveres.
 Når opgaver løses af andre end den, der har ansvaret skal den ansvarlige  

 myndighed løbende sikre sig, at aftalen overholdes på alle punkter.
Kommunen og amtskommunen har i forvejen en sådan pligt til at føre tilsyn  

 med, hvordan opgaverne løses.
Den gælder både, når opgaverne løses af egne  

 ansatte eller af andre.
I forslaget til lov om retssikkerhed og administration på det sociale  

 område vil pligten imidlertid blive formuleret klart.
Den skriftlige aftale  

 med den, der udfører opgaven, vil være retningsgivende for indholdet af den  

 kommunale og amtskommunale tilsynspligt.
Socialministeriet vil vejlede  

 kommuner og amtskommuner om, hvordan aftalerne kan gøres praktisk anvendelige  

 ved tilsynet.
Det vil ske ved at beskrive, hvorledes krav til kvalitet og  

 kontrol hermed kan indgå i aftalerne sammen med fx regler om, hvordan  

 forvaltningslovens krav kan efterleves.
På dette grundlag er det overladt til kommune eller amtskommune at afgøre,  

 hvorledes opgaveløsningen mest hensigtsmæssigt kan organiseres.
De modeller  

 for opgaveløsning, der anvendes i dag, vil kunne videreføres under hensyn til  

 det, der er anført om den skriftlige aftale.
Forslaget beskriver bo- og servicetilbudene til de mest udsatte grupper på  

 en ny måde.
Hensigten er at styrke hjælpen ved at lægge vægt på bedre og mere  

 individuelt tilpassede tilbud.
Der er både tale om at anvende andre former  

 for tilbud end de traditionelle og at kombinere dem på andre måder.  

 Erfaringen viser, at kvaliteten af hjælpen forbedres, når den tilrettelægges  

 på denne måde.
Ved den konkrete tilrettelæggelse af tilsynet må myndigheden  

 være særlig opmærksom på, at målet om en styrket indsats nås.
7.3. Frivillige som medspillere Den større frihed i opgavevaretagelsen kan bl.a. bruges til at inddrage de  

 frivillige organisationer og grupper af borgere, der gør en indsats for at  

 forbedre de sociale, kulturelle eller aktivitetsmæssige muligheder i deres  

 bolig- eller byområde.
Det frivillige sociale arbejde er en væsentlig aktør i  

 fornyelsen af velfærdssamfundet, fordi det rummer et socialt engagement, en  

 evne til at opbygge fællesskaber og en anderledes ageren end det offentlige.  

 Det er vigtigt, at kommuner og amtskommuner fremmer samarbejdet med de  

 frivillige organisationer og medvirker til et øget kendskab til de frivillige  

 organisationers aktiviteter og tilbud, herunder også rådgivningstilbud m.v.  

 Et øget samspil med de frivillige kræfter skal ske med respekt for det  

 frivilliges egenart og styrke.
Det frivillige sociale arbejde er ikke bare et  

 supplement til den offentlige indsats, men har en selvstændig betydning i  

 velfærdssamfundet.
 Dette medfører ingen begrænsning i kommunernes og amtskommunernes ansvar  

 for opgavevaretagelsen.
 Netop styrkelse af samarbejdet med de frivillige sociale organisationer  

 indgår som et af de centrale forslag i betænkning nr. 1332 »Frivilligt  

 socialt arbejde i fremtidens velfærdssamfund«.
7.4. Information, brugerindflydelse og kvalitetskontrol som baggrund  

 for den enkelte borgers forhold og rettigheder Informationsudveksling og dialog er vigtige redskaber ikke blot mellem de  

 kommunale råd og forvaltninger, medarbejdere, brugerorganer, virksomheder og  

 borgere, men også mellem det statslige og det kommunale og amtskommunale  

 niveau.
Bedre og mere tilgængelige informationer giver i sig selv bedre  

 grundlag for den videre dialog.
Betydningen af åbenhed og synlighed om, hvad kommune og amtskommune  

 beslutter at tilbyde borgerne, har igennem de seneste år fået øget  

 opmærksomhed.
Det kan fx være information om de enkelte ydelser (fx  

 servicedeklarationer og redegørelser og formål og indhold af væsentlige  

 ydelser), inddragelse af brugerne via brugerbestyrelser, virksomhedsplaner  

 osv. samt individuel medindflydelse fx gennem handleplaner,  

 hjemmehjælpsskemaer m.v.
Hertil kommer, at der med den stigende anvendelse af  

 udbud af myndighedernes opgaver er blevet mere brug for at klargøre  

 forventningerne til det, kommuner og amtskommuner overlader til andre at  

 udføre.
Denne udvikling er i høj grad sket ved initiativer i kommuner og amter.
I  

 de seneste år har repræsentanter for de kommunale parter og forskellige  

 ministerier arbejdet sammen om at forbedre information og  

 informationsudveksling som grundlag både for ligeværdige dialoger mellem  

 myndigheder, for en kvalificeret offentlig debat og for borgernes  

 forventninger og meningsdannelser om, hvad der er og ikke er offentlige  

 opgaver.
 Det har resulteret i en række rapporter og vejledningsvirksomhed fra såvel  

 de kommunale organisationer som fra de respektive ministerier og ikke mindst  

 i ændringen af den kommunale styrelseslov pr. 1. september 1995, hvorefter  

 kommuner har fået pligt til mindst hvert andet år at informere kommunens  

 borgere om indholdet af og målsætningerne for væsentlige kommunale  

 serviceydelser.
Kommuner og amtskommuner har ansvaret overfor borgerne og lovgivningen, og  

 for sammenhæng og tværgående prioritering af de offentlige aktiviteter i  

 kommune og amt.
Det er de kommunale råds centrale og nødvendige hovedrolle at  

 beslutte de overordnede rammer for og krav til kommunernes og amtskommunernes  

 ydelser som grundlag for dialog med de forskellige brugerorganer,  

 medarbejdergrupper, leverandører, frivillige osv.
Et vigtigt element heri er krav til information, åbenhed og  

 sammenlignelighed om de offentlige ydelser, deres formål, indhold,  

 adgangsbetingelser osv.
Også her er der tale om flere niveauer, fordi  

 information m.v. indgår som grundlag i flere sammenhænge, såsom:
- for at fortælle brugerne hvad de med rette kan forvente, - for at sikre borgernes reelle og ansvarlige medindflydelse og  

 engagement, - for at afstemme de gensidige forventninger mellem bruger og den, der  

 udfører ydelsen, - for at få indseende med og prøvelse af, at opgaveløsningerne lever op  

 til borgernes rettigheder, - for at få samarbejde og dialog både mellem de forskellige parter i  

 kommunen og amtskommunen og mellem kommunale, amtskommunale og statslige  

 parter.
 Med indførelsen af den kommunale styrelseslovs § 62 (§ 49a i lov om  

 Københavns Kommunes styrelse) tilskyndes kommuner og amtskommune til større  

 åbenhed, servicedeklarationer osv., der kan give et bedre grundlag for  

 brugernes (og medarbejdernes) forventninger til en ydelse og for at vurdere  

 den enkelte afgørelse i forhold til »almindelig« praksis og  

 serviceniveau i amtet eller kommunen.
I den sociale styrelseslov er der fastsat regler om kommuners og  

 amtskommuners afgivelse af statistiske oplysninger og om deres deltagelse i  

 Det Sociale Informations- og Analysesystem.
Reglerne er videreført i  

 forslaget til lov om retssikkerhed og administration på det sociale område.  

 Disse bestemmelser giver de centrale myndigheder mulighed for at følge  

 udviklingen på det sociale område - såvel den, der har fundet sted, som  

 hvordan kommuner og amtskommuner sigter på at præge den sociale udvikling i  

 kommune og amt de næste år.
Til Informations- og Analysesystemet hører også  

 informations- og analyseprogrammer og kommunepaneler, som har til formål at  

 fremskaffe uddybende oplysninger om udviklingen på særlige områder.
Udviklingen i tilbudenes indhold, sammensætning og anvendelse samt i  

 holdninger til målgrupper har imidlertid konsekvenser for kontinuiteten og  

 validiteten af gængse statistiske oplysninger.
Med lovforslaget lægges der  

 vægt på, at hverken foranstaltninger eller målgrupper låses fast, men at en  

 fleksibel udvikling og anvendelse af de forskellige tilbud kan medvirke til,  

 at især de svage gruppers behov for individuelt og løbende tilpasset støtte  

 kan imødekommes.
I den sammenhæng må det tillægges mindre vægt, at den ønskede udvikling  

 gør det vanskeligere statistisk at knytte bestemte målgrupper til bestemte  

 foranstaltninger og omvendt.
Disse udfordringer for måderne at følge og  

 beskrive udviklingen i sociale opgaver og aktiviteter på skyldes ikke primært  

 regelændringer, men hyppigere den glidende udvikling i indhold og holdninger,  

 som regelændringer ofte genspejler.
Men det er vigtigt at være opmærksom på,  

 at det kan mindske sikkerheden og præcisionen i grundlaget både for  

 sammenligninger over tid og for beregninger af økonomiske konsekvenser af  

 regelændringer.
Med dette lovforslag er der ikke fastsat yderligere regler om generel  

 informationspligt for kommuner og amtskommuner.
Derimod tilsigter  

 lovforslaget at understøtte og supplere den hidtidige udvikling hen imod  

 større åbenhed og synlighed med bl.a. regler om brugerindflydelse og regler,  

 der styrker og klargør kravene til sagsbehandling, behovsvurdering,  

 begrundelser og procedure, jf. nedenfor.
7.5 Brugerindflydelse generelt Inden for det sociale forvaltningsområde findes der mange forskellige  

 former for brugerindflydelse.
De forskellige tiltag med brugerindflydelse på  

 det sociale område viser en mangfoldighed for så vidt angår målsætning,  

 målgruppe, graden af indflydelse, selvstændig kompetence, valgbarhed m.v.  

 Baggrunden for denne vækst i brugerindflydelse skal ses i sammenhæng med  

 øgede krav om medindflydelse og decentralisering.
Borgerne stiller i dag  

 andre krav til den offentlige service, dens omfang, indhold, kvalitet og  

 økonomi, end man gjorde tidligere.
Borgerne vil være med til at bestemme,  

 både som borgere og som brugere, og vil vide, hvad deres rettigheder er, og  

 hvad de kan forvente af det offentlige.
Lovforslaget giver derfor amtskommune eller kommune en almindelig adgang  

 til at nedsætte et eller flere råd, der kan rådgive amtskommunen eller  

 kommunen vedrørende tilrettelæggelse af indsatsen.
Det er op til det enkelte  

 amtskommune eller kommune at fastsætte retningslinier for nedsættelse og  

 deltagelse, samt hvad rådet skal beskæftige sig med.
Herudover indeholder lovforslaget en forpligtelse for amtskommunen eller  

 kommunen til at sikre, at brugerne af de enkelte tilbud får indflydelse på  

 tilrettelæggelse og udnyttelse af tilbudene.
Formålet hermed er at sikre, at  

 det sociale, pædagogiske og sundhedsmæssige m.v. indhold i tilbudene svarer  

 til brugernes ønsker, behov, ressourcer og forudsætninger.
Brugerne skal  

 inddrages i dette arbejde og deltage i udviklingen af tilbudene.
Det  

 foreslås, at amtskommunen eller kommunen får mulighed for at beslutte,  

 hvordan de vil tilrettelægge brugerindflydelsen.
7.6 Brugerindflydelse på sagsbehandlingen Udviklingen viser, at der er et behov for, at den enkelte borger får  

 indflydelse på de(t) tilbud, der gives til vedkommende med hjemmel i  

 lovgivningen.
Dette gælder særligt for borgere med individuelle specifikke  

 problemer.
Dette er i de senere år kommet til udtryk gennem krav i lovgivningen eller  

 ved anbefalede handleplaner.
Som opfølgning på disse tendenser stilles der i  

 forslaget krav om, at der i den kommunale og amtskommunale sagsbehandling  

 gives skriftlige afgørelser ved tildeling af personlig hjælp og pleje m.v.  

 Der gives desuden regler om adgang til - når det skønnes hensigtsmæssigt - at  

 udarbejde en skriftlig plan for indsatsen, når det handler om intensive og  

 længerevarende bistandsforløb for personer med alvorlig fysisk, psykisk eller  

 social funktionsnedsættelse eller alvorlige sociale problemer.
Formålet er,  

 at borgeren så vidt muligt sikres indflydelse på forhold, der handler om egen  

 situation, herunder opstilling af målsætning, formål med indsatsen, forventet  

 varighed m.v.
 Formålet med at iværksætte sådanne planer er bl.a. at styrke  

 beslutningsgrundlaget for iværksættelse af foranstaltninger, fordi  

 amtskommune og kommune tilskyndes til at beskrive formål med indsatsen m.v. i  

 forbindelse med, at der ydes en individuel service.
I alle sager om tildeling af ydelser skal der i princippet ske en  

 opfølgning.
Opfølgningen skal bl.a. sikre, at hjælpen fortsat opfylder sit  

 formål, og hvis dette ikke er tilfældet afklare, om der er behov for at yde  

 andre former for hjælp.
Opfølgningen sker ud fra modtagerens forudsætninger  

 og så vidt muligt i samarbejde med denne.
7.7 Valgmulighed Med hensyn til hjælpemidler videreføres reglerne om valgfrihed, som  

 vedtaget ved lov nr. 497 af 12. juni 1996 om ændring af lov om social bistand  

 (støtte til særligt personlige hjælpemidler). I lovforslaget skelnes der i  

 øvrigt mellem egentlige hjælpemidler og forbrugsgoder, der tillige fungerer  

 som hjælpemiddel.
I de situationer, hvor der ydes hjælp til anskaffelse af et  

 forbrugsgode, vil ansøgeren selv kunne vælge leverandør og produkt.
Der  

 henvises til forslagets §§ 95 og 96.
 Der foreslås i § 74, stk. 2, indført en adgang til, at personer under 67  

 år med betydelig og varig nedsat fysisk eller psykisk funktionsevne, som har  

 behov for hjælp efter §§ 69 og 70 i mere end 20 timer ugentligt, kan få  

 mulighed for at vælge, om de ønsker at få udbetalt et kontant tilskud til køb  

 af den hjælp, som de er berettiget til, frem for at modtage hjælpen som en  

 naturalydelse.
 For så vidt angår boformer til længerevarende ophold viderefører forslaget  

 de gældende regler om retten til at flytte til en anden amtskommune, hvis  

 ganske særlige forhold taler for det.
7.8 Finansiering Lovforslaget fastholder i princippet bistandslovens finansieringsregler,  

 der bygger på en afvejning af forskellige hensyn:
- ansvarshensyn, hvori indgår, at den myndighed, der har  

 beslutningskompetencen, også har det økonomiske ansvar, - samordningshensyn, hvori indgår, at såfremt der er valgmuligheder mellem  

 tilbud, der stilles til rådighed af forskellige myndigheder, må også  

 finansieringsreglerne koordineres, og - neutralitetshensyn, der indebærer, at en myndighed bør bære samme andel  

 af udgiften ved de foranstaltninger, myndigheden selv har ansvaret for.
Bistandsloven gennemførte en mere ensartet finansiering af udgifterne.  

 Efterfølgende er der gennemført ændringer af finansieringsreglerne, hvorefter  

 statsrefusionen af kommunernes udgifter til dag- og døgntilbud til børn og  

 unge og til ældre ophævedes.
Herudover gennemførtes den ændring, at udgifter  

 til ydelser til personer under 67 år deles mellem kommune og amtskommune, og  

 for personer over 67 år afholdes den fulde udgift af kommunen.
Dette gælder,  

 uanset om der er tale om kommunale eller amtskommunale ansvarsområder.
Disse  

 ændringer er også fastholdt i lovforslaget.
På børneområdet videreføres de  

 gældende regler, hvorefter udgifter til dagtilbud fuldt ud afholdes af  

 kommunen.
For så vidt angår boformer til personer med særlige sociale problemer, som  

 ikke har eller ikke kan opholde sig i egen bolig (bistandslovens §  

 105-institutioner) indeholder lovforslaget dog en omlægning af  

 finansieringen.
Dette forslag omfatter også udgifter til bistands-, støtte,  

 beskæftigelses- og aktivitetstilbud m.v. i forbindelse med boformen.  

 Finansieringsomlægningen betyder, at amterne finansierer disse tilbud med 50%  

 mod tidligere 25%. Ved den foreslåede finansieringsomlægning opnås en større  

 sammenhæng mellem beslutningskompetence og økonomisk ansvar.
Dvs., at amterne  

 bærer samme andel af udgifterne ved alle ydelser og foranstaltninger, som  

 amtet er ansvarlig for.
Efter lovforslaget finansierer amterne dog de fulde udgifter til  

 synshjælpemidler, høreapparater, proteser samt informationsteknologiske  

 hjælpemidler, som efter forslaget fremover bevilges af amterne.
Baggrunden  

 for forslaget er, at der med hensyn til disse typer hjælpemidler ikke - eller  

 kun i meget begrænset omfang - er substitutionsmuligheder, dvs. muligheder  

 for at afhjælpe ansøgerens nedsatte funktionsevne.
7.9 Forsøgsbestemmelser Tendenserne i de senere år er gået i retning af at tydeliggøre de  

 frihedsgrader, kommuner og amtskommuner har inden for de gældende regelsæt.  

 Formålet har dels været at styrke udviklingen i de sociale tilbud og dels at  

 give grundlag for bedre ressourceudnyttelse.
Disse formål ligger bag de  

 nuværende regler om dispensationsadgang.
Erfaringerne med de nuværende  

 forsøgsbestemmelser viser, at der er behov for en generel adgang til for en  

 forsøgsperiode at oprette andre tilbud end dem, der er omtalt i lovforslaget  

 og til at iværksætte forsøg eller give dispensation vedrørende visitation,  

 ydelser og finansiering.
Det er en betingelse for godkendelsen, at forsøget  

 skønnes fagligt forsvarligt og økonomisk bæredygtigt såvel under hensyn til  

 det konkrete forsøgsområde som i sammenhæng med den øvrige opgaveløsning.
 8. Økonomiske konsekvenser m.v.
8.1 Økonomiske konsekvenser Den samlede offentlige nettoudgift af lovforslaget skønnes at være ca. 70  

 mill. kr. det første år, loven er i kraft, og ca. 73 mill. kr. i de følgende  

 år.
En del af tiltagene i loven er af en sådan art, at de nødvendiggør en  

 række antagelser og skøn, da det statistiske grundlag for belysning af en  

 række af områderne er svagt.
Udgiftsskønnet må således tages med forbehold.
 Lovforslagets økonomiske konsekvenser er ikke forhandlet med de kommunale  

 parter.
8.2 Administrative konsekvenser Med lovforslaget vil der følge visse mindre administrative justeringer og  

 omlægninger, som ikke skønnes at have økonomiske konsekvenser Diverse overflytninger mellem staten og (amts)kommunerne som følge af  

 lovforslaget antages ikke at have udgiftsmæssige konsekvenser for det  

 offentlige som helhed.
8.3 Børne- og familiepolitiske konsekvenser Lovforslaget giver gennem bestemmelserne om generelle og specielle tilbud  

 til børn, unge og deres familier mulighed for at støtte op om trygge  

 opvækstvilkår for børn og unge.
 Dette gælder både for de familier, der efterspørger almindelige  

 servicetilbud, og for børn, unge og familier, der har brug for særlig støtte.
 Lovforslaget stiller krav til kvaliteten af tilbudene gennem krav til  

 indholdet og understregning af vigtigheden af tværfaglige sammenhænge og  

 tidlig indsats.
8.4 Erhvervsøkonomiske konsekvenser Forslaget forventes ikke at have erhvervsøkonomiske konsekvenser.
8.5 Miljømæssige konsekvenser Forslaget forventes ikke at have miljømæssige konsekvenser.
8.6 Forholdet til EU-retten Da forslagene vedrørende beskyttet beskæftigelse rejser spørgsmål i  

 forhold til EF-traktatens statsstøtteregler, skal lovforslaget notificeres  

 for Kommissionen, jf.
EF-traktatens art. 92, stk. 3, litra c.
Bemærkninger til de enkelte bestemmelser Til afsnit I Indledning Til kapitel 1 Formål Til § 1 Målgrupperne for dette forslag er de samme som i bistandsloven.  

 Borgere, der i dag har ret til at modtage hjælp efter bistandslovens  

 bestemmelser om serviceydelser m.v., vil også kunne få hjælp efter  

 lovforslaget.
 I overensstemmelse med intentionerne bag revisionen af bistandsloven  

 foreslås en formålsparagraf, hvor hovedsigtet med loven præsenteres.
 Stk. 1 fremhæver, at hjælpen falder i 3 hovedgrupper.
Det drejer sig om at tilbyde rådgivning og støtte for at forebygge sociale  

 problemer.
I dette ligger naturligvis også, at det er et mål at reducere  

 problemer.
Den anden hovedgruppe handler om en række almene serviceydelser, der også  

 kan have et forebyggende sigte.
Det er fx dagtilbud til børn, generelle  

 tilbud til ældre o.lign.
Disse generelle servicetilbud dækker således bredere  

 målgrupper, men de skal naturligvis også være til rådighed for personer med  

 nedsat fysisk eller psykisk funktionsevne.
Den sidste gruppe er hjælp, der skal tilgodese behov hos personer med  

 nedsat fysisk eller psykisk funktionsevne eller særlige sociale problemer.  

 Disse specialiserede tilbud omfatter på børneområdet både tilbud til truede  

 børn og unge samt deres familier, og tilbud til børn med nedsat  

 funktionsevne.
På voksenområdet er der tale om tilbud til socialt udsatte  

 grupper, sindslidende, voksne med nedsat funktionsevne samt ældre med særlige  

 problemer.
 Tilbud, der retter sig mod personer med særlige problemer, forudsætter som  

 udgangspunkt en individuel behovsvurdering, og det drejer sig om en bred  

 vifte af tilbud, der både kan have midlertidig og mere permanent karakter.
 Stk. 2 fastslår, at formålet med hjælpen er at fremme den enkeltes  

 mulighed for at klare sig selv eller at lette den daglige tilværelse og  

 forbedre livskvaliteten.
Hjælpen skal således bidrage til, at modtageren kan bruge sine egne  

 ressourcer, helst sådan, at hun eller han kan klare sig selv.
Men for meget  

 vigtige grupper af personer er dette imidlertid ikke realistisk.
Derfor  

 nævnes det udtrykkeligt i stk. 2, at for nogle er det et væsentligt mål at  

 lette den daglige tilværelse og forbedre livskvaliteten.
Stk. 3 fremhæver, at udgangspunktet for hjælpen er, at modtageren har et  

 ansvar for sig selv og sin familie, men der skal i hvert enkelt tilfælde  

 tages hensyn til den enkelte persons behov og forudsætninger.
De sociale  

 myndigheder skal således tilrettelægge hjælpen på en sådan måde, at  

 modtageren ud fra sine personlige forudsætninger får indflydelse på og ansvar  

 for sin egen tilværelse.
 Til § 2 Forslaget viderefører princippet i bistandslovens § 1 om,  

 at lovens ydelser kun kan gives til personer, der lovligt opholder sig her i  

 Danmark (dvs. ikke Grønland og Færøerne). Dette gælder uanset nationalitet.
 Bestemmelsen i stk. 2 giver socialministeren bemyndigelse til at fastsætte  

 regler for, hvornår hjælpen kan bevares under midlertidige ophold i udlandet.  

 Reglerne skal give kommunerne mulighed for under nærmere betingelser og efter  

 aftale med modtageren af hjælp at give denne mulighed for at kunne medtage fx  

 hjælpemidler under studieophold, revalidering, aktivering, eller andre ophold  

 til særlige formål i udlandet, jf. lov om aktiv socialpolitik § 5 med  

 bemærkninger.
 Stk. 3 svarer til bistandslovens § 3, stk. 2.
Til kapitel 2 Rådgivning Til § 3 Bestemmelsen svarer til bistandslovens § 28, men er efter  

 forslaget opdelt således, at de særlige rådgivningsforpligtelser overfor børn  

 og unge samt deres familier, samt overfor voksne med særlige problemer, er  

 beskrevet i særskilte bestemmelser, jf. forslagets afsnit II, §§ 5 og 32, og  

 afsnit III, §§ 66 og 67.
Forslaget viderefører således intentionerne i Socialreformkommissionens 2.  

 betænkning (nr. 664/1972) om det sociale tryghedssystem, hvorefter  

 myndighederne bør pålægges en pligt til at etablere en almen social  

 rådgivnings- og vejledningsordning.
Af socialministerens svar på spørgsmål 26  

 a fra Folketingets socialudvalg (1972/1973) fremgår, at der i  

 overensstemmelse med kommissionens anbefaling ved § 28 er foreslået at  

 pålægge de sociale udvalg pligt til at give tilbud om vejledning og støtte  

 til enhver, som må antages at trænge hertil.
Heri ligger - ifølge  

 socialministerens svar - både en forpligtelse til at etablere en almen  

 rådgivnings- og vejledningsordning for dem, der har behov for og selv ønsker  

 rådgivning, og en forpligtelse til at udøve en opsøgende og forebyggende  

 indsats.
 I overensstemmelse med denne anbefaling fremgår det af pkt. 5 i  

 Socialministeriets cirkulære af 12. december 1986 om rådgivning og tilsyn  

 efter bistandsloven, at der fra det sociale udvalgs side må drages omsorg  

 for, at tilbudet om åben vederlagsfri vejledning og rådgivning bliver kendt  

 som en hjælpeforanstaltning, der er til rådighed for alle.
 Der er således ikke tilsigtet nogen realitetsændringer med hensyn til  

 omfanget af den generelle rådgivningsforpligtelse i bistandslovens § 28.
Stk. 1 fastslår, at der skal findes tilbud om rådgivning om sociale  

 problemer, og at det er en kommunal opgave.
Det påhviler kommunen at vurdere  

 omfanget af behovet for rådgivning og tage stilling til, hvorledes  

 rådgivningen skal tilrettelægges ud fra en bedømmelse af de muligheder, der  

 er til stede eller kan tilvejebringes gennem et samarbejde med andre  

 myndigheder.
Rådgivning skal have karakter af et åbent tilbud, hvor det står enhver  

 frit for at henvende sig.
Der er ingen begrænsninger med hensyn til, hvem der  

 kan søge om rådgivning.
Rådgivningen er gratis uanset økonomiske forhold.  

 Rådgivningen kan bestå i en enkeltstående oplysning, i samtaler med personen,  

 i hjælp til løsning af praktiske problemer, formidling af kontakt til andre  

 myndigheder, og der kan være tale om en løbende kontakt afhængig af behovet.  

 En egentlig behandling omfattes derimod ikke af bestemmelsen.
Der er i øvrigt vide grænser for rådgivningens omfang, afhængigt af den  

 enkeltes problemer og den sagkyndige bistand, kommunen selv råder over eller  

 kan trække på via amtskommunen.
Rådgivningen vil ofte bestå i, at der i  

 samarbejde med den enkelte lægges en plan omfattende andre former for hjælp.
 Kommunens pligt til ved opsøgende virksomhed at give tilbud om rådgivning  

 om sociale problemer er reguleret i forslagets §§ 5 og 66.
 Stk. 2 fastslår vigtigheden af, at kommunen i forbindelse med den  

 almindelig rådgivning er opmærksom på, om der er behov for mere omfattende  

 hjælp.
Til afsnit II Børn og unge Til kapitel 3 Generelle bestemmelser Til § 4 Bestemmelsen angiver formålet med den samlede kommunale og  

 amtskommunale indsats på hele børne- og ungeområdet og skal ses i sammenhæng  

 med lovens overordnede formålsbestemmelse, jf. forslagets § 1.
Bestemmelsen angiver, at målet for indsatsen overfor børn og unge  

 principielt er det samme, uanset om barnets eller den unges behov er af  

 generel eller særlig karakter.
Bestemmelsen understreger således, at den  

 særlige indsats over for børn og unge med nedsat fysisk eller psykisk  

 funktionsevne eller med et andet særligt behov for støtte skal ses i tæt  

 sammenhæng med og bygge på de generelle tilbud.
Bestemmelsen præciserer endvidere, at kommunen og amtskommunen skal sikre,  

 at den indsats over for børn og unge samt deres familier, der iværksættes  

 efter denne lov, indgår som en del af den samlede indsats over for børn og  

 unge.
Bestemmelsen lægger således op til en samlet indsats, der på tværs af  

 lovgivningen, administrative strukturer og faglige kompetencer skal opfylde  

 det overordnede formål.
Det betyder, at indsatsen efter denne lov må tilrettelægges i sammenhæng  

 med den indsats, der iværksættes for eksempel efter lov om forebyggende  

 sundhedsordninger for børn og unge og som led i pædagogisk-psykologisk  

 rådgivning efter folkeskoleloven.
Bestemmelsen skal således styrke det  

 tværfaglige og tværsektorielle samarbejde.
 Information om indsatsen på børne- og ungeområdet (fx i form af  

 servicedeklarationer og redegørelser for formål og indhold af væsentlige  

 ydelser) er bl.a. væsentlig for brugernes medindflydelse og reelle  

 valgmuligheder og for deres mulighed for at deltage aktivt i den  

 kommunalpolitiske debat om kommunens serviceniveau og om prioriteringen  

 mellem de enkelte tilbud.
 Sådanne overvejelser var baggrund for indførelsen af den kommunale  

 styrelseslovs § 62, hvorefter kommunen mindst hvert andet år over for  

 kommunens borgere skal redegøre for indholdet og omfanget af de væsentligste  

 kommunale ydelser, der tilbydes eller vil blive tilbudt kommunens beboere.  

 Redegørelsen skal tillige indeholde oplysninger om de mål, som kommunen har  

 sat for udviklingen på de pågældende områder.
Baggrunden for § 62 er et ønske om at sikre, at der i alle kommuner og  

 amtskommuner gives borgerne en tilgængelig oversigt over, hvilke rammer og  

 målsætninger kommuner og amtskommuner har sat for de kommunale  

 serviceydelser.
Bestemmelsen er herved helt på linie med indholdet i den  

 sociale styrelseslovs § 26 om Det sociale Informations- og Analysesystem, der  

 foreslås videreført i forslaget til lov om retssikkerhed og administration på  

 det sociale område.
Til § 5 Bestemmelsen er en tydeliggørelse af bistandslovens § 28  

 vedrørende den del af rådgivningen, der henvender sig til børn og unge samt  

 deres familier.
Det præciseres, at rådgivningen skal ydes så tidligt som  

 muligt med henblik på at få familier til at fungere bedre.
Bestemmelsen  

 lægger således vægt på, at der skal være adgang til familieorienteret  

 rådgivning for både enkeltmedlemmer og hele familien, også uden at der i  

 øvrigt er eller skal iværksættes andre former for støtte.
Bestemmelsen har  

 således et klart forebyggende sigte.
Viser det sig i forbindelse med  

 rådgivningen, at barnet, den unge eller familien har behov for anden form for  

 støtte, finder bestemmelserne i forslagets kapitel 8 anvendelse.
Det er  

 indeholdt, at familien har krav på rådgivning uanset årsagen til behovet.
Ved  

 familieorienteret forstås, at der kan rådgives om alle aspekter, der har  

 betydning for børn, unge og deres familier.
 Der er ikke notatpligt, når det kun er rådgivning, der ønskes og tilbydes.
I tilfælde, hvor et barn eller en ung selv søger rådgivning, og hvor  

 henvendelsen giver anledning til at overveje, om der er behov for en nærmere  

 undersøgelse med henblik på iværksættelse af egentlige foranstaltninger, vil  

 der være notatpligt med hensyn til de faktiske oplysninger, som forvaltningen  

 kommer i besiddelse af.
I sådanne tilfælde må forvaltningen være opmærksom på  

 den særlige konflikt, som barnets eller den unges oplysninger kan give  

 anledning til i forhold til forældrene, og det deraf følgende behov for at  

 beskytte barnet eller den unge.
En anmodning fra forældrenes side om  

 aktindsigt må derfor altid føre til, at der foretages en konkret afvejning  

 med henblik på vurderingen af, om undtagelsesbestemmelserne fra aktindsigt  

 kan bringes i anvendelse.
 Til § 6 I forslaget videreføres den særlige tilsynsforpligtelse,  

 kommunen har med hensyn til børn og unge under 18 år, som opholder sig i  

 kommunen.
Til kapitel 4 Dagtilbud til børn Til § 7 Bestemmelsen svarer til dele af bistandslovens §§ 69, 69 a og 69  

 c.
Bestemmelsen indebærer en forpligtelse for kommunen til at have et vist  

 nødvendigt udbud af dagtilbud.
Kommunen skønner selv over, hvor mange pladser  

 der skal etableres, og det nødvendige antal må ses i sammenhæng med de øvrige  

 tilbud, der kan dække de foreliggende behov.
 Kommunens forpligtelse retter sig mod alle børn med ophold i kommunen.
Bestemmelsen medfører ikke en individuel ret for forældre til at få en  

 plads nu og her.
Hvis efterspørgslen efter dagtilbud overstiger udbuddet, må  

 der oprettes en venteliste.
 Kommunen har stadig det overordnede ansvar for dagtilbudene uanset den  

 kompetence, forældrebestyrelserne er tillagt, jf. forslagets §§ 12 og 13.
 Bestemmelsen præciserer, at dagtilbudene har både pædagogiske, sociale og  

 pasningsmæssige formål, og at disse formål er ligestillede.
 Bestemmelsen er således en præcisering af, at ikke kun pasningsmæssige  

 behov kan begrunde optagelse i et dagtilbud, men at også sociale og  

 pædagogiske behov, herunder børns behov for samvær med andre børn  

 selvstændigt kan begrunde optagelse i et dagtilbud.
 I forslagets stk. 2 præciseres det, at alle typer af dagtilbud med  

 offentlig støtte skal tilrettelægges inden for den generelle  

 formålsbestemmelse for børne- og ungeområdet i forslagets § 4, hvilket  

 indebærer, at dagtilbudene i deres arbejde skal være med til at fremme børns  

 udvikling, trivsel og selvstændighed.
 For en nærmere beskrivelse af puljeordningerne henvises til § 10 med  

 bemærkninger.
 Selvejende daginstitutioner med aftale med en kommune, jf. stk. 3, er  

 omfattet af forvaltningsloven og offentlighedsloven i det omfang, de udfører  

 opgaver for kommunen ifølge aftalen, jf. forslaget til lov om retssikkerhed  

 og administration på det sociale område.
 Kommunens forpligtelse til at føre tilsyn med dag- og klubtilbud fremgår  

 af forslaget til lov om retssikkerhed og administration på det sociale område  

 § 16.
Kommunens tilsynsforpligtelse gælder samtlige dag- og klubtilbud, der  

 modtager offentlig støtte.
Kommunen har pligt til at sikre, at tilbudene er  

 egnede opholdssteder for den gruppe af børn og unge, som det enkelte tilbud  

 er beregnet for.
Kommunen fastlægger selv, hvordan tilsynet skal udøves inden for de  

 rammer, der er fastsat i loven.
Viser det sig, at tilbudene ikke opfylder de  

 stillede krav, må kommunen for så vidt angår de kommunale tilbud foretage de  

 nødvendige ændringer.
Med hensyn til de dagtilbud, der drives på grundlag af  

 en aftale med kommunen, må kommunen kræve, at forholdene ændres eller i  

 sidste ende opsige aftalen.
Viser forholdene i et kommunalt dagplejehjem sig at være uforsvarlige, er  

 det kommunens pligt at gribe ind over for disse forhold og ved mindre  

 alvorlige forhold sørge for at få forholdene bragt i orden eller inddrage  

 godkendelsen.
Der kan dog være tilfælde, hvor forholdene er af så alvorlig  

 karakter, at kommunen straks må ophøre med at bruge det pågældende  

 dagplejehjem.
Det kommunale tilsyn omfatter både det pædagogiske indhold og  

 sikkerhedsforhold m.v.
Dette skal sikre, at formålsbestemmelserne i  

 lovforslagets §§ 7 og 8 opfyldes, at børnene befinder sig under betryggende  

 forhold, og at de daglige aktiviteter foregår under forsvarlige rammer.
 Der henvises i øvrigt til forslaget til lov om retssikkerhed og  

 administration på det sociale område § 16.
 Til § 8 Bestemmelsen svarer til dele af bistandslovens §§ 69 a og  

 69 c.
 Efter forslagets stk. 1 skal kommunen ved fastsættelse af mål og rammer  

 for dagtilbudene tage stilling til, hvilket overordnet formål opholdet i et  

 dagtilbud skal have, og hvordan tilbudene kan indgå som led i kommunens  

 børnepolitik.
Dagtilbudene er en integreret del af den samlede indsats på børneområdet.  

 Herudover har dagtilbudene en opgave i forhold til at medvirke til, at børn  

 med særlige behov får den nødvendige støtte.
Personalet i dagtilbudene skal  

 være opmærksomme på, om det enkelte barn og familien har problemer, der  

 kræver en forebyggende indsats.
Dagtilbudene må således være opmærksomme på, om der er børn, som udsender  

 signaler om, at de har vanskeligheder, de må have støtte til at overvinde.
I  

 så fald må dagtilbudene medvirke til, at der iværksættes relevant støtte.
 Kommunen skal i forbindelse med fastlæggelsen af mål og rammer for  

 dagtilbud tage stilling til, hvilken kompetence den vil overlade til  

 forældrebestyrelserne, jf. forslagets §§ 12 og 13.
I forslagets stk. 2-5 opstilles en række overordnede målsætninger for  

 arbejdet med børn i dagtilbud.
Målsætningerne er udtryk for de overordnede  

 forventninger, som samfundet stiller til det arbejde, der finder sted i  

 dagtilbud.
Målsætningerne sætter barnets behov og udvikling i centrum og  

 fremhæver samtidig, at indsatsen skal udformes i samarbejde med forældrene.  

 De overordnede målsætninger tager udgangspunkt i, at ophold i et dagtilbud  

 både skal medvirke til at give barnet en god og tryg barndom og samtidig skal  

 støtte barnet i et personligt udviklingsforløb, der rummer tilegnelse af en  

 lang række sociale og almene færdigheder.
Bestemmelserne er udformet med hovedvægt på det enkelte barns behov ud fra  

 en betragtning om, at børns behov og udviklingsforløb er meget individuelt  

 bestemt.
Indsatsen over for det enkelte barn må derfor baseres på netop dette  

 barns udviklingsstadium.
Dette er afgørende for, at indsatsen kan medvirke  

 til at styrke det enkelte barns alsidige udvikling og selvværd.
I bestemmelsens stk. 2 fremhæves, at dagtilbudet skal give barnet omsorg.  

 Omsorgen er et nødvendigt fundament for barnets tro på sig selv og tillid til  

 omgivelserne.
At dagtilbudet skal give barnet omsorg indebærer, at barnet i  

 dagtilbudet skal have såvel den nødvendige pasning og pleje som  

 følelsesmæssig kontakt.
At barnet støttes i at tilegne sig og udvikle sociale færdigheder  

 indebærer, at dagtilbudet skal medvirke til, at barnet får et godt  

 dannelsesgrundlag og lærer at kunne fungere sammen med andre børn og voksne.  

 Det forudsætter udvikling af egenskaber som åbenhed, tolerance og respekt for  

 andre.
Tilegnelse af almene færdigheder indebærer, at børnene på et  

 alderssvarende niveau lærer at kunne klare sig selv, fx at bruge forskellige  

 former for redskaber, at deltage i huslige gøremål og andre finmotoriske  

 færdigheder.
Bestemmelsens stk. 3 lægger op til, at dagtilbudene skal give barnet  

 oplevelser og udfordringer, som stimulerer og udvikler hvert enkelt barns  

 evner.
Støtte til det enkelte barns udvikling af sproglige færdigheder og  

 begreber svarende til udvikling og modenhed må endvidere ses som helt  

 centrale elementer i dagtilbudenes arbejde, hvilket også gælder indsatsen for  

 tosprogede børn.
Dagtilbudet skal give mulighed for både at lege og lære.  

 Barnet lærer gennem leg, men også ved iagttagelse af og samværet med  

 engagerede voksne.
Dagtilbudene bør være trivselsfremmende miljøer, der giver  

 barnet mulighed for udfoldelser og oplevelser, der kan stimulere fantasi og  

 kreativitet, såvel i dagtilbudet som i det omgivende lokale samfund.  

 Dagtilbudene har et ansvar for, at barnet trives og for gennem en aktiv og  

 bevidst indsats og i samspil med barnet at styrke barnets identitet og  

 samlede personlighedsudvikling.
Efter forslagets stk. 4 skal dagtilbudene lytte til børn og tage børn  

 alvorligt.
Børnene skal i dagtilbudene have mulighed for at få indflydelse og  

 medbestemmelse på deres dagligdag afhængig af barnets alder og udvikling.  

 Hensigten hermed er at medvirke til, at barnet udvikler selvstændighed, og at  

 barnet lærer at tage medansvar og udvikler evner til at samarbejde og indgå i  

 forpligtende fællesskaber.
 Forslagets stk. 5 indebærer, at dagtilbudet som led i det daglige arbejde  

 giver børnene mulighed for en forståelse for dansk kultur i bred forstand  

 samt en forståelse for andre kulturer, som børnene møder i deres dagligdag.
 Herudover skal børnene have mulighed for at få viden om og erfaringer med  

 de grundlæggende vilkår i naturen for herigennem også at fremme børnenes  

 miljøbevidsthed.
 Til § 9 Bestemmelsen svarer til bistandslovens § 69, stk. 4 og 5.
Kommunen kan efter forslagets stk. 1 tilbyde pladser til op til 5 børn  

 under 14 år i kommunal dagpleje etableret i private hjem og andre lokaler i  

 børnenes hjemlige miljø, der på forhånd er godkendt til det.
Det maksimale  

 antal børn gælder uanset, om børnene kun møder en del af dagen, enkelte dage  

 i ugen e.l.
 Varetages dagplejen af flere personer, der hver for sig skal opfylde  

 kravene for at blive ansat som kommunal dagplejer, kan der dog modtages op  

 til 10 børn.
 En forudsætning for godkendelse af lokaler til brug for den kommunale  

 dagpleje er, at enten dagplejeren eller barnet har tilknytning til de  

 lokaler, der benyttes.
Den enkelte kommune kan efter forslagets stk. 2 beslutte at indføre en  

 ordning, hvorefter dagplejerens egne børn under 3 år, kan indgå i det antal  

 børn, dagplejeren kan få betaling for.
Vælger kommunen at indføre ordningen,  

 omfatter den alle kommunens dagplejere, som opfylder betingelsen, og som  

 ønsker at indgå i ordningen.
 Til § 10 Bestemmelsen svarer til bistandslovens § 70, dog med den  

 ændring, at ordningerne nu i lovteksten kaldes puljeordninger.
Puljeordninger adskiller sig fra de øvrige dagtilbud efter § 7 ved at de  

 oprettes på initiativ af grupper af forældre eller andre private, som ønsker  

 at drive en pasningsordning for børn, og som indgår aftale med kommunen om et  

 tilskud pr. barn, og ved at der ikke stilles krav til organisationsform.
Der  

 stilles dermed ikke samme bevillings- og regnskabsmæssige krav som til  

 kommunale og selvejende institutioner, og det er ikke sikret, at kommunen  

 dækker alle puljeordningens driftsudgifter.
Der er med andre ord mulighed  

 for, at andre end kommunen og forældrene deltager i finansieringen af  

 ordningens drift.
 Aftalen, der regulerer forholdet mellem kommunen og puljeordningen og  

 danner grundlag for kommunens udførelse af tilsynsforpligtelsen, skal  

 indeholde følgende elementer:
 - Udpegning af en juridisk ansvarlig for modtagelsen af tilskuddet (en  

 virksomhed, bestyrelse, forældreforening eller andre).
 - Antal børn og alderssammensætningen.
 - Personalemæssige forhold.
 - Størrelsen af tilskuddet.
 - Børn med særlige behov.
 - Visitation.
 - Betaling.
 - Lokaleforhold (herunder opfyldelse af kravene til de bygnings-, brand-  

 og sundhedsmæssige forhold).
 - Opsigelse af aftalen.
 - Ordningens ophør.
 Der stilles ikke krav til, hvem kommunen kan indgå aftale med, eller til  

 den øvre eller nedre grænse for tilskudsbeløbets størrelse.
Kommunen afgør, om den vil yde støtte til en puljeordning og med hvilket  

 beløb.
En kommune er ikke forpligtet til at indgå aftale med en puljeordning,  

 blot fordi den tidligere har indgået en tilsvarende aftale med en anden  

 puljeordning.
 Puljeordninger er ikke omfattet af bestemmelserne om forældrebestyrelser.  

 I de tilfælde, hvor puljeordninger ikke udspringer af forældreinitiativ, bør  

 kommunen derfor sørge for, at aftalen indeholder bestemmelser, der sikrer  

 forældrene indflydelse på puljeordningens arbejde.
 Puljeordninger, der drives efter aftale med en kommune, er omfattet af  

 forvaltningsloven og offentlighedsloven i det omfang, de udfører opgaver for  

 kommunen ifølge aftalen, jf. forslaget til lov om retssikkerhed og  

 administration på det sociale område § 43, stk. 3.
 Ifølge lovforslagets § 140 er en kommune forpligtet til at yde et fast  

 tilskud pr. barn optaget i puljeordninger oprettet i tilknytning til  

 virksomheder beliggende i andre kommuner, hvis disse er oprettet i perioden  

 27. juni 1992 til 31. december 1993. Reglen svarer til bistandslovens § 70 a.  

 Tilskuddets størrelse reguleres i lovforslagets § 140, stk. 2.
 Til § 11 Bestemmelsen svarer som udgangspunkt til bistandslovens §  

 72.
Kompetencen til at træffe afgørelse om optagelse i dagtilbud efter  

 forslagets §§ 9 og 10 er efter forslagets stk. 1 henlagt til kommunen.  

 Kommunen kan dog delegere denne beføjelse til de kommunale dagtilbud, til  

 selvejende daginstitutioner og til puljeordninger.
For de kommunale tilbud  

 fremgår dette af de almindelige forvaltningsretlige regler, og for selvejende  

 daginstitutioner og puljeordninger fremgår det af forslagets stk. 1, sidste  

 pkt.
 I tilfælde hvor optagelseskompetencen er delegeret til de enkelte tilbud,  

 er kommunen dog stadig forpligtet til at sikre, at der i kommunen er et  

 samlet overblik over udbudet af og efterspørgslen efter dagtilbudspladser.  

 Det må således forudsættes, at de enkelte tilbud fører en venteliste.
Efter forslagets stk. 2 fastsætter kommunen kriterier for optagelsen i  

 dagtilbud.
Kriterierne skal ses i sammenhæng med de overordnede formål med  

 dagtilbudene, jf. forslagets § 7, stk. 1. Disse formål er ligestillede.
Der  

 kan således ikke lægges så stor vægt på enkelte kriterier, at nogle børn  

 reelt udelukkes fra optagelse.
Den konkrete anvisning af plads sker ved prioritering af børn på  

 ventelisten ud fra det enkelte barns plads på ventelisten og ud fra en samlet  

 vurdering af det enkelte barns/den enkelte families behov for en plads.
Som  

 led i den konkrete vurdering må indgå en vurdering af både barnets  

 pasningsbehov og eventuelle sociale og pædagogiske behov for en  

 dagtilbudsplads.
Alle børn har ret til at blive skrevet på venteliste.
Forslagets stk. 3 indebærer, at alle børn grundlæggende skal have lige  

 mulighed for at få en plads, og at alle børn ved anvisningen skal vurderes på  

 lige fod.
Omvendt hindrer stk. 3 ikke, at kommunen kan fastsætte  

 retningslinier, hvorefter forældrene kan vælge at tage barnet ud af  

 dagtilbudet i en periode, hvor en af eller begge forældre selv har mulighed  

 for og ønsker at passe barnet mod, at kommunen garanterer en plads i  

 dagtilbud, når familien igen får brug for det.
Men kommunen kan hverken  

 permanent eller midlertidigt opsige et barn, fordi forældrene bliver  

 arbejdsløse.
 Til § 12 Bestemmelsen svarer til dele af bistandslovens §§ 69 a og  

 c.
 Forslagets stk. 1 omhandler oprettelse af forældrebestyrelser i kommunale  

 daginstitutioner og kommunal dagpleje, jf. forslagets § 7, stk. 3 og § 9.  

 Oprettelsen af forældrebestyrelser er en ret for forældrene og en tilsvarende  

 forpligtelse for kommunen.
Bestemmelsen fastsætter som ramme, at der skal være et flertal af valgte  

 forældre, og at medarbejderne skal være repræsenteret.
Herudover skal der ske  

 en udfyldning af bestemmelserne om forældrebestyrelsernes sammensætning m.v.  

 ud fra de lokale forhold.
 Efter forslagets stk. 2 varetager forældrebestyrelsen sine opgaver inden  

 for de mål og rammer, der er fastlagt af kommunen.
 Herudover fastlægger stk. 2 forældrebestyrelsens minimumskompetence.
 Forældrebestyrelsen i daginstitutionen skal have indflydelse på følgende  

 områder:
 * Principperne for daginstitutionens arbejde.
 * Principperne for anvendelsen af en budgetramme.
 * Indstillingsret til kommunen i forbindelse med ansættelse af personale.
 Som eksempler på, hvilke områder forældrebestyrelsen skal fastlægge  

 retningslinier for, kan nævnes:
 * Principper for de pædagogiske aktiviteter i institutionen.
 * Principper for de pædagogiske metoder, som anvendes i institutionen.
 * Principper for samarbejde mellem daginstitutionen og samtlige forældre.
 * Dialogen mellem forældrebestyrelsen og forældregruppen som helhed.
 * Samarbejde med andre.
 * Normer for forplejning, inventar og rengøring.
 * Forældrenes egen medvirken i daginstitutionens hverdag.
 * Personalets sammensætning.
Den kommunale dagpleje adskiller sig på nogle punkter fra  

 daginstitutionerne.
Denne forskel afspejler sig også i den kompetence, som  

 forældrebestyrelserne for dagplejen tillægges.
 Forældrebestyrelsen i den kommunale dagpleje skal have indflydelse på  

 følgende områder:
 * De overordnede principper for dagplejens arbejde.
 * Principper for anvendelse af en budgetramme.
Fælles for de 2 typer tilbud gælder det, at der, udover den kompetence,  

 som forældrebestyrelsen efter denne bestemmelse som minimum har, er et  

 råderum, hvor kommunen kan tillægge forældrebestyrelsen hel eller delvis  

 kompetence.
Grænsen for, hvilken kompetence forældrebestyrelsen kan  

 tillægges, er fastlagt i forslagets stk. 4. Ved overdragelse af opgaver til  

 forældrebestyrelsen må kommunen være opmærksom på bindinger i anden  

 lovgivning, aftaler m.m., som sætter grænser for eller påvirker  

 delegationsadgangen.
 Kommunen skal således i forbindelse med overdragelse af opgaver være  

 opmærksom på, hvilke rammer den giver for forældrebestyrelsens kompetence,  

 herunder at det fortsat er kommunens ansvar at leve op til den samlede  

 forpligtelse efter forslagets § 7.
Det fremgår af forslagets stk. 3, at beslutninger, der vedrører den  

 pædagogiske tilrettelæggelse af arbejdet i hverdagen, træffes af lederen af  

 dagtilbudet, ligesom det er lederens ansvar at føre forældrebestyrelsens  

 beslutninger ud i praksis.
Lederen har således det administrative og  

 pædagogiske ansvar for dagtilbudets arbejde.
Det er samtidig lederens opgave  

 at iværksætte de fremadrettede processer vedrørende mål, prioritering etc. i  

 samspil med forældrebestyrelsen i udviklingen af dagtilbudet.
 Institutionslederen er kommunens stedlige repræsentant, hvorfor  

 institutionslederen har ansvaret for den daglige personaleledelse.
 Forslagets stk. 4 angiver begrænsningerne i kommunens adgang til at  

 overlade opgaver til forældrebestyrelser.
Bestemmelsen fastsætter, at kommunen ikke til forældrebestyrelserne kan  

 delegere kompetencen til * at føre tilsyn med forholdene i dagtilbudene, * godkendelse af de enkelte dagplejehjem, herunder indstillingsret i  

 forbindelse med ansættelse/afskedigelse af dagplejere, * at træffe afgørelse om optagelse af børn i dagtilbud, * at tildele fripladser og fastsætte forældrebetalingen samt * de beføjelser, der følger af den kommunale bevillings- og  

 arbejdsgiverkompetence.
Efter forslagets stk. 5 skal regler for styrelsen ved den enkelte  

 kommunale daginstitution og ved den kommunale dagpleje fremgå af en  

 styrelsesvedtægt.
Kommunen fastsætter vedtægten efter indhentet udtalelse fra  

 den enkelte forældrebestyrelse.
 Styrelsesvedtægten skal ikke nødvendigvis være ens for alle institutioner  

 i kommunen eller for alle institutioner af samme kategori.
 Når kommunen har udarbejdet eller ændret en styrelsesvedtægt, skal denne  

 fremsendes til udtalelse hos forældrebestyrelsen, før den endeligt kan  

 vedtages af kommunen.
 Til § 13 Bestemmelsen svarer til bistandslovens § 69 a, stk. 7-9.
 Efter forslagets stk. 1 og 2 skal der i selvejende daginstitutioner, jf.  

 forslagets § 7, stk. 3, være en bestyrelse med et flertal af valgte forældre.  

 Det betyder, at der skal etableres en forældrebestyrelse, medmindre den  

 selvejende institutions bestyrelse i forvejen består af et flertal af valgte  

 forældre.
 Der er fastsat 2 modeller for, hvordan forældrene sikres en indflydelse,  

 der som minimum svarer til den, forældrene har i kommunale institutioner, på  

 en måde der samtidig sikrer respekt for de frivillige organisationers  

 livsholdning/idegrundlag i de selvejende daginstitutioner:
 Den enstrengede model indebærer, at der er en bestyrelse for hele  

 institutionen.
Forældrene skal gennem vedtægten sikres flertal i denne bestyrelse og være  

 medlemmer af bestyrelsen på lige fod med de øvrige medlemmer.
Forældrene  

 vælges af og blandt forældre til børn i institutionen.
Medarbejderne kan være  

 medlemmer af bestyrelsen, men der er hverken tale om en ret eller pligt for  

 medarbejderne.
 Ved denne model får forældreflertallet som udgangspunkt del i hele  

 kompetencen i den selvejende institutions bestyrelse, dvs. også  

 arbejdsgiverkompetencen og det økonomiske ansvar.
Det kan eventuelt gennem vedtægten fastlægges, at visse spørgsmål kræver  

 enighed eller kvalificeret flertal i bestyrelsen.
Med en sådan bestemmelse  

 kan der helt eller delvis sikres en mindretalsbeskyttelse til  

 organisationen/foreningen i spørgsmål, der typisk må anses for at være  

 grundlæggende for institutionen.
Der kan ikke i vedtægten fastlægges krav om enighed eller kvalificeret  

 flertal for så vidt angår beslutninger vedrørende * principperne for daginstitutionens arbejde, * principperne for anvendelse af en budgetramme.
Disse spørgsmål hører under forældrebestyrelsernes minimumskompetence og  

 kan ikke gennem vedtægterne fratages forældreflertallet.
Hermed sikres det,  

 at forældre med børn i selvejende institutioner får en indflydelse, der som  

 minimum svarer til den, forældre med børn i kommunale institutioner som  

 minimum er sikret.
 Hvis institutionsbestyrelsen ikke ønsker, at der skal være flertal af  

 valgte forældre i institutionsbestyrelsen, vælges den tostrengede  

 model.
 Styrelsen af den selvejende institution deles op i en  

 institutionsbestyrelse og en forældrebestyrelse.
 Ved valg af denne model vil institutionsbestyrelsen på nogle områder  

 skulle dele kompetencen med en forældrebestyrelse, som får samme kompetence  

 og sammensætning, som forældrebestyrelser i kommunale institutioner har.
Forældrebestyrelsen skal som udgangspunkt være sammensat på samme måde,  

 som i kommunale institutioner.
Det betyder, at der i denne forældrebestyrelse  

 skal være * flertal af valgte forældre og * repræsentanter for medarbejderne.
 Der kan også være andre medlemmer af forældrebestyrelsen, men der kan ikke  

 ændres ved kravet om, at der skal være et flertal af forældre.
 Ved denne model, med 2 adskilte bestyrelser, er det vigtigt, at  

 kompetencen mellem de to organer er så skarpt adskilt som muligt.
 Udgangspunktet for fordelingen af kompetencen er, at forældrebestyrelsen  

 som minimum har samme kompetence, som forældrebestyrelserne i kommunale  

 institutioner.
 Forældrebestyrelsen skal således som minimum have indflydelse på:
* Principperne for daginstitutionens arbejde * Principperne for anvendelse af en budgetramme * Indstillingsret til institutionsbestyrelsen i forbindelse med ansættelse  

 af personale i daginstitutionen.
Institutionsbestyrelsen kan uden særlig hjemmel delegere yderligere  

 kompetence til forældrebestyrelsen.
Delegation kan kun ske i det omfang,  

 kompetencen ligger hos institutionsbestyrelsen og ikke hos kommunen.
 Efter begge modeller varetager  

 institutionsbestyrelsen/forældrebestyrelsen sine opgaver inden for de mål og  

 rammer, der er fastlagt af kommunen.
Det påhviler den selvejende institutions bestyrelse at sørge for, at  

 vedtægten for institutionen er i overensstemmelse med ovenstående.
Det er den  

 enkelte institutions bestyrelse, der fastlægger, hvilken model man ønsker.
 Vedtægten skal godkendes af kommunen som grundlag for aftale med den  

 pågældende institution.
 Institutionsbestyrelsen indhenter udtalelse fra forældrebestyrelsen (når  

 den tostrengede model vælges) om vedtægten/ændringer i vedtægten.
Efter forslagets stk. 3 træffer lederen administrative dispositioner inden  

 for bestyrelsens beslutninger og forestår den daglige drift.
Lederen er  

 ansvarlig for tilrettelæggelsen af institutionens drift herunder det  

 pædagogiske arbejde under hensyn til de principper, der besluttes af en  

 forældrebestyrelse og under hensyn til institutionens formål og idegrundlag.  

 Lederen er ansvarlig over for både institutionsbestyrelsen og  

 forældrebestyrelsen.
Til sammenligning er lederen i kommunale  

 daginstitutioner ansvarlig over for kommunen og forældrebestyrelsen.
 Til § 14 Bestemmelsen svarer i hovedtræk til bistandslovens § 73.
 Forældrebetalingen fastsættes som hidtil på grundlag af dagtilbudenes  

 budgetter, men skal ifølge forslaget ikke længere nødvendigvis fastsættes for  

 et år ad gangen.
På samme måde udgår den hidtil gældende regel om dagtilbudenes særlige  

 indtægter.
Det vil dog stadig være sådan, at særlige indtægter, der ikke er  

 bestemt for et særligt formål, indgår i dagtilbudenes driftsbudgetter.
 Kommunen beslutter, om betalingen skal fastsættes som institutionstakster,  

 det vil sige på grundlag af de enkelte institutioners budgetter, eller som  

 gennemsnitstakster på grundlag af de samlede budgetter for institutioner af  

 samme type i kommunen.
 For den kommunale dagpleje fastsættes forældrebetalingen dog altid på  

 grundlag af den samlede dagplejes budget, og for puljeordninger fastsættes  

 forældrebetalingen altid på grundlag af den enkelte ordnings budget, jf. dog  

 § 140, stk. 3.
 Efter forslagets stk. 4 kan socialministeren fastsætte nærmere regler om  

 betalingen, herunder om økonomiske og socialpædagogiske fripladser.
 Til § 15 Bestemmelsen svarer sammen med forslagets § 22 til  

 bistandslovens § 95 a, stk. 1. Der er ikke med dette forslag tilsigtet  

 ændringer.
 Den amtskommunale forpligtelse efter forslaget er et supplement til den  

 kommunale forpligtelse efter forslagets § 7 i det omfang, det kommunale  

 dagtilbud ikke kan tilgodese barnets særlige behov for støtte, behandling  

 m.v. som følge af en betydelig og varig nedsat fysisk eller psykisk  

 funktionsevne.
For skolesøgende børn med betydelig og varig nedsat fysisk eller psykisk  

 funktionsevne har kommunen pligt til at etablere fritidsordninger efter  

 forslagets § 7. Amtskommunens forpligtelse vedrører her alene de forholdsvis  

 få børn og unge, der har et så særligt behov for støtte, behandling m.v., at  

 det ikke kan imødekommes inden for de kommunale rammer.
Forpligtelsen efter  

 forslaget omfatter således for så vidt angår fritidsordninger kun meget små  

 og helt specielle handicapgrupper.
 For så vidt angår større børn og unge med betydelig og varig nedsat fysisk  

 eller psykisk funktionsevne henvises til § 22 med bemærkninger.
 Stk. 2 svarer til bistandslovens § 95 a, stk. 2, og er en  

 parallelbestemmelse til forslagets § 7, stk. 3.
 De særlige dagtilbud, der oprettes og drives af en amtskommune, kan  

 etableres og drives i forbindelse med et almindeligt kommunalt dagtilbud, og  

 amtskommunen kan indgå aftale med en kommune om oprettelse og drift af et  

 særligt dagtilbud.
 Efter forslagets stk. 3 fastsætter socialministeren nærmere regler om  

 forældrebestyrelser i de særlige dagtilbud, herunder om sammensætning og  

 kompetence.
 Amtets forpligtelse til at føre tilsyn med de særlige dagtilbud fremgår af  

 forslag til lov om retssikkerhed og administration på det sociale område §  

 39.
Amtets tilsynsforpligtelse gælder samtlige særlige dag- og klubtilbud, der  

 modtager offentlig støtte.
Amtet har pligt til at sikre, at tilbudene er  

 egnede opholdssteder for den gruppe af børn og unge, som det enkelte tilbud  

 er beregnet for.
 Til § 16 Bestemmelsen svarer til bistandslovens § 95 d.
 Henvendelse om optagelse i et særligt dagtilbud kan ske dels fra  

 forældrene til kommunen, dels fra de myndigheder o.lign., som i deres arbejde  

 kommer i berøring med barnet.
En undersøgelse af barnets særlige behov for støtte og behandling m.v. er  

 en forudsætning for afgørelsen om optagelse i et særligt dagtilbud.
Kommunens  

 indstilling må derfor bygge på en vurdering af barnets individuelle  

 behandlingsbehov samt muligheder for personlig udvikling.
Afgørelse om  

 optagelse må ske i nært samarbejde med forældrene og fx specialafdelinger  

 inden for behandlingssystemet samt andre med ekspertise vedrørende det  

 pågældende handicap.
 Til § 17 Bestemmelsen om betaling for ophold i særlige dagtilbud  

 svarer til bistandslovens § 95 e.
Til kapitel 5 Klubtilbud og andre socialpædagogiske fritidstilbud til større børn og  

 unge Indledende bemærkninger til kapitel 5 Bestemmelserne i forslagets §§ 18-21  

 svarer til de særskilte regler for klubtilbud og andre socialpædagogiske  

 tilbud til større børn og unge, som blev indført ved lov nr. 1123 af 21.  

 december 1994, og som trådte i kraft den 1. juli 1995.
 Baggrunden for indførelsen var et ønske om, med udgangspunkt i  

 klubtilbudene og andre socialpædagogiske fritidstilbud til større børn og  

 unge, at styrke både den generelle forebyggende indsats og den mere  

 målrettede støttende indsats over for større børn og unge, der ikke længere  

 har behov for et dagtilbud med pasning og kontrolleret fremmøde.
Der er ikke i forslagets §§ 18-21 tiltænkt ændringer i forhold til  

 gældende regler, med undtagelse af mindre tekniske ændringer.
Bestemmelserne  

 viderefører den retstilstand, der er beskrevet i Socialministeriets  

 vejledning af 13. juni 1995 om klubtilbud og andre socialpædagogiske  

 fritidstilbud til større børn og unge efter bistandsloven.
 Bestemmelserne i forslagets §§ 22-24 svarer til den del af bistandslovens  

 § 95 a-e, der omhandler større børn og unge, og der er ikke tiltænkt  

 ændringer i forhold til gældende regler.
 Til § 18 Bestemmelsen svarer til bistandslovens § 73 a.
 Forslagets stk. 1 præciserer kommunens forpligtelse til at oprette det  

 nødvendige antal pladser i klubber og socialpædagogiske fritidstilbud til  

 større børn og unge.
 I vurderingen af hvad de nødvendige klubtilbud m.v. omfatter, må indgå  

 dels det lokale behov for klubtilbud m.v., dels i hvilken udstrækning der i  

 kommunen i øvrigt er fritidstilbud, der indholdsmæssigt dækker det i  

 lovforslaget angivne formål og retter sig mod samme aldersgruppe.
 Kommunens forpligtelse efter forslagets stk. 1 skal således ses i  

 sammenhæng med klubtilbud oprettet efter bestemmelserne i ungdomsskoleloven  

 og folkeoplysningsloven (jf. lov nr. 411 af 13. juni 1990 om ungdomsskoler,  

 produktionsskoler og daghøjskoler og lov nr. 410 af 13. juni 1990 om støtte  

 til folkeoplysning) og med øvrige fritidstilbud som idræt, musik, spejder,  

 ungdomsskole m.v., der findes i kommunen til større børn og unge.
 Bestemmelsen forudsætter, at der i kommunen er et vist udbud af  

 forskelligartede fritidstilbud, der samlet retter sig mod alle større børn og  

 unge, inkl. de svage og udsatte grupper.
 Kommunens forpligtelse omfatter også større børn og unge med betydelig og  

 varig nedsat fysisk eller psykisk funktionsevne, se dog forslagets § 22 med  

 bemærkninger.
 Det fremgår af forslagets stk. 2, at formålet med klubtilbudene og de  

 socialpædagogiske fritidstilbud er, at de gennem aktiviteter og samvær  

 støtter de unge i deres udviklingsproces på vej til selvstændighed og et  

 voksenliv, og at tilbudene medvirker til, at også de svagest stillede grupper  

 af børn og unge kan få et styrket udgangspunkt for bedre at kunne håndtere  

 egen livssituation.
 Forslagets stk. 3 fastslår tilbudenes funktion: De skal være en del af de  

 generelle og forebyggende fritidstilbud til alle børn og unge i kommunen og  

 kan samtidig være et tilbud, der retter sin virksomhed mod børn og unge med  

 behov for støtte.
 Klubtilbud m.v. skal ikke kun opfattes som en  

 »institutionsform«, hvor børn og unge selv henvender sig, men kan  

 også ses som en »arbejdsform«, som aktivt og opsøgende kan målrette  

 sin indsats såvel på det generelle fritidsområde som i forhold til børn og  

 unge, som har behov for særlig socialpædagogisk støtte.
 Kommunen skal efter forslagets stk. 4 fastsætte mål og rammer for  

 virksomheden i klubber og øvrige socialpædagogiske fritidstilbud i  

 overensstemmelse med tilbudenes formål efter stk. 2 og 3.
 Bestemmelsen medfører endvidere, at der i disse mål og rammer skal  

 fastlægges i hvilken udstrækning og på hvilken måde kommunens klub- og  

 socialpædagogiske fritidstilbud skal indgå i den samlede indsats over for  

 børn og unge, herunder hvilke opgaver disse tilbud skal tage sig af og  

 samspillet med andre former for forebyggende og støttende indsats.
 Kommunen skal efter forslagets stk. 5 udarbejde retningslinier, der  

 sikrer, at større børn og unge aktivt inddrages i beslutninger omkring  

 indholdet i deres klubtilbud m.v., herunder planlægning og gennemførelse af  

 de daglige aktiviteter.
 Bestemmelsen giver ikke adgang til at delegere formel  

 beslutningskompetence til de større børn og unge.
Det er op til kommunen at beslutte, på hvilken måde og på hvilke områder  

 børn og unge skal have indflydelse i de enkelte typer af tilbud tilpasset  

 tilbudets aldersgruppe, deltagerform og driftsmåde.
Den videre udformning af  

 børn og unges medbestemmelse vil naturligt foregå i det enkelte tilbud i tæt  

 samarbejde mellem medarbejderne og børn og unge selv.
 Formen for og graden af indflydelse i tilbudene forudsættes tilrettelagt  

 under hensyntagen til børnenes alder, udvikling og forudsætninger.
 Kommunen kan som supplement til retningslinierne for børn og unges  

 indflydelse beslutte at anvende forældrebestyrelsesreglerne i forslagets §§  

 12 og 13 for visse tilbud.
 Om kommunens tilsyn med tilbudene henvises til bemærkninger til § 7 og til  

 forslag til lov om retssikkerhed og administration på det sociale område §  

 16.
 Til § 19 Bestemmelsen svarer i hovedtræk til bistandslovens § 73  

 b, stk. 1.
 Bestemmelsen i § 19 er en parallel til forslagets § 7, stk. 3 og § 10.  

 Tilbudene kan således drives kommunalt, som selvejende institutioner med  

 aftale eller som private klubordninger med tilskud.
 Som betingelse for at yde offentligt tilskud forudsættes, at der indgås en  

 skriftlig aftale mellem kommunen og den private klubordning på linie med,  

 hvad der kræves efter forslagets § 10.
 Der henvises i øvrigt til bemærkningerne til §§ 7 og 10.
 Til § 20 Bestemmelsen svarer til bistandslovens § 73 c.
Kommunen er den kompetente myndighed vedrørende afgørelser om optagelse i  

 og udmeldelse af klubber og andre socialpædagogiske fritidstilbud.
Med  

 forslagets stk. 2 har kommunen mulighed for at overlade konkrete afgørelser  

 om optagelse og udmeldelse til lederen af den enkelte selvejende institution  

 og private klubordning efter nærmere fastsatte retningslinier på linie med,  

 hvad der efter de almindelige forvaltningsretlige regler er mulighed for i  

 kommunale tilbud.
Kommunen kan ved fastlæggelsen af retningslinier for optagelse beslutte,  

 at manglende benyttelse af en tildelt plads eller manglende  

 kontingentbetaling efter en vis periode og efter en konkret vurdering kan  

 betragtes som udmeldelse.
Med hensyn til manglende betaling skal der  

 imidlertid tages hensyn til mulighederne for at tildele hel eller delvis  

 friplads.
 Ved udmeldelse skal kommunen være opmærksom på, om der i stedet for kan  

 være behov for at iværksætte andre former for hjælpe- eller  

 støtteforanstaltninger for barnet eller den unge, jf. forslagets kapitel 8.
 Til § 21 Bestemmelsen svarer i hovedtræk til bistandslovens § 73  

 d.
 Betalingen fastsættes som hidtil på grundlag af tilbudenes budgetter, men  

 skal ifølge forslaget ikke længere nødvendigvis fastsættes for et regnskabsår  

 ad gangen.
 Betalingen kan ikke overstige 20% af udgifterne ved driften af det enkelte  

 tilbud eller af de gennemsnitlige udgifter ved driften af samme type af  

 tilbud i kommunen, som disse opgøres efter forslagets § 14, stk. 1.  

 Betalingen for private klubordninger, som kommunen yder tilskud til, skal dog  

 altid beregnes på grundlag af udgifterne i det enkelte tilbud.
 Som et væsentligt led i kommunalbestyrelsens mulighed for at bruge klubber  

 og socialpædagogiske fritidstilbud aktivt og målrettet i en forebyggende og  

 støttende indsats, har kommunalbestyrelsen stor frihed med hensyn til  

 betalingsfastsættelsen, herunder muligheden for at beslutte betalingsfrihed  

 ved enkelte tilbud eller typer af tilbud.
 I forslagets stk. 2 bemyndiges socialministeren til at beslutte, at der  

 kan opkræves særskilt betaling for materialeforbrug og forplejning.  

 Socialministeren kan endvidere fastsætte regler om nedsættelse eller bortfald  

 af betalingen for visse grupper under hensyn til forældrenes økonomiske  

 forhold og barnet eller den unges særlige behov for deltagelse i tilbudet.
 Til § 22 Sammen med § 15 svarer denne bestemmelse til  

 bistandslovens § 95 a, stk. 1.
 Amtskommunens forpligtelse efter forslagets § 22 er et supplement til den  

 kommunale forpligtelse efter forslagets § 18 i det omfang, det kommunale  

 klubtilbud m.v. ikke kan tilgodese barnets eller den unges særlige behov for  

 støtte, behandling m.v. som følge af en betydelig og varig nedsat fysisk  

 eller psykisk funktionsevne.
For større børn og unge med betydelig og varig nedsat fysisk eller psykisk  

 funktionsevne har kommunen pligt til at etablere klubtilbud og andre  

 socialpædagogiske fritidstilbud efter forslagets § 18. Amtskommunens  

 forpligtelse vedrører her alene de forholdsvis få større børn og unge, der  

 har et så særligt behov for støtte, behandling m.v., at det ikke kan  

 imødekommes inden for de kommunale rammer.
Forpligtelsen efter forslaget  

 omfatter således kun meget små og helt specielle handicapgrupper.
 Stk. 2 svarer til bistandslovens § 95 a, stk. 2, og er en  

 parallelbestemmelse til forslagets § 19, 1. pkt.
 De særlige klubtilbud, der oprettes og drives af en amtskommune, kan  

 etableres og drives i forbindelse med et almindeligt klubtilbud, og  

 amtskommunen kan indgå aftale med en kommune om oprettelse og drift af et  

 særligt klubtilbud.
 Bestemmelsen medfører ikke en udvidelse af amtsrådets forpligtelse i  

 forhold til bistandslovens regler.
 Om amtets tilsyn med tilbudene henvises til bemærkninger til § 15 og til  

 forslag til lov om retssikkerhed og administration på det sociale område §  

 39.
 Til § 23 Bestemmelsen svarer til bistandslovens § 95 d.
 Henvendelse om optagelse i et særligt klubtilbud kan ske dels fra  

 forældrene til kommunen, dels fra de myndigheder o.lign., som i deres arbejde  

 kommer i berøring med barnet eller den unge.
En undersøgelse af barnets eller den unges særlige behov for støtte og  

 behandling m.v. er en forudsætning for afgørelsen om optagelse i et særligt  

 klubtilbud.
Kommunens indstilling må derfor bygge på en vurdering af barnets  

 eller den unges individuelle behandlingsbehov samt muligheder for personlig  

 udvikling.
Afgørelse om optagelse må ske i nært samarbejde med barnet/den  

 unge, forældrene og fx specialafdelinger inden for behandlingssystemet samt  

 andre med ekspertise vedrørende det pågældende handicap.
 Til § 24 Bestemmelsen om forældrebetaling for ophold i særlige  

 klubtilbud svarer til bistandslovens § 95 e.
Til kapitel 6 Økonomiske tilskud m.v.
 Til § 25 Bestemmelsen svarer til bistandslovens § 69 b.
Bestemmelsen knytter sig til adgangen til at tage orlov til børnepasning i  

 henhold til lov om orlov, og giver kommunerne en mulighed for at yde tilskud  

 til orlovsydelsen til forældre på børnepasningsorlov.
Kommunen fastsætter  

 selv tilskuddets størrelse, der dog ikke kan overstige 35.000 kr. årligt.
Det er en betingelse, at mindst en af forældrene opfylder betingelserne  

 for at modtage orlovsydelse.
Der kan udbetales et tilskud pr. barn, som  

 forældrene holder orlov til at passe.
 Den enkelte kommune kan beslutte, at kun forældre til en bestemt  

 aldersgruppe skal kunne modtage tilskud, og at tilskuddet gradueres med  

 barnets alder.
 Udgangspunktet for beregningen af tilskuddet er den aktuelle, gældende  

 orlovsydelse, som orlovshaveren modtager.
 For beskæftigede lønmodtagere kan det supplerende tilskud og orlovsydelsen  

 tilsammen ikke overstige 80% af den hidtidige indtægt.
 Specielt for lønmodtagere, der er berettigede til arbejdsløshedsdagpenge,  

 gælder det, at tilskuddet og orlovsydelsen tilsammen mindst skal udgøre et  

 beløb svarende til de arbejdsløshedsdagpenge, som orlovshaveren ville være  

 berettiget til ved fuld ledighed umiddelbart forud for orloven.
 For selvstændige erhvervsdrivende fastsættes det supplerende tilskud på  

 grundlag af arbejdsfortjenesten ved den selvstændige erhvervsvirksomhed.
 For ledige orlovshavere kan tilskuddet og orlovsydelsen tilsammen ikke  

 overstige et beløb svarende til de arbejdsløshedsdagpenge, som orlovshaveren  

 var berettiget til ved fuld ledighed umiddelbart forud for orloven.  

 Orlovshaveren kan således maksimalt modtage samme beløb, som vedkommende  

 modtog ved arbejdsløshed.
 For orlovshavere, hvis grundlag for orlovsydelse er modtagelse af  

 kontanthjælp, kan orlovsydelse og tilskud tilsammen ikke overstige et beløb,  

 der svarer til den kontanthjælp, som orlovshaveren ville være berettiget til  

 efter § 25, stk. 1, i forslag til lov om aktiv socialpolitik.
 Det gælder generelt for alle orlovshavere, at tilskuddet aldrig kan  

 overstige størrelsen af det tilskud, der er fastsat af kommunen.
 Tilskuddet bortfalder, hvis modtageren ikke længere opfylder  

 betingelserne.
Til § 26 Bestemmelsen erstatter bistandslovens § 48, stk. 1 og 2,  

 og omfatter samme personkreds og samme ydelser.
Sigtet er at tilgodese, at  

 børn med nedsat funktionsevne har nogle særlige behov, som kan give  

 merudgifter ved forsørgelsen.
Forslaget omfatter personer, der i hjemmet forsørger børn og unge med  

 betydelig og varig nedsat fysisk eller psykisk funktionsevne.
Bestemmelsen  

 omhandler endvidere børn med indgribende kroniske eller langvarige lidelser.  

 Ved »langvarig lidelse« lægges der i praksis vægt på om lidelsen  

 skønnes at vare 1 år eller mere, og ved »kronisk lidelse« lægges  

 der i praksis vægt på, om lidelsen forventes at vare barnealderen ud.
 Formuleringen af målgruppen er ændret i forhold til bistandslovens § 48,  

 stk. 1, men der er ikke tilsigtet nogen indholdsmæssig ændring i forhold til  

 den nugældende bestemmelse.
 Målgruppen omfatter således - fortsat - ikke den brede gruppe af børn med  

 kortvarige og/eller mindre indgribende lidelser, som fx visse former for  

 allergier m.v.
 Målgruppen for merudgiftsydelse til børn er bredere end målgruppen for  

 dækning af nødvendige merudgifter til voksne, jf. § 82. Der ligger flere  

 hensyn bag dette:
- hensynet til børns mulighed for at forblive i familien så længe som  

 muligt, - familiens mulighed for at leve så normalt som muligt på trods af barnets  

 nedsatte funktionsevne, - hensynet til at hindre, at barnets nedsatte funktionsevne forværres  

 eller får andre følger.
Merudgifter ved forsørgelsen dækkes i dag efter bistandslovens § 48 som en  

 kontant pengeydelse, der udmåles nøjagtigt for hver ydelse og derefter  

 udbetales til forældrene.
På baggrund af anbefalingerne fra udvalget om  

 hjælpemidler og andre handicapkompenserende ydelser stilles der forslag om at  

 ændre ydelsesformen.
 Med forslaget vil merudgifter fremover blive ydet som et fleksibelt  

 standardiseret tillæg, udmålt efter en konkret vurdering af de  

 sandsynliggjorte merudgifter for den enkelte ydelsesmodtager.
Forslaget betyder, at modtageren får bedre mulighed for at udnytte hjælpen  

 og for selv at tilrettelægge, hvordan behovet bedst muligt kan dækkes.  

 Herudover vil ændringen medføre en større gennemskuelighed med hensyn til,  

 hvilket beløb der ydes.
Der skal ikke søges kommunen om hjælp for hver enkelt  

 konkret merudgift.
 Endvidere vil standardiserede fleksible ydelser gøre kommunens  

 administration nemmere.
 De merudgifter, der foreslås dækket efter bestemmelsen, svarer til de  

 merudgifter ved forsørgelsen, som der i dag ydes hjælp til efter  

 bistandslovens § 48, stk. 1 og 2.
 Merudgiftsydelsen foreslås fastsat med udgangspunkt i et standardbeløb.  

 Det medfører, at når kriterierne er opfyldt, lægges standardbeløbet til grund  

 for ydelsen, således at der efter et konkret skøn over behov og udgiftsniveau  

 i den individuelle situation tildeles et eller flere standardbeløb, eller  

 dele heraf, til dækning af behovet.
 Merudgiftsydelsen kan udmåles månedligt i 1/8, 1/4, 1/2, 3/4, et helt, 1  

 1/2 eller flere gange standardbeløbet.
 Standardbeløbet foreslås fastsat til kr. 2.000,- pr. måned og reguleret på  

 sædvanlig vis.
 Ydelsen er uafhængig af indkomst og skattefri, således som  

 merudgiftsydelser efter bistandslovens § 48 er i dag, bortset fra tilskud til  

 tabt arbejdsfortjeneste, der er skattepligtig.
Ydelsen skal mindst udgøre en 1/8 af standardbeløbet og bliver dermed  

 minimumsgrænse.
Der skal således kunne sandsynliggøres merudgifter af denne  

 størrelsesorden, for at merudgiftsydelsen kan komme til udbetaling.
Denne  

 minimumsgrænse foreslås at erstatte den eksisterende beløbsgrænse i  

 bistandslovens § 48, stk. 1.
 Selv om der ikke kan sandsynliggøres merudgifter af en størrelsesorden,  

 der overskrider minimumsgrænsen, bør kommunen være opmærksom på, om en  

 familie har behov for rådgivning og vejledning eller anden form for støtte.
 Med henblik på at følge op på, hvorvidt den udmålte ydelse dækker de  

 konkrete behov, er det vigtigt, at kommunen med jævne mellemrum, som  

 hovedregel mindst en gang årligt, afholder et møde med familien, hvor  

 familiens situation og behov drøftes.
 Hvis der akut indtræffer væsentlige variationer i familiens situation og  

 behov, forudsættes ydelsen reguleret også for et kortere tidsrum, bl.a. for  

 at kunne dække større enkeltudgifter på det tidspunkt, hvor merudgiften  

 opstår.
 Stk. 4. er en videreførelse af bistandslovens § 48, stk. 5.
Efter bemyndigelsesbestemmelsen i stk. 5 kan socialministeren fastsætte  

 regler om, hvilke typer af udgifter der kan ydes hjælp til, og om  

 betingelserne for ydelse af hjælp.
Forslaget har baggrund i, at  

 kompensationsudvalget i forbindelse med anbefalingen af  

 merudgiftsydelsesmodellen har lagt vægt på, at en sådan model forudsætter, at  

 det nærmere beskrives, hvilke kriterier, betingelser og forhold der skal  

 inddrages i vurderingen, med hvilken vægt og på hvilken måde.
Bemyndigelsesbestemmelsen foreslås at kunne anvendes til at fastsætte  

 nærmere regler om afgrænsningen af de udgifter, der kan ydes hjælp til.
Det  

 kan fx være afgrænsningen overfor udgifter, som hører hjemme i andre  

 sektorer, fx merudgifter til uddannelse, merudgifter til behandling eller  

 overfor udgifter i øvrigt, som forudsættes afholdt af andre end forældrene,  

 fx et botilbud.
 I overensstemmelse med kompensationsudvalgets anbefalinger forudsættes  

 videreført de retningslinier og den praksis, der i dag knytter sig til  

 dækning af merudgifter ved forsørgelsen af børn efter bistandslovens § 48.  

 Det kan fx være merudgifter til diætkost, særligt tøj, befordring, kurser,  

 visse former for aflastning, vask og hygiejne.
Der vil endvidere kunne fastsættes regler om betingelserne for ydelse af  

 hjælp.
Hermed tænkes dels på regler, der svarer til gældende retningslinier  

 og praksis efter bistandslovens § 48 vedrørende personkredsen for ydelserne,  

 definition af begrebet »varig« m.v., dels regler, der præciserer,  

 hvilke betingelser det er rimeligt, at kommunerne stiller for ydelse af  

 hjælpen, jf. forslagets stk. 4.
 Til § 27 Bestemmelsen om tabt arbejdsfortjeneste er en  

 videreførelse af bistandslovens § 48, stk. 3, som den er formuleret ved lov  

 nr. 344 af 6. maj 1996. Formuleringen af målgruppen svarer til formuleringen  

 i § 26. Der er ikke herved tilsigtet nogen udvidelse af målgruppen i forhold  

 til bistandslovens § 48.
Til kapitel 7 Personlig hjælp og ledsagelse Til § 28 Med forslaget videreføres gældende regler, hvorefter hjælp i form  

 af praktisk hjælp og personlig pleje m.v. ydes efter samme regler som for  

 voksne, jf. forslagets § 69.
 Til § 29 Det foreslås, på baggrund af anbefalinger fra Udvalget om  

 hjælpemidler og andre handicapkompenserende ydelser, at indføre en ny  

 foranstaltning - ledsagelse.
 Bestemmelsen svarer, med nedennævnte undtagelser, til den ledsagelse, der  

 tilbydes voksne, hvorfor der henvises til bemærkningerne til § 76.
Det foreslås, at der til unge mellem 16 og 18 år med betydelig og varig  

 nedsat fysisk eller psykisk funktionsevne efter en konkret vurdering kan  

 tilbydes ledsagelse efter samme regler, som er gældende for voksne med  

 betydelig og varig nedsat fysisk eller psykisk funktionsevne.
Denne gruppe af  

 unge kan have et behov for at kunne komme uden for hjemmet, uden at det  

 nødvendigvis er forældrene, der ledsager dem, eller i øvrigt administrerer  

 ledsagelsen for den unge.
 I modsætning til ledsagelse til voksne, hvor det foreslås, at modtageren  

 har ret til 15 timers månedlig ledsagelse, foreslås det, at kommunen, til  

 unge mellem 16 og 18 år, kan tilbyde op til 15 timers ledsagelse om måneden,  

 dvs. også tilbyde et månedligt timetal på mindre end 15.
Til kapitel 8 Særlig støtte til børn og unge Til § 30 Forslaget opstiller målsætningen for indsatsen over for de børn  

 og unge, som har et særligt behov for støtte, dvs. et behov som rækker ud  

 over de behov, som kan opfyldes af de tilbud, som i almindelighed står åbent  

 for børn og unge og deres familier, jf. kapitel 4 og 5 om dagtilbud m.v.til  

 børn og klubtilbud m.v. til større børn og unge.
 Det understreges i bestemmelsen, at de sociale myndigheders opgave over  

 for denne gruppe af børn og unge og deres familier, som har behov for en  

 særlig støtte, er at søge disse børns og unges opvækstvilkår sikret på en  

 sådan måde, at de får en tryghed i udfoldelsesmuligheder og en sikkerhed for  

 udvikling og sundhed, der så vidt det er muligt, stiller dem på linie med de  

 af deres jævnaldrende, som ikke har eller har haft tilsvarende vanskeligheder  

 i deres opvækst.
Bestemmelsen præciserer endvidere, at støtten må ydes på et så tidligt  

 tidspunkt som muligt ud fra en opfattelse af, at den tidlige indsats i en del  

 tilfælde kan standse et uhensigtsmæssigt udviklingsforløb.
Endelig slås det  

 fast, at det er et mål at opfange problemer så tidligt, at de så vidt muligt  

 kan afhjælpes i familien og barnets eget miljø.
Det er væsentligt at fremhæve, at bestemmelsen helt bredt taler om at  

 skabe de bedst mulige opvækstvilkår for børnene og de unge.
Heri ligger  

 bl.a., at der blandt de muligheder, som loven giver adgang til at iværksætte,  

 skal vælges den foranstaltning, der er mest hensigtsmæssig for det enkelte  

 barn eller den enkelte unge i det konkrete tilfælde.
Der bør derfor med det  

 samme satses på den hjælpemulighed, som efter den indledende undersøgelse af  

 barnets eller den unges forhold må anses for den rette til at opfylde barnets  

 eller den unges behov.
Der er således ikke i forslaget indbygget noget  

 mindsteindgrebsprincip og dermed ikke nogen prioritering i de forskellige  

 foranstaltninger, som forslaget giver mulighed for at iværksætte.
Bestemmelsen i stk. 3 hviler på principperne i FN's konvention om barnets  

 rettigheder.
Formuleringen indebærer, at barnet eller den unge skal hjælpes  

 til at udforme sine egne synspunkter i alle faser af undersøgelsen og  

 indsatsen.
Det understreges i formålsparagraffen, at barnets eller den unges  

 synspunkt altid skal inddrages og tillægges passende vægt afpasset efter  

 barnets alder og modenhed.
Bestemmelsen fastslår endeligt, at løsningerne for barnets eller den unges  

 problemer, så langt det er muligt, bør findes i forståelse med familien og  

 med dennes medvirken.
Uanset problemerne for barnet eller den unge og deres  

 familie er barnet eller den unge en del af familien, og det er væsentlig at  

 bevare familieenheden, hvis muligheden er til stede.
På den anden side  

 signalerer bestemmelsen også, at denne forståelse med familien/forældrene  

 rækker til en vis grænse, dvs. at hvis barnets eller den unges forhold  

 tilsiger et nødvendig indgreb mod forældrenes vilje, så må dette også finde  

 sted.
 Når det er nødvendigt at gribe ind med en foranstaltning mod forældrenes  

 vilje, må begrundelserne, foranstaltningernes formål, det forventede forløb  

 samt de konsekvenser, der tilstræbes eller kan forudses, være beskrevet, så  

 de er så tydelige som muligt for alle parter.
Derved understreges det, at netop tvangsmæssige foranstaltninger kræver en  

 særlig opmærksomhed og omhyggelighed i såvel kommunikation som i  

 formuleringer af alle beslutninger.
Dels fordi tvangsforanstaltninger er  

 meget indgribende, og dels fordi man erfaringsmæssigt ved, at det i disse  

 meget vanskelige situationer kan være overordentligt svært for forældre, børn  

 eller unge at forstå og overskue, hvad der sker, og hvilke konsekvenser det  

 får for dem.
Til § 31 Bestemmelsen, der er ny, omhandler den mere konkrete  

 karakter af kommunens tilsynsforpligtelse efter forslagets § 6, som medfører,  

 at kommunen specielt bør være opmærksom på omstændigheder, der giver  

 formodning om, at børn og unge har behov for individuel støtte.
Bestemmelsen  

 supplerer således forslagets § 6 ved at understrege betydningen af, at  

 tilsynet føres på en sådan måde, at der kan sættes ind med en tidlig indsats  

 i de tilfælde, hvor et barn eller en ung må formodes at have behov for særlig  

 hjælp og støtte.
Der kan særligt henvises til betydningen af en  

 familieorienteret og forebyggende indsats over for børn af forældre med  

 betydelig nedsat fysisk eller psykisk funktionsevne eller særlige sociale  

 problemer fx som følge af alkohol- eller narkotikamisbrug eller en  

 sindslidelse.
Kommunens forpligtelse til at føre tilsyn omfatter alle børn og unge, der  

 har ophold i kommunen og dermed også børn og unge på krisecentre.
Kommunen  

 skal således vurdere, om der kan være brug for at iværksætte  

 hjælpeforanstaltninger for barnet eller den unge og familien.
 Dette indebærer, at kommunen tager kontakt til og løbende holder sig  

 orienteret om forholdene for børn, der opholder sig på de i kommunen  

 beliggende krisecentre, såvel de offentligt som de privat drevne med henblik  

 på, at den relevante støtte kan tilbydes på det tidligst mulige tidspunkt til  

 barnet eller den unge og familien.
 Til § 32 I bestemmelsen videreføres amtskommunens forpligtelse til  

 at rådgive i specielle tilfælde, jf. bistandslovens § 29 samt til at sørge  

 for, at der er mulighed for undersøgelse og behandling af børn og unge med  

 særlige vanskeligheder, herunder på grund af betydelig nedsat fysisk eller  

 psykisk funktionsevne, jf. bistandslovens §§ 87-90. Der er ikke tale om en  

 udvidelse af bestemmelsen i forhold til bistandslovens § 87, idet børn med  

 psykiske problemer allerede i dag er omfattet af bistandslovens § 87, og idet  

 forslaget til bestemmelsen for så vidt angår børn med betydelig nedsat fysisk  

 eller psykisk funktionsevne tager sigte på den specialrådgivning-,  

 undersøgelses- og behandlingsvirksomhed, som i dag finder sted på særlige  

 institutioner for børn med handicap.
 Det er forudsat, at amtskommunens bistand som hidtil særligt angår de  

 opgaver, hvor kommunen ikke har tilstrækkelig specialviden til at løse  

 opgaven alene.
I det omfang det er nødvendigt, forudsættes rådgivningen at ske i et  

 samarbejde mellem amtskommunerne.
Som led i en styrkelse af den amtskommunale  

 rådgivningsforpligtelse forudsættes de opgaver, der i dag varetages af de  

 statslige specialkonsulenter, overført til amtskommunerne.
Amtskommunerne  

 forudsættes således - som grundlag for vejledningsindsatsen - at sikre  

 amtskommunale specialfunktioner af lands- og landsdelsdækkende karakter samt  

 amtskommunale konsulentfunktioner i øvrigt på særlige områder, hvor det ikke  

 er hensigtsmæssigt og/eller realistisk at opbygge ekspertise i hvert enkelt  

 amt.
For så vidt angår amtskommunernes forpligtelse til at sikre en  

 systematisk tilvejebringelse og nyttiggørelse af den nyeste faglige viden  

 henvises til bemærkninger til forslagets § 68.
I forhold til bistandslovens §§ 87-90 fastlægger bestemmelsen ikke, hvor  

 undersøgelsen og behandlingen skal foregå.
Det forudsættes, at undersøgelse  

 og behandling fortrinsvis sker efter henvisning fra kommunen.
Børn og unge og  

 deres familier har dog mulighed for selv at henvende sig direkte med henblik  

 på undersøgelse, behandling og rådgivning.
 Der er med forslaget ikke tilsigtet realitetsændringer.
Til § 33 Bestemmelsen, der med mindre redaktionelle ændringer  

 svarer til bistandslovens § 19, giver socialministeren adgang til at  

 fastsætte regler om underretningspligt for særlige persongrupper, når de får  

 kendskab til forhold, der giver formodning om, at et barn eller en ung under  

 18 år har behov for særlig støtte.
Der kan desuden fastsættes regler om  

 videregivelse af oplysninger om børn og unge med nedsat synsfunktion for at  

 sikre, at der kan iværksættes nødvendige foranstaltninger til afhjælpning af  

 nedsat synsfunktion.
 Til § 34 Bestemmelsen, der svarer til bistandslovens § 20,  

 pålægger enhver, der får kendskab til, at et barn eller en ung under 18 år  

 udsættes for vanrøgt eller nedværdigende behandling eller lever under  

 forhold, der bringer dets sundhed eller udvikling i fare, pligt til at  

 underrette kommunen.
 Bestemmelserne i forslagets §§ 33 og 34 om underretningspligt har  

 sammenhæng med, at der efter forslagets § 5 er en pligt for kommunen til at  

 tilbyde rådgivning til familier, som på grund af særlige forhold må antages  

 at have behov for det.
 Den, der foretager underretning i medfør af de 2 bestemmelser, bliver ikke  

 part i sagen, og kan ikke klage over de skridt, som kommunen vælger at  

 foretage eller vælger ikke at foretage.
 En underretning i medfør af de 2 bestemmelser medfører ikke, at kommunen  

 bliver forpligtet til at iværksætte foranstaltninger.
Til § 35 Bestemmelsen svarer til bistandslovens § 32 a.
Kommunen  

 skal således som hidtil i fornødent omfang medvirke til, at der udpeges en  

 egnet indehaver af forældremyndigheden.
Afgørelsen om forældremyndigheden  

 træffes af statsamtet.
Ved afgørelsen inddrager statsamtet eventuelle  

 tilkendegivelser fra indehavere af forældremyndigheden om, hvem der efter  

 deres død bør have tillagt forældremyndigheden  

 (»børnetestamenter«), jf. § 15 i lov om forældremyndighed og  

 samvær.
Til § 36 Bestemmelsen svarer stort set til bistandslovens § 32 c.  

 Det anføres nu udtrykkeligt, at behovet for særlig støtte kan skyldes en  

 nedsat fysisk eller psykisk funktionsevne.
Bestemmelsen lægger vægt på, at  

 barnets eller den unges forhold undersøges som grundlag for en afgørelse om,  

 hvorvidt der skal iværksættes en særlig støtte, og dette grundlag  

 tilvejebringes ved en tværfaglig indsats fra kommunens side.
Der skabes  

 herved kontinunitet i den samlede indsats, overgangene i barnets eller den  

 unges liv lettes, og tab af værdifuld viden hindres.
Undersøgelsen må fortsat  

 ikke være mere omfattende, end formålet tilsiger.
Heri ligger, at  

 undersøgelser i videst muligt omfang må inddrage allerede foreliggende viden  

 fx i barnets dagtilbud, skole eller hos sundhedsplejersken eller andre, der  

 har kendskab til barnets eller den unges forhold.
 Afgørelse om at iværksætte en undersøgelse skal træffes i forståelse med  

 forældremyndighedens indehaver og den unge, hvis denne er fyldt 15 år.
I forslagets stk. 3 er det fastsat, hvilke krav der skal stilles til de  

 sociale myndigheders redegørelse for undersøgelsens resultater.
Opregningen  

 af disse krav i loven har til hensigt at understrege betydningen af en  

 grundig undersøgelse og skal tillige tjene som retningslinie for de sociale  

 myndigheders virksomhed.
Et målrettet arbejde med de indledende undersøgelser  

 må tillægges en betydelig værdi for sagens senere forløb.
I de tilfælde, hvor undersøgelsen viser, at der er behov for at iværksætte  

 foranstaltninger, bør der ske en beskrivelse af indsatsen og af de formål,  

 som søges opnået.
Udarbejdelse af en egentlig plan stilles der dog alene krav  

 om, når foranstaltningen skal bestå i en anbringelse uden for hjemmet.
 Til § 37 Bestemmelsen svarer til bistandslovens § 32 d med en  

 enkelt redaktionel ændring, der skal tydeliggøre, at en undersøgelse på  

 tvangsmæssigt grundlag ikke er en anbringelse i lovens forstand.
 Efter bestemmelsen kan børn og unge-udvalget i tilfælde, hvor  

 forældremyndighedens indehaver og den unge, der er fyldt 15 år, modsætter sig  

 en undersøgelse af barnet eller den unge, og hvor forholdene tegner sig så  

 alvorligt, at en undersøgelse må anses for nødvendig for at afgøre, om der er  

 åbenbar risiko for alvorlig skade på barnets eller den unges sundhed eller  

 udvikling, beslutte at gennemføre en undersøgelse ved at indlægge barnet  

 eller den unge på sygehus eller ved at placere det på en institution.
 Bestemmelsen sigter især på de situationer, hvor der endnu ikke er  

 grundlag for at fastslå, at en anbringelse er nødvendig, men hvor det findes  

 absolut nødvendigt at få afklaret dette.
Efter bestemmelsen kan undersøgelsen ske under ophold på institution eller  

 indlæggelse på sygehus, såvel på somatisk som på psykiatrisk afdeling.
I  

 sidstnævnte situation forudsættes undersøgelsen at skulle ske på en børne-  

 eller ungdomspsykiatrisk afdeling.
Indlæggelse til undersøgelse på sygehus  

 forudsætter tilslutning fra afdelingens overlæge.
Kravet om tilslutning fra  

 den behandlende overlæge fremgår ikke direkte af bestemmelsen, men en sådan  

 tilslutning må i almindelighed skulle foreligge forud for en indlæggelse.
Børn er ifølge lov om tvang i psykiatrien tillagt selvstændige  

 rettigheder.
Modsætter et barn eller en ung, der er omfattet af denne lovs  

 særlige retssikkerhedsgarantier, sig en indlæggelse på psykiatrisk afdeling,  

 må kommunen følge den fremgangsmåde, der er fastsat i lov om tvang i  

 psykiatrien.
Der er mulighed for både at lade barnet eller den unge undersøge ambulant,  

 således at barnet eller den unge kan tage hjem til forældrene om aftenen, og  

 at lade barnet eller den unge døgnindlægge, således at barnet eller den unge  

 må opholde sig på sygehuset eller institutionen, indtil undersøgelsen er  

 tilendebragt.
Forholdene i det enkelte tilfælde og især  

 forældremyndighedsindehaverens holdning og indstilling må være afgørende for,  

 hvilken fremgangsmåde børn og unge-udvalget beslutter at vælge i den konkrete  

 situation.
En undersøgelse er som nævnt ikke en anbringelse uden for hjemmet.
Der kan  

 derfor ikke i forbindelse med en undersøgelse træffes afgørelse efter  

 forslagets § 55 om samvær og kontakt.
Samværet og kontakten mellem forældre  

 og børn i undersøgelsesfasen kan alene reguleres ud fra undersøgelsesstedets  

 praktiske besøgsregler m.v.
Af hensyn til familien og barnet eller den unge er der fastsat en frist  

 for undersøgelsens maksimale varighed.
Undersøgelsen skal således være  

 afsluttet inden 2 måneder regnet fra børn og unge-udvalgets afgørelse om  

 gennemførelsen af undersøgelsen.
I tilfælde, hvor Ankestyrelsen efter  

 forslagets § 120 giver en anke over en gennemførelse af en tvangsmæssig  

 undersøgelse opsættende virkning, må det følge af forholdets natur, at  

 2-måneders fristen løber fra Ankestyrelsens afgørelse.
Når undersøgelsen er afsluttet, skal barnet eller den unge sendes hjem til  

 forældrene.
Bestemmelsen giver således ikke adgang til at beholde barnet  

 eller den unge på undersøgelsesstedet, mens de sociale myndigheder udarbejder  

 deres redegørelse om undersøgelsens resultater.
 I forslagets stk. 2 er der en udtrykkelig henvisning til, at afgørelser  

 efter stk. 1 kan træffes efter reglerne om foreløbige afgørelser, når  

 betingelserne herfor er opfyldt.
 Til § 38 Bestemmelsen svarer til § 33 i bistandsloven.
Efter forslagets stk. 1 kan kommunen træffe afgørelse om foranstaltninger  

 efter stk. 2, når det må anses for at være af væsentlig betydning af hensyn  

 til et barns eller en ungs særlige behov for støtte.
Hermed fastlægges det  

 materielle kriterium for iværksættelse af frivillige foranstaltninger.
Det er  

 imidlertid ikke ethvert behov, der udløser støtte efter bestemmelsen.
Dette  

 udtrykkes ved, at det skal være af væsentlig betydning og ved, at det skal  

 være af hensyn til et særligt behov for støtte.
Desuden ligger det  

 forudsætningsvis i henvisningen til stk. 2, at vurderingen af, hvad der er  

 væsentligt af hensyn til barnets eller den unges særlige behov for støtte,  

 relaterer sig til de foranstaltninger, der nævnes i stk. 2. Det må samtidig  

 understreges, at det har været hensigten at udforme kriteriet så rummeligt,  

 at det ikke afskærer kommunen fra at yde hjælp, når dette må anses for  

 formålstjenligt udfra en vurdering af familiens situation sammenholdt med de  

 hjælpemuligheder, som findes i loven.
Bestemmelsen i stk. 1, 2. pkt., er en hensigtserklæring, hvorefter hjælpen  

 bør sigte mod, at barnet eller den unge kan forblive i hjemmet.
Dette er dog  

 ikke ensbetydende med, at der skal være prøvet enhver form for hjælp i  

 hjemmet, før der kan ske en anbringelse, jf. bemærkningerne til stk. 2  

 nedenfor.
Afgørelse om iværksættelse af foranstaltninger efter stk. 2 træffes med  

 samtykke fra forældremyndighedens indehaver.
Er der fælles forældremyndighed,  

 skal begge forældre give samtykke, også selv om forældrene ikke bor sammen.
I overensstemmelse med, at den unge, der er fyldt 15 år, er tildelt  

 partsstatus, vil en afgørelse om anbringelse uden for hjemmet efter stk. 2,  

 nr. 11, kun kunne gennemføres som en frivillig foranstaltning, når der  

 foreligger samtykke fra både den unge og fra indehaveren af  

 forældremyndigheden.
Bestemmelsen om samtykke fra den unge, der er fyldt 15  

 år, omhandler alene anbringelse uden for hjemmet, idet dette må anses for at  

 være det mest vidtgående.
Samme medvirken og motivation fra unge vil  

 imidlertid være nødvendig i forhold til andre af de foranstaltninger, der er  

 nævnt i stk. 2. Det vil derfor også i disse tilfælde være vigtigt at inddrage  

 den unge, når der påtænkes iværksat andre foranstaltninger.
I forslagets stk. 2 opregnes de tilbud, der kan gives, når betingelserne i  

 stk. 1 er opfyldt.
De enkelte foranstaltninger har hver især et indbygget  

 formål - en kerne - men samtidig nogle fleksible ydre grænser, der gør, at  

 foranstaltningerne overlapper hinanden, hvilket indebærer, at to eller flere  

 foranstaltninger kan anvendes samtidigt eller i forlængelse af hinanden.  

 Beskrivelsen af foranstaltningerne har til formål at gøre tilbudene mere  

 gennemskuelige.
Det er samtidig forudsat, at indsatsen kan udvikles inden for  

 de givne rammer, således at opregningen ikke forhindrer udviklingen af nye  

 tilbud.
Foranstaltningerne kan tilbydes enkeltvis eller i kombination med  

 hinanden.
Rækkefølgen af foranstaltningerne er derfor ikke udtryk for en  

 tidsmæssig prioritering i et sagsforløb.
Ad nr. 1 Konsulentbistand kan tilbydes familier, når det må antages, at der over et  

 vist forløb kan være behov for støtte til barnet/den unge eller familien.
Der  

 kan være tale om samlivsproblemer, opdragelsesproblemer, adfærdsproblemer,  

 psykiske problemer eller kriminalitet.
Særligt sagkyndige kan inddrages i  

 sagsbehandlingen, eventuelt ved inddragelse af amtskommunens særlige  

 ekspertise.
Tilbudet om konsulentbistand efter nr. 1 adskiller sig således fra den  

 almindelige rådgivning efter forslagets § 5 derved, at bistanden har karakter  

 af en egentlig foranstaltning, som der træffes afgørelse om at iværksætte, og  

 at den tidsmæssigt vil strække sig over et vist forløb.
Desuden vil der  

 typisk i samarbejde med forældrene være opstillet nogle målsætninger for  

 forløbet af samtalerne.
Forløbet af disse samtaler med familien og barnet eller den unge kan føre  

 til, at der skønnes at være behov for at præcisere, at familien skal følge en  

 bestemt fremgangsmåde, eventuelt i tilslutning til nærmere angivne  

 foranstaltninger, fx at barnet skal søge et dagtilbud eller lignende, eller  

 at et barn eller en ung skal søge en skole eller andet uddannelsessted, en  

 ungdomsklub eller lignende.
Deltagelse i forskellige foreningsaktiviteter, fx  

 sportsforeninger kan også være en fornuftig løsning ud fra en konkret  

 vurdering.
 Anvendelsen af foranstaltningen må som udgangspunkt bygge på barnets eller  

 den unges og forældremyndighedsindehaverens motivation til samarbejde.
 Afgørelse om foranstaltningen kan træffes uden samtykke efter forslagets §  

 39. Der vil kunne ydes støtte til de udgifter, som familien påføres ved at  

 følge de givne anvisninger vedrørende barnet eller den unge, i det omfang  

 forsørgeren ikke selv har midler dertil, jf. nr. 8.
Ad nr. 2 Denne foranstaltning tager primært sigte på forskellige former for støtte  

 i hjemmet (»hjemme-hos« ordninger) med det formål at sørge for, at  

 familien holdes samlet.
Afhængig af familiens behov er de opgaver, der skal  

 løses, mangeartede.
 En støtte til familien kan fx bestå i at støtte familien i at strukturere  

 hverdagen, at sørge for at børnene kommer i skole, til idræt eller lignende,  

 at støtte forældrene i grænsesætning over for børnene, at motivere forældrene  

 til aktiviteter og at støtte familien i kontakt til omgivelserne.
 Støtten kan ydes i meget varierende perioder fra nogle få måneder til  

 flere år, og tilstedeværelsen af en støtteperson i familien kan variere fra  

 flere timer dagligt til et besøg 1-2 timer en gang om ugen eller hver 14. dag  

 alt efter, hvor stor en indsats en afhjælpning af problemerne må antages at  

 kræve.
 Også under barnets ophold uden for hjemmet kan der være brug for at yde  

 støtte til familien af hensyn til sammenhængen i den samlede støtte.
Ad nr. 3 Der er igennem de senere år udviklet en række familierettede projekter med  

 det formål at bevare familien samlet.
Familiebehandling eller anden lignende  

 støtte over for hele familien kan ydes i hjemmet, som ambulant behandling  

 eller i form af barnets eller den unges ophold i et dagbehandlingstilbud.
For  

 så vidt angår familiebehandling ved døgnophold henvises til nr. 4.
 Familiebehandling kan også tilbydes familien i tilknytning til, at barnet  

 eller den unge er anbragt uden for hjemmet efter stk. 2, nr. 11.
Ad nr. 4 Bestemmelsen giver hjemmel til, at hele familien eller enkelte af dens  

 medlemmer sammen med barnet eller den unge kan få ophold uden for hjemmet.  

 Formålet med denne foranstaltning er at give familier et tilbud, der er langt  

 mindre indgribende end døgnanbringelse af barnet eller den unge.
Opholdet vil oftest indgå som led i familiebehandling.
Principperne  

 herfor, som er beskrevet oven for under nr. 3, gælder tilsvarende ved  

 døgnophold for hele familien.
Ad nr. 5 Bestemmelsen giver en særlig hjemmel til at iværksætte aflastningsophold,  

 uden at aflastningen skal henføres under anbringelsesreglerne.
Dette gælder,  

 hvadenten aflastningen angår børn med nedsat fysisk eller psykisk  

 funktionsevne eller børn med sociale vanskeligheder.
Tidsmæssigt kan de  

 enkelte aflastningsophold strække sig fra 1-2 dage til 2-3 uger ad gangen,  

 typisk weekender og ferieperioder.
Selve aflastningsordningen vil kunne  

 fungere for en længere årrække, eventuelt under hele opvæksten.
Der kan være  

 flere formål med en aflastningsordning, fx aflastning af forældrene, støtte i  

 opdragelsen af barnet eller forskellige former for optræning af barnet.
I  

 alle tilfælde er der tale om en foranstaltning for et barn eller en ung med  

 ophold i eget hjem.
 Som noget nyt indeholder forslaget til bestemmelsen om aflastningsophold  

 krav om, at aflastningsopholdet skal finde sted på en døgninstitution, i en  

 plejefamilie eller på et andet godkendt opholdssted.
I praksis bruges aflastningsophold også i kombination med døgnanbringelse  

 på en institution/opholdssted.
I disse tilfælde er aflastningsopholdet en  

 integreret del af døgnanbringelsen, jf. stk. 2, nr. 11.
Ad nr. 6 Efter bestemmelsen kan der udpeges en personlig rådgiver for barnet eller  

 den unge.
En personlig rådgiver udpeges for børn og unge, der skønnes at have  

 behov for vejledning og rådgivning vedrørende fx arbejde, uddannelse, fritid  

 eller som led i et vilkår ved tiltalefrafald.
 Afgørelse om foranstaltningen kan træffes uden  

 forældremyndighedsindehaverens samtykke, jf. forslagets § 39.
 Foranstaltningen kræver i princippet ikke den unges samtykke, men  

 beskikkelse af en personlig rådgiver for en ung, der udtrykkelig modsætter  

 sig dette, vil dog som regel være udsigtsløs.
Ad nr. 7 Efter bestemmelsen kan der udpeges en fast kontaktperson for barnet eller  

 den unge.
En fast kontaktperson udpeges for børn og unge, der skønnes at have  

 behov for en fast voksenkontakt, som barnets eller den unges familie ikke  

 formår at opfylde.
Kontaktpersonens opgave er således at være til rådighed,  

 når barnet eller den unge har behov for en voksen til at tale med, blive  

 trøstet af m.v.
Der er derfor tale om en opgave, der principielt kan blive  

 aktuel døgnet rundt.
Da kontaktpersonens opgaver - i modsætning til en personlig rådgivers  

 opgaver - ligger på et nært personligt plan, er det væsentligt, at den, der  

 udpeges, er en person, som barnet eller den unge med tryghed vil henvende sig  

 til.
En mulig kontaktperson vil derfor ofte skulle findes i barnets eller den  

 unges nære omgivelser, fx en pædagog, en lærer, en klubmedarbejder, en  

 idrætstræner eller en anden voksen person, som barnet eller den unge har  

 tillid til.
 Afgørelse om foranstaltningen kan træffes uden  

 forældremyndighedsindehaverens samtykke, jf. forslagets § 39.
Ad nr. 8 Bestemmelsen giver adgang til at yde støtte til dækning af udgifter, som  

 familien får som en følge af de øvrige under stk. 2, nr. 1-5 nævnte  

 foranstaltninger.
Der vil således fx kunne ydes tilskud til tabt  

 arbejdsfortjeneste som følge af familiebehandling iværksat efter nr. 3 og 4.
Udgifterne kan ydes til forældremyndighedsindehaveren i det omfang, denne  

 ikke har midler til afholdelsen.
Det afgørende for bedømmelsen af trangen vil  

 være, om udgiften vil bringe et i øvrigt rimeligt budget ud af balance.
Hvis  

 familiens økonomi er meget anstrengt, kan der også ydes hjælp til mindre  

 udgifter.
Ad nr. 9 Bestemmelsen giver mulighed for at yde økonomisk bistand som en  

 formålsbestemt foranstaltning for at undgå et barns eller en ungs anbringelse  

 eller fremme en hjemgivelse eller støtte en stabil kontakt mellem forældre og  

 børn under en anbringelse uden for hjemmet.
Hjælp i medfør af bestemmelsen er ikke trangsbestemt, men det er en  

 forudsætning for støtten, at der er en klar sammenhæng mellem ydelsen af  

 hjælp og muligheden for at undgå anbringelse/fremme hjemgivelse.
Det er  

 derfor af væsentlig betydning, at støtten indgår som et led i en samlet  

 løsning af familiens problemer, og at støtten tilsigter at sætte familien i  

 stand til selv at klare sine vanskeligheder.
Bestemmelsen giver ikke mulighed  

 for at yde en familie hjælp til løbende forsørgelsesudgifter.
 Som eksempler på bestemmelsens anvendelsesmuligheder kan nævnes hjælp til  

 bedre bolig, fx hjælp til istandsættelse, flytning og indskud, sanering af  

 gæld eller betaling af mindre anskaffelser.
 Bestemmelsen giver ligeledes mulighed for at yde hjælp til udgifter i  

 forbindelse med forældremyndighedsindehaverens samvær med barnet eller den  

 unge under anbringelsen.
Ad nr. 10 Bestemmelsen giver mulighed for at yde hjælp til dækning af forældrenes  

 udgifter ved barnets eller den unges kost/efterskoleophold, uden at der skal  

 ske en egentlig anbringelse af barnet eller den unge uden for hjemmet.  

 Bestemmelsen vil kunne anvendes i en række tilfælde, hvor barnet eller den  

 unge har et særligt behov for støtte, jf. stk. 1, men hvor barnets/den unges  

 problemer er mindre alvorlige end det, der danner grundlag for en anbringelse  

 uden for hjemmet.
 Den økonomiske støtte ydes i det omfang, forsørgeren ikke selv har midler  

 dertil.
 Der vil fortsat være tilfælde, hvor der er behov for, at et ophold på en  

 kost- eller efterskole sker som led i en anbringelse uden for hjemmet efter  

 nr. 11. Afgrænsningen må bero på, om der er behov for den opfølgning og  

 hertil hørende beslutningskompetence for kommunen, som følger af en afgørelse  

 om anbringelse uden for hjemmet.
Ad nr. 8-10 De beløb, der ydes til forældremyndighedsindehaveren efter nr. 8 - 10, er  

 skattefri.
Ad nr. 11 Bestemmelsen giver hjemmel til at anbringe barnet eller den unge uden for  

 hjemmet.
 En anbringelse uden for hjemmet skal vurderes i sammenhæng med de øvrige  

 foranstaltninger, som er nævnt i nr. 1-10. For at kunne opfylde formålet med  

 anbringelsen, jf. forslagets § 51 om udarbejdelse af en plan forud for  

 anbringelsen, kan der derfor være behov for en kombination af  

 foranstaltninger over for hele familien.
Til § 39 Bestemmelsen, som svarer til bistandslovens § 34,  

 opretholder muligheden for at træffe en afgørelse som nævnt i forslagets §  

 38, stk. 2, nr. 1, 6 og 7, selv om forældremyndighedsindehaveren ikke ønsker  

 foranstaltningen iværksat, når det må anses for at være af væsentlig  

 betydning af hensyn til barnets eller den unges særlige behov for støtte, og  

 når formålet med foranstaltningen skønnes at kunne opnås uanset det manglende  

 samtykke.
Afgørelse herom skal træffes i et møde i det udvalg, der efter  

 forslag til lov om retssikkerhed og administration på det sociale område  

 varetager det pågældende sagsområde.
I kommuner med magistratsordning træffes  

 afgørelsen af vedkommende magistratsmedlem.
 Kravet om, at afgørelsen skal træffes i et møde (af vedkommende  

 magistratsmedlem) betyder, at der i disse sager er et forbud mod at delegere  

 afgørelserne til forvaltningen.
Bestemmelsen kan kun anvendes, når det kan anses for formålstjenligt at  

 iværksætte en foranstaltning på trods af modstanden fra indehaveren af  

 forældremyndigheden.
Der skal således foreligge forhold, der sandsynliggør,  

 at der vil kunne opnås et positivt resultat af foranstaltningen trods den  

 udviste modstand.
Herudover skal betingelsen i forslagets § 38, stk. 1, om,  

 at foranstaltningen skal være af væsentlig betydning af hensyn til et barns  

 eller en ungs særlige behov for støtte, være opfyldt.
 Foranstaltningen kan i princippet iværksættes uanset barnets eller den  

 unges modstand, men i forhold til større børn vil det normalt ikke være  

 hensigtsmæssigt at træffe afgørelse imod deres protest.
 En afgørelse efter denne bestemmelse vil ikke kunne gennemtvinges, hvis  

 indehaveren af forældremyndigheden modsætter sig foranstaltningen.
Til § 40 Efter bestemmelsen, der svarer til bistandslovens § 35,  

 kan børn og unge-udvalget, når der er en åbenbar risiko for, at barnets eller  

 den unges sundhed eller udvikling lider alvorlig skade på grund af 1) utilstrækkelig omsorg for eller behandling af barnet eller den unge, 2) vold eller andre alvorlige overgreb, 3) misbrugsproblemer, kriminel adfærd eller andre svære sociale  

 vanskeligheder hos barnet eller den unge eller 4) andre adfærds- eller tilpasningsproblemer hos barnet eller den unge uden samtykke fra forældremyndighedens indehaver og den unge, der er fyldt  

 15 år, træffe afgørelse om, at barnet eller den unge anbringes uden for  

 hjemmet, jf. forslagets § 38, stk. 2, nr. 11. Der kan kun træffes en  

 afgørelse, når det må anses for godtgjort, at problemerne ikke kan løses  

 under barnets eller den unges fortsatte ophold i hjemmet.
Det centrale kriterium for at gennemføre en anbringelse tvangsmæssigt er,  

 at der foreligger åbenbar risiko for alvorlig skade på barnets eller den  

 unges sundhed eller udvikling.
Ved sundhed forstås i denne sammenhæng  

 barnets/den unges almentilstand, hvori der indgår ikke blot helbredsmæssige  

 forhold, men også andre forhold af betydning for barnets/den unges trivsel.
Begreberne »åbenbar risiko« og »sundhed eller  

 udvikling« angiver endvidere, at der skal tages hensyn til såvel  

 barnets/den unges øjeblikkelige tilstand som til dets fremtidige  

 opvækstbetingelser.
Behovet for at beskytte børn tilsiger, at der bør være  

 mulighed for at gribe ind inden det tidspunkt, hvor barnet/den unge er skadet  

 i en grad, der gør det meget vanskeligt at hjælpe.
Det kan derfor ikke gøres  

 til en betingelse for tvangsmæssig anbringelse, at der kan konstateres en  

 allerede indtruffet alvorlig skade.
Bestemmelsen giver således adgang til  

 tvangsindgreb i tilfælde af åbenbar risiko for alvorlig skade på sundhed  

 eller udvikling.
En sådan åbenbar risiko vil efter omstændighederne kunne  

 foreligge, hvis det - på grund af forældremyndighedsindehaverens adfærd over  

 for ældre søskende til barnet - kan fastslås, at denne er helt ude af stand  

 til at tage vare på barnet.
Kravet om, at der skal foreligge åbenbar risiko for alvorlig skade på  

 barnets eller den unges sundhed eller udvikling, suppleres med en udtømmende  

 opregning i bestemmelsens stk. 1, nr. 1 - 4. Formålet med denne opregning er  

 at beskrive de forhold i hjemmet eller hos barnet/den unge og/eller familien,  

 der kan begrunde en tvangsmæssig gennemførelse af en anbringelse.
De under 1)  

 - 4) opregnede forhold giver således ikke i sig selv grundlag for en  

 afgørelse om tvang.
En bestemt diagnose eller lignende vedrørende indehaveren  

 af forældremyndigheden kan heller ikke i sig selv begrunde en tvangsmæssig  

 anbringelse.
Det afgørende vil altid være, hvilken indflydelse en eventuel  

 lidelse hos indehaveren af forældremyndigheden har på barnets eller den unges  

 sundhed eller udvikling.
Kun når de forhold, der er nævnt i nr. 1 - 4, fører  

 til åbenbar risiko for alvorlig skade på barnets/den unges sundhed eller  

 udvikling, og når problemerne ikke kan løses under barnets/den unges  

 fortsatte ophold i hjemmet, er betingelserne for tvangsmæssig anbringelse  

 opfyldt.
Opregningen har imidlertid en selvstændig værdi ved at give en  

 uddybning (kvalificering) af de forhold, der kan bevirke, at betingelserne  

 for tvangsmæssig anbringelse er opfyldt.
 Derudover indebærer opregningen, at de besluttende myndigheder  

 udtrykkeligt må angive, hvad årsagen er til, at der foreligger åbenbar risiko  

 for alvorlig skade på et barns eller en ungs sundhed eller udvikling.  

 Opregningen er således udtryk for et krav om en udførlig begrundelse for den  

 afgørelse, der træffes.
Ad 1) og 2) Som typiske situationer kan nævnes mishandling eller andre alvorlige  

 overgreb, herunder seksuelle, samt svigtende omsorg, der dækker såvel  

 egentlig vanrøgt som utilstrækkelig opfyldelse af barnets/den unges basale  

 behov for fx mad, undervisning eller behandling.
En særlig form for svigtende  

 omsorg kan bestå i en adfærd fra forældremyndighedsindehaverens side, der  

 udelukkende er styret af dennes behov, hvorved barnet/den unge udsættes for  

 en ødelæggende omklamring, der forhindrer barnet eller den unge i at udvikle  

 sig på normal vis. Årsagerne til, at et barn eller en ung udsættes for  

 overgreb eller andre forhold, der udsætter barnet eller den unge for skade på  

 sundhed eller udvikling, kan være forskellige, men vil ofte skyldes alvorlige  

 problemer i familien i form af misbrug, sindslidelser eller svækket åndelig  

 og følelsesmæssig udvikling.
Disse forhold optræder ikke sjældent i  

 kombination med andre belastende faktorer, såsom svagt socialt netværk,  

 marginal arbejdsmarkedstilknytning, dårlig økonomi, eneansvar for barnet/den  

 unge og ustabile forhold, måske med skiftende partnere.
Ad 3) I visse tilfælde er det barnet eller den unge, der selv udviser så  

 betydelige vanskeligheder, at indgreb er nødvendigt.
Her vil de konstaterede  

 vanskeligheder hos barnet eller den unge i sig selv kunne begrunde indgrebet.  

 Det vil typisk dreje sig om børn eller unge med misbrugsproblemer eller  

 udtalte indlærings- og skoleproblemer samt børn med kriminel adfærd.  

 Årsagerne vil ofte hidrøre fra forhold, der nævnes ovenfor, men dette er  

 mindre afgørende - i relation til opfyldelsen af betingelserne for et  

 tvangsmæssigt indgreb - når der hos barnet eller den unge kan konstateres de  

 netop nævnte vanskeligheder.
Derimod kan det naturligvis i behandlingsmæssigt  

 øjemed være afgørende at få klarlagt årsagerne til problemerne.
Ad 4) I en del tilfælde er der tale om en samvirken af faktorer, der udsætter  

 barnet eller den unge for en åbenbar risiko for alvorlig skade på sundhed  

 eller udvikling.
Der vil ofte være tale om en kombination af utilstrækkelig  

 omsorg og konstaterede problemer hos barnet eller den unge, men ikke så  

 udtalte, at de i sig selv kan begrunde et tvangsmæssigt indgreb.
Det  

 karakteristiske for denne gruppe vil imidlertid være, at der hos barnet eller  

 den unge kan påvises problemer af adfærdsmæssig, følelsesmæssig eller  

 lignende art, og at hjemmemiljøet er ude af stand til at bidrage til en  

 løsning af barnets eller den unges problemer.
 Efter forslagets stk. 2 kan børn og unge-udvalget, når hensynet til barnet  

 eller den unge på afgørende måde taler for det, bestemme, at barnet eller den  

 unge skal anbringes uden for hjemmet efter stk. 1, selv om  

 forældremyndighedens indehaver og den unge, der er fyldt 15 år, giver  

 samtykke til anbringelse efter forslagets § 38, stk. 2, nr. 11.
Det afgørende kriterium for at anvende bestemmelsen er, at hensynet til  

 barnet eller den unge på afgørende måde taler derfor.
Hermed tænkes på  

 tilfælde, hvor det kan frygtes, at barnet eller den unge straks vil blive  

 krævet hjemgivet, selv om der skønnes behov for en længerevarende indsats  

 over for barnet/den unge og familien.
Som eksempel kan nævnes tilfælde, hvor  

 der kan herske tvivl om, hvorvidt samtykket er alvorlig ment, herunder om  

 forældremyndighedsindehaveren fuldt ud har forstået retsvirkningerne af en  

 anbringelse.
I øvrigt forudsætter anvendelsen af bestemmelsen, at  

 betingelserne i stk. 1, er opfyldt.
For forældremyndighedsindehaveren er konsekvensen, at barnet eller den  

 unge ikke frit kan hjemtages.
Derfor gælder de processuelle regler for en  

 afgørelse efter stk. 1, fuldt ud ved en afgørelse efter stk. 2.
 Efter stk. 3 er der mulighed for at anbringe en ung, der er fyldt 15 år,  

 uden for hjemmet imod forældremyndighedsindehaverens protest, når den unge  

 selv ønsker det.
Det er en betingelse for at anvende bestemmelsen, at anbringelsen skal  

 være af væsentlig betydning af hensyn til den unges særlige behov.
Denne  

 betingelse er den samme, som gælder for iværksættelsen af foranstaltninger  

 efter forslagets § 38 med samtykke.
Der er således tale om et lempeligere  

 kriterium end angivet i stk. 1. Det er endvidere en betingelse for anvendelse  

 af bestemmelsen i stk. 3, at problemerne ikke kan løses under den unges  

 fortsatte ophold i hjemmet.
 Da en afgørelse efter stk. 3 er frivillig i forhold til den unge, der er  

 fyldt 15 år, men tvangsmæssig i forhold til indehaveren af  

 forældremyndigheden, skal afgørelsen træffes efter de samme procedureregler,  

 som gælder for afgørelser om tvangsmæssig anbringelse.
Den unge kan selv rette henvendelse om anbringelse, men det er kommunen,  

 der afgør, om sagen skal fremmes.
Det er forudsat, at bestemmelsen ikke har  

 som formål at løse de almindelige generationskonflikter, der opstår, når de  

 unge gradvis frigør sig fra forældrene.
På den anden side er der et antal  

 tilfælde, hvor problemerne i hjemmet er af en sådan karakter, at forældrene  

 ikke bør kunne hindre iværksættelsen af en i øvrigt velbegrundet  

 foranstaltning, som den unge selv ønsker iværksat.
 I forslagets stk. 4 er der en udtrykkelig henvisning til, at afgørelser  

 efter stk. 1-3 kan træffes efter reglerne om foreløbige afgørelser, når  

 betingelserne herfor er opfyldt.
Til § 41 Bestemmelsen svarer til bistandslovens § 35 a.  

 Opretholdelse af en foranstaltning efter forslagets § 40 ud over 1 år fra  

 børn og unge-udvalgets afgørelse kræver således en fornyet afgørelse i  

 udvalget.
Er sagen indbragt for Ankestyrelsen eller forelagt for landsretten  

 eller Højesteret, regnes fristen fra den endelige afgørelse eller dom.
 Ved genbehandlingen skal der tages stilling til, om de materielle  

 betingelser for tvangsmæssigt at opretholde anbringelsen er opfyldt.
 Efter forslagets stk. 1, sidste pkt., kan børn og unge-udvalget,  

 Ankestyrelsen eller retten fastsætte en kortere frist for fornyet behandling  

 af sagen i udvalget.
Efter forslagets stk. 2 kan børn og unge-udvalget, Ankestyrelsen eller  

 retten undtagelsesvis fastsætte en længere frist for genbehandling.
Denne  

 mulighed kan kun benyttes i de tilfælde, hvor anbringelsen på forhånd må  

 forventes at blive af længere varighed.
Det er en betingelse for at anvende  

 bestemmelsen, at de forhold, der ligger til grund for afgørelsen, med stor  

 sikkerhed må antages at vedvare udover den normale 1 års periode, og at  

 hensynet til barnet eller den unge på afgørende måde taler for, at fristen  

 forlænges.
I den del af betingelsen, der relaterer sig til barnet eller den  

 unge, er det afgørende spørgsmål, hvorvidt selve sagens behandling vil være  

 belastende for barnet eller den unge.
 Til § 42 Efter bestemmelsen, der svarer til bistandslovens § 35 b,  

 kan børn og unge-udvalget, hvis forældremyndighedsindehaveren undlader at  

 lade et barn eller en ung undersøge eller behandle for en livstruende sygdom  

 eller en sygdom, der udsætter barnet eller den unge for varig og betydelig  

 invaliditet, træffe afgørelse om at gennemføre undersøgelsen eller  

 behandlingen.
I de tilfælde, hvor der udelukkende er behov for at sikre en lægelig  

 undersøgelse eller behandling, er det således ikke nødvendigt at foretage en  

 anbringelse af barnet eller den unge.
Der vil efter bestemmelsen være  

 mulighed for at lade behandlingen foregå ambulant, således at barnet eller  

 den unge i øvrigt har ophold i hjemmet.
En afgørelse om lægelig behandling  

 indebærer, at barnet eller den unge i fornødent omfang kan indlægges under  

 behandlingen.
Afgørelsen vil også kunne omfatte tilfælde, hvor der er tale om  

 flere på hinanden følgende behandlinger med kort tidsinterval, og hvor barnet  

 eller den unge i de mellemliggende perioder kan opholde sig i hjemmet.
Her  

 vil afgørelsen kunne træffes således, at den dækker det samlede  

 behandlingsforløb.
Anvendelsen af bestemmelsen forudsætter ligesom ved indlæggelse på sygehus  

 til undersøgelse efter forslagets § 37, at der foreligger tilslutning fra den  

 behandlende overlæge.
Det bør endvidere oplyses fra sygehus eller behandlende  

 læge, hvilken behandling barnet eller den unge har behov for, og hvilke  

 konsekvenser det vil få, hvis denne behandling undlades.
Det må i øvrigt  

 formodes, at initiativet til en afgørelse oftest vil udgå fra lægelig side,  

 eksempelvis i forbindelse med et behov for blodtransfusion i tilslutning til  

 anden behandling, som forældremyndighedsindehaveren ikke modsætter sig.
Bestemmelsen giver kun adgang til at træffe afgørelse om lægelig  

 undersøgelse eller behandling, hvis der foreligger en livstruende sygdom  

 eller en sygdom, der udsætter barnet eller den unge for varig og betydelig  

 invaliditet.
Afgørelsen heraf vil i høj grad bero på den lægelige vurdering i  

 hvert enkelt tilfælde.
Afgrænsningen af især lidelser, der medfører varig og  

 betydelig invaliditet, kan være vanskelig.
Der bør imidlertid lægges vægt på,  

 at der også ved risiko for varig og betydelig invaliditet foreligger en  

 situation, hvor forældremyndighedsindehaverens ret til at træffe afgørelse må  

 vige til fordel for barnets eller den unges behov for nødvendig  

 lægebehandling.
Bestemmelsen angår alene adgangen til at tilsidesætte modstand fra  

 indehaveren af forældremyndigheden.
Hvis barnet eller den unge modsætter sig  

 behandlingen, må det afgøres ud fra de retningslinier, der i øvrigt gælder om  

 lægelig behandling imod patientens ønske, om behandlingen kan gennemføres.
I forhold til behandling på psykiatrisk afdeling gælder reglerne i lov om  

 tvang i psykiatrien.
De selvstændige rettigheder, der efter disse regler er  

 tillagt barnet eller den unge, kan ikke tilsidesættes ved en afgørelse efter  

 den foreslåede bestemmelse.
Derfor må barnets eller den unges holdning til  

 indlæggelsen indgå som en væsentlig del af beslutningsgrundlaget.
 I forslagets stk. 2 er der en udtrykkelig henvisning til, at afgørelsen  

 kan træffes efter reglerne om foreløbige afgørelser, når betingelserne herfor  

 er opfyldt.
Til § 43 Bestemmelsen, der med enkelte præciseringer viderefører  

 bistandslovens § 35 c, giver adgang til, at der kan træffes foreløbig  

 afgørelse om - gennemførelse af en undersøgelse, jf. forslagets § 37, - anbringelse uden for hjemmet, jf. forslagets § 40, - lægelig undersøgelse eller behandling, jf. forslagets § 42, - afbrydelse af forbindelsen m.v., jf. forslagets § 55, stk. 3, - forbud mod flytning eller hjemtagelse fra privat familiepleje, jf.  

 forslagets § 62, stk. 4, og - brev- og telefonkontrol, jf. forslagets § 106, stk. 2.
Betingelsen for at træffe en foreløbig afgørelse er, at en afgørelse om  

 iværksættelse af den pågældende foranstaltning af hensyn til barnets eller  

 den unges øjeblikkelige behov ikke kan afvente forelæggelse for børn og  

 unge-udvalget.
Herudover skal de betingelser i den bestemmelse, som den  

 foreløbige afgørelse angår, være opfyldt.
 Kompetencen til at træffe den foreløbige afgørelse er tillagt formanden  

 for børn og unge-udvalget eller i dennes forfald næstformanden.
 Efter forslagets stk. 2 skal forældremyndighedsindehaveren og eventuelle  

 andre parter inden 24 timer efter iværksættelsen af den foreløbige afgørelse  

 have skriftlig meddelelse om afgørelsen samt en begrundelse for afgørelsen.  

 Meddelelsen skal tillige indeholde oplysning om retten til efter  

 forvaltningsloven at se sagens akter og til at udtale sig om sagen samt om  

 retten til vederlagsfri advokatbistand.
24 timers fristen for meddelelsen til forældremyndighedsindehaveren og  

 eventuelle andre parter regnes fra iværksættelsen af den foreløbige  

 afgørelse.
Tidspunktet for iværksættelsen vil være det tidspunkt, hvor  

 afgørelsen føres ud i livet.
I de tilfælde, hvor afgørelsen ikke umiddelbart  

 kan effektueres, fordi barnet eller den unge holdes skjult, vil  

 iværksættelsen være det tidspunkt, hvor kommunen tager skridt til  

 iværksættelse af afgørelsen, fx ved at anmode politiet om bistand til at få  

 barnet eftersøgt.
Efter forslagets stk. 3 skal den foreløbige afgørelse snarest muligt og  

 senest inden 7 dage forelægges børn og unge-udvalget til godkendelse, uanset  

 om foranstaltningen er ophørt.
Også 7-dages fristen for forelæggelse for børn  

 og unge-udvalget regnes fra iværksættelsen, jf. ovenfor.
Med 7 dage menes som  

 hidtil kalenderdage.
Ved beregningen af 7-dages fristen medregnes dagen for  

 iværksættelsen samt søn- og helligdage.
Godkendelsen efter stk. 3 drejer sig alene om den foreløbige afgørelse,  

 som formanden har truffet, og bedømmelsen sker med udgangspunkt i det  

 beslutningsgrundlag, som forelå, da formanden traf sin afgørelse.
Der skal  

 således ikke på dette tidspunkt tages stilling til, om der er grundlag for at  

 træffe en endelig afgørelse om fx barnets eller den unges anbringelse uden  

 for hjemmet.
 Ved godkendelsen skal udvalget tage stilling til, om betingelserne for den  

 pågældende foranstaltning var opfyldt, og om foranstaltningen af hensyn til  

 barnets eller den unges øjeblikkelige behov ikke kunne afvente, at der blev  

 holdt et møde i børn og unge-udvalget.
Efter forslagets stk. 4 har en foreløbig afgørelse, der er godkendt efter  

 stk. 3, gyldighed i 1 måned.
I dette tilfælde beregnes fristen fra afgørelsen  

 om godkendelsen i børn og ungeudvalget.
I de tilfælde, hvor foranstaltningen er ophørt inden udløbet af fristen i  

 forslagets stk. 4, kræves der ikke fornyet forelæggelse for børn og  

 unge-udvalget.
Da formålet med at kræve sagen forelagt på ny er at tage  

 stilling til barnets eller den unges fremtidige forhold, er der ikke grundlag  

 for at kræve forelæggelse af sagen, hvis foranstaltningen er ophørt.
 Der er imidlertid 2 undtagelser fra bestemmelsen om gyldighedsperioden for  

 en foreløbig afgørelse.
For det første afgørelse om undersøgelse efter forslagets § 37. En sådan  

 afgørelse skal ikke forelægges udvalget inden 1 måned, da afgørelsen om en  

 undersøgelse efter forsalgets § 37, jf. § 43, stk. 4, har gyldighed, indtil  

 undersøgelsen er afsluttet, dog højst 2 måneder.
I dette tilfælde regnes  

 fristen fra formandens afgørelse.
 For det andet forbud mod flytning eller hjemtagelse fra privat  

 familiepleje, jf. forslagets § 62, stk. 4. En sådan afgørelse ændrer ikke, at  

 der fortsat er tale om et privat plejeforhold, og afgørelsen har gyldighed,  

 indtil der træffes en ny afgørelse om flytning eller hjemtagelse.
Der er adgang til at klage over foreløbige afgørelser, jf. forslagets §  

 120. I det omfang, der ikke skal ske fornyet forelæggelse for børn og  

 unge-udvalget inden 1 måned, er dette en selvfølge.
Godkendelsen inden 7 dage  

 er da den endelige afgørelse.
Der er imidlertid også adgang til at indbringe  

 børn og unge-udvalgets godkendelse af formandens foreløbige afgørelse for  

 Ankestyrelsen og dermed en mulighed for at få prøvet grundlaget for den  

 foreløbige afgørelse også i de tilfælde, hvor sagen på ny forelægges udvalget  

 til endelig afgørelse inden udløbet af gyldighedsperioden (1 måned) for den  

 foreløbige afgørelse.
 For at undgå at sagen behandles flere steder samtidig er det fastsat, at  

 klagen over den foreløbige afgørelse ikke kan behandles i Ankestyrelsen,  

 sålænge der verserer en sag efter forslagets § 40 ved udvalget, dvs. at sagen  

 ikke kan behandles, før endelig afgørelse er truffet, eller barnet eller den  

 unge er hjemgivet.
Efter forslagets stk. 5 har chefen for Den Sociale Ankestyrelse adgang til  

 at iværksætte en foreløbig afgørelse.
Derudover kan det undtagelsesvis  

 bestemmes af Ankestyrelsen, at den foreløbige afgørelse skal godkendes i  

 Ankestyrelsen inden for 7-dages fristen i stk. 3.
 Til § 44 Bestemmelsen, der er udbygget i forhold til  

 bistandslovens § 36, fastsætter, at foranstaltninger efter forslagets §§ 38,  

 39 og 40 skal ophøre, når formålet er nået, eller når de ikke opfylder deres  

 formål under hensyn til barnets eller den unges særlige behov, eller når den  

 unge fylder 18 år.
Bestemmelsen i stk. 1 er en lovfæstelse af det grundlæggende princip, at  

 en hjælpeforanstaltning skal ophøre, når der ikke længere er behov for den,  

 eller når den ikke længere gør gavn.
Heri ligger også et krav om, at kommunen  

 af egen drift skal vurdere, om foranstaltningen fortsat opfylder sit formål.
Efter bestemmelsen er det kommunen, der har kompetencen til at træffe  

 afgørelse om hjemgivelse, når et barn eller en ung er anbragt uden for  

 hjemmet uden samtykke.
Afgørelse om, at et barn eller en ung, der er anbragt  

 uden samtykke, ikke kan hjemgives, træffes dog af børn og  

 unge-udvalget.
Nægtet hjemgivelse forudsætter, at betingelserne for at  

 opretholde den tvangsmæssige anbringelse fortsat er til stede, jf. forslagets  

 § 40. Sagen må derfor forelægges til afgørelse i børn og unge-udvalget, hvis  

 en begæring om hjemgivelse ikke kan imødekommes.
De parter, der kan begære en  

 hjemgivelse, er forældremyndighedens indehaver og den unge, der er fyldt 15  

 år.
Praksis viser, at der kan være behov for at kunne støtte unge ud over det  

 18. år med de foranstaltninger, der retter sig mod børn og unge.
Der er  

 derfor efter forslagets stk. 2 mulighed for, at foranstaltninger i form af  

 personlig rådgiver, en fast kontaktperson eller døgnophold med den unges  

 samtykke kan opretholdes, indtil den unge fylder 20 år.
 Det fremgår af Socialforskningsinstituttets arbejdsnotat fra marts 1997:  

 »Når børn og unge anbringes«, at der kun i begrænset omfang følges  

 op med en målrettet støtte til såvel barnet eller den unge som til den  

 samlede familie, når en anbringelse er bragt til ophør.
 Stk. 3 og 4 er nye, men der er tale om en præcisering af en forpligtelse,  

 som allerede i dag påhviler kommunen i forbindelse med, at der forud for  

 anbringelsen skal udarbejdes en plan, der også skal tage stilling til, hvad  

 der skal ske med barnet eller den unge og familien i tiden efter  

 anbringelsen.
I bestemmelsens stk. 3 fastsættes derfor, at der forud for en hjemgivelse  

 skal ske en (sidste) revision af planen, jf. forslagets § 51, med henblik på  

 den støtte, der kan tilbydes familien i forbindelse med selve hjemgivelsen og  

 på lidt længere sigt efter hjemgivelsen.
I planen anføres fx, om der skal  

 ydes rådgivning og vejledning, om barnet skal være i dagtilbud, eller om der  

 gør sig særlige forhold gældende med hensyn til skolegang, fritidsaktiviteter  

 og lignende.
Bestemmelsen angiver endvidere i stk. 4, at der også forud for ophør af en  

 anbringelse uden for hjemmet som følge af, at den unge er fyldt 18 år, skal  

 ske en (sidste) revision af planen, jf. forslagets § 51, med henblik på  

 hvilken form for støtte og vejledning, der ydes den unge med hensyn til  

 boligforhold, uddannelse og arbejde samt personlig rådgivning.
I planen  

 anføres endvidere særlige forhold i forbindelse med selve udslusningen fra  

 anbringelsesstedet.
Det er den unge alene (og altså ikke forældrene), der er part i forhold  

 til foranstaltninger, der rækker ud over det 18. år.
Kommunen må i god tid,  

 inden den unge fylder 18 år, tage planen op til vurdering med henblik på den  

 videre støtte og vejledning.
Den unges partsstatus betyder, at det er den  

 unges egen opholdskommune, der skal træffe afgørelsen.
Til § 45 Bestemmelsen svarer til bistandslovens § 36 a.
Såfremt  

 kommunen ikke foretager fornødne undersøgelser, kan det sociale nævn således  

 efter forslagets stk. 1 træffe afgørelse om, at der skal iværksættes  

 undersøgelse og pålægge kommunen at gennemføre afgørelsen.
 Hvis der er behov for foranstaltninger efter forslagets § 38, og kommunen  

 undlader at iværksætte disse, kan nævnet efter forslagets stk. 2 pålægge  

 kommunen at træffe afgørelse eller selv træffe en foreløbig afgørelse om  

 foranstaltninger og pålægge kommunen at gennemføre afgørelsen.
 Efter forslagets stk. 3 har Den Sociale Ankestyrelse samme beføjelser som  

 nævnet og kan tillige træffe afgørelse efter forslagets §§ 37, 40 og 42 og  

 pålægge kommunen at gennemføre afgørelsen.
Der er tale om en beføjelse for såvel det sociale nævn som Ankestyrelsen  

 til af egen drift at tage en sag op, hvis en kommune undlader at foretage  

 undersøgelser eller iværksætte foranstaltninger.
Det er således ikke  

 nødvendigt, at der foreligger en henvendelse om indgriben, selv om dette vil  

 være det almindeligste.
Der er ingen begrænsning med hensyn til, hvem der kan  

 rette henvendelse om iværksættelse af undersøgelse eller foranstaltninger.  

 Eksempelvis vil også et barn eller en ung kunne henvende sig.
Oftest vil  

 anledningen til at tage en sag op dog være en henvendelse fra andre  

 myndigheder, et sygehus eller slægtninge.
 Det sociale nævn og Ankestyrelsen afgør selv, om henvendelsen skal  

 realitetsbehandles.
Til § 46 Bestemmelsen svarer til bistandslovens § 36 b.
Det er  

 kommunen, der har ansvaret for, at de afgørelser, der træffes af børn og  

 unge-udvalget eller af formanden for udvalget efter reglerne om foreløbige  

 afgørelser, bliver ført ud i livet.
 Efter bestemmelsen kan kommunen om fornødent forlange bistand af politiet  

 til at gennemføre afgørelser efter forslagets §§ 37, 40 og 42.
Det er i alle tilfælde, hvor der er truffet afgørelse om at gennemføre en  

 foranstaltning tvangsmæssigt, væsentligt, at den trufne afgørelse gennemføres  

 på en måde, der belaster barnet eller den unge mindst muligt.
Heri ligger, at  

 der skal udvises så megen hensynsfuldhed og skånsomhed som muligt i det  

 enkelte tilfælde.
Dette gælder også i de tilfælde, hvor der skønnes behov for  

 at bede om politiets bistand.
Til § 47 Bestemmelsen erstatter bistandslovens § 66. Efter  

 bestemmelsens stk. 1 har den stedlige kommune kompetencen til at godkende  

 opholdssteder for indtil 4 personer.
Efter bestemmelsen er der tale om en  

 generel godkendelse af opholdsstedet, som egnet til at modtage børn og unge,  

 der skal anbringes uden for hjemmet.
Ved en generel godkendelse giver myndigheden udtryk for, at opholdsstedet  

 anses for egnet til, at det kan benyttes til ophold for et bestemt antal børn  

 og unge.
Foruden pladsantal skal godkendelsen nærmere angive de aldersgrupper  

 samt særlige karakteristika hos de børn og unge, som stedet er fundet egnet  

 til at modtage.
Efter stk. 2 foreslås kompetencen til at godkende opholdssteder for mere  

 end 4 personer tillagt amtskommunen.
Baggrunden for forslaget er et ønske om,  

 at overblikket over anbringelsessteder af institutionslignende karakter  

 ligger hos amtskommunen, som efter forslagets § 49 har forsyningsansvaret for  

 døgninstitutioner for børn og unge.
 Med godkendelsesbeføjelsen efter stk. 1 og 2 følger en forpligtelse for  

 kommunen/amtskommunen til at føre et almindeligt tilsyn med godkendte  

 opholdssteder.
 Det forudsættes, at kommunen ved godkendelse af opholdssteder i fornødent  

 omfang indhenter sagkyndig bistand fra amtskommunen, og at der sker en  

 orientering af amtskommunen om meddelte godkendelser, således at der fortsat  

 er mulighed for at udarbejde regionale oversigter over samtlige  

 anbringelsesmuligheder.
 Efter bestemmelsen er der fortsat mulighed for, at de sociale myndigheder  

 kan anvende opholdssteder, der er godkendt af andre myndigheder, fx af  

 Undervisningsministeriet for så vidt angår kostskoler og efterskoler.
 Efter forslagets stk. 3 kan afgørelser efter stk. 1 og stk. 2 ikke  

 indbringes for anden administrativ myndighed.
Til § 48 Bestemmelsen svarer til bistandslovens § 66 a, stk. 1.  

 For ophold i anbringelsessteder - bortset fra døgninstitutioner - afholder  

 den anbringende kommune de samlede udgifter og får 50% refunderet af  

 amtskommunen.
For opholdssteder, hvis økonomi ikke er baseret på et godkendt  

 budget, omfatter opholdsbetalingen løn, kost og logi, lommepenge m.v.
Der kan  

 desuden afholdes udgifter til særlige ydelser, som barnet eller den unge har  

 behov for under anbringelsen.
Til § 49 Bestemmelsens stk. 1 svarer til bistandslovens § 96, stk.  

 1. Det er således fortsat amtskommunens opgave at sørge for, at der er det  

 nødvendige antal døgninstitutionspladser til de børn og unge, som kommunerne  

 i amtskommunen har besluttet at anbringe uden for hjemmet.
Dette gælder, hvad  

 enten det er på grund af pasningsbehov, herunder aflastning, eller fordi der  

 er behov for en særlig socialpædagogisk indsats på grund af  

 adfærdsvanskeligheder, en betydelig og varig nedsat fysisk eller psykisk  

 funktionsevne eller andet.
Amtskommunen har tillige forpligtelse til at  

 stille dagpladser til rådighed for ambulant behandling af børn og unge med  

 sociale adfærdsproblemer.
Forslagets stk. 2 svarer til bistandslovens § 96, stk. 2, med den ændring,  

 at der ikke skal indgås en overenskomst med de selvejende institutioner.
En  

 aftale er tilstrækkelig.
 Til § 50 Bestemmelsen er en sammenskrivning af bistandslovens §§  

 66 a, stk. 2, og 100. Efter bestemmelsen betaler forældrene og barnet eller  

 den unge for det formidlede døgnophold efter regler, som fastsættes af  

 socialministeren.
Til § 51 Bestemmelsen svarer til bistandslovens § 66 b.
I  

 bestemmelsen opstilles særlige krav til kommunens videre behandling af en sag  

 i de tilfælde, hvor kommunens undersøgelse har ført til, at den mest  

 formålstjenlige foranstaltning må anses at være en anbringelse uden for  

 hjemmet.
Dette gælder, hvadenten anbringelsen sker med samtykke eller  

 iværksættes tvangsmæssigt.
Efter forslagets stk. 1 skal der udarbejdes en plan for barnets eller den  

 unges ophold, forinden der træffes afgørelse om at anbringe barnet eller den  

 unge uden for hjemmet.
Udarbejdelse af en plan skal tjene til at gøre  

 kommunernes overvejelser målrettede og systematiske, og kravet om planlægning  

 af indsatsen, før denne iværksættes, skal bidrage til en kontinuitet i  

 børnesagerne, som må tillægges stor betydning.
I forslagets stk. 2 opregnes de elementer, som planen i alle tilfælde skal  

 indeholde en beskrivelse af.
Planen skal ikke indeholde en detailleret  

 tilrettelæggelse af de mere praktiske forhold vedrørende anbringelsen, men  

 skal præcisere de overordnede forhold vedrørende barnet eller den unge.
Uanset om anbringelsen er frivillig eller sker tvangsmæssigt, er planens  

 centrale element angivelsen af formålet med anbringelsen.
For en frivillig  

 anbringelse efter forslagets § 38, stk. 2, nr. 11, er angivelsen af formålet  

 tillige knyttet til bestemmelsen i forslagets § 52 om det informerede  

 samtykke, idet det heri er fastsat, at samtykke fra forældremyndighedens  

 indehaver og den unge, der er fyldt 15 år, skal omfatte formålet med  

 anbringelsen.
Det må således beskrives, hvad der ønskes opnået med  

 anbringelsen uden for hjemmet, dvs. hvorfor en anbringelse må anses for at  

 kunne løse de problemer og vanskeligheder hos barnet og den unge, som  

 undersøgelsen har klarlagt.
Planen skal tillige angive anbringelsens forventede varighed.
Det kan i  

 praksis være vanskeligt at angive tidsperspektivet ved en anbringelse, men  

 det må anses for vigtigt, at det konkret overvejes, hvilken tid opnåelse af  

 formålet må anses at kræve, og at forældrene får kendskab til resultatet af  

 disse overvejelser.
Varigheden vil være et væsentligt forhold for forældrene  

 ved enhver anbringelse.
Planen skal herudover tage stilling til de særlige forhold vedrørende  

 barnets eller den unges pleje, behandling, uddannelse m.v., som den konkrete  

 situation giver anledning til.
Det bør tillige beskrives, hvilken type af de  

 forskellige opholdssteder der menes egnet til at klare barnets eller den  

 unges problemer.
Kan det forudses, at der vil blive tale om successiv  

 anvendelse af forskellige typer af opholdssteder, bør beskrivelsen omfatte  

 dette forhold.
 I Socialforskningsinstituttets arbejdsnotat fra marts 1997 »Når børn  

 og unge anbringes« fremhæves, at der i et meget stort antal  

 anbringelsessager ikke følges op med støtte til forældrene, mens barnet eller  

 den unge er anbragt uden for hjemmet, selvom årsagen til anbringelsen i  

 flertallet af tilfældene også skyldes forhold hos forældrene.
 Det er derfor i bestemmelsen præciseret, at planen skal angive, hvilke  

 foranstaltninger der selvstændigt påtænkes iværksat til støtte for familien,  

 mens barnet eller den unge er anbragt uden for hjemmet og i tiden derefter.  

 Dette krav skal ses på baggrund af, at det er afgørende for en vellykket  

 indsats, at der er tale om en helhedsorienteret indsats, der også målretter  

 sig mod årsagerne til anbringelsen, og som omfatter både barnet eller den  

 unge og familien.
Behovet for en anbringelse på frivilligt grundlag kan opstå så akut, at  

 det ville være i modstrid med formålet med anbringelsen at lade denne afvente  

 udarbejdelse af en plan.
Efter forslagets stk. 3 skal det i sådanne tilfælde  

 være tilstrækkeligt med en kortfattet angivelse af formålet med anbringelsen.  

 Kommunen skal da så hurtigt som muligt opstille en egentlig plan.
Ved en akut  

 anbringelse bør en sådan efterfølgende plan normalt foreligge senest 14 dage  

 efter anbringelsen.
For foreløbige anbringelser uden samtykke gælder  

 der særlige regler med hensyn til frister, jf. forslagets § 43.
 Til § 52 Bestemmelsen, der svarer til bistandslovens § 66 c,  

 opstiller kvalitative krav til samtykket til en anbringelse uden for hjemmet.  

 Hensigten hermed er, at indehaveren af forældremyndigheden i højere grad vil  

 føle sig forpligtet af sit samtykke, og at forældremyndighedens indehaver med  

 sin accept af formålet med anbringelsen, også vil acceptere at indgå i et  

 samarbejde med kommunen til gavn for barnet og den unge.
Henvisningen til forslagets § 51 indebærer ikke, at der skal foreligge  

 samtykke til samtlige elementer i planen.
Derimod skal planen beskrive  

 formålet, og denne beskrivelse danner grundlaget for afgivelsen af samtykket  

 fra indehaveren af forældremyndigheden og tillige fra den unge, når denne er  

 fyldt 15 år.
 Til § 53 Bestemmelsen afløser med en præciserende ændring i stk. 2  

 bistandslovens § 66 d.
Som en konsekvens af den plan, der skal udarbejdes, både når anbringelsen  

 sker på frivilligt og på tvangsmæssigt grundlag, fremgår det direkte, at  

 kommunens valg af anbringelsessted skal træffes i overensstemmelse med  

 planen.
Vedrørende ændring af anbringelsessted gælder reglen i stk. 2, jf.  

 nærmere bemærkningerne hertil.
 Retten til at bestemme over en række personlige forhold vedrørende barnet  

 eller den unge vil også under en anbringelse tilkomme forældremyndighedens  

 indehaver.
 Det præciseres i bestemmelsen, at de afgørelser, som kommunen har  

 kompetence til at træffe vedrørende barnets eller den unges forhold under  

 opholdet uden for hjemmet, skal angå forhold, som det under hensyn til  

 formålet med anbringelsen må anses for nødvendigt at træffe bestemmelse om.
 Afgrænsningen mellem forældrenes og kommunens kompetence til at træffe  

 bestemmelse over barnet eller den unge under opholdet uden for hjemmet ligger  

 således i formålet med anbringelsen.
De afgørelser, som kommunen kan komme til at træffe, kan angå såvel  

 forhold, som udtrykkeligt er omhandlet i planen som forhold, der er nye eller  

 uomtalte.
En række praktiske spørgsmål om barnets eller den unges dagligdag  

 kan ligeledes nødvendiggøre en egentlig afgørelse fra kommunens side, såfremt  

 der opstår konflikter med forældrene om disse spørgsmål.
Særligt skal nævnes, at kommunen om nødvendigt kan træffe afgørelse om  

 undersøgelse og lægebehandling af barnet eller den unge, herunder træffe  

 afgørelse om indlæggelse til behandling på sygehus, såvel på somatisk som på  

 psykiatrisk afdeling.
Sådanne afgørelser bør dog så vidt muligt træffes i  

 forståelse med forældrene.
Fremsætter forældremyndighedens indehaver anmodning om at få barnet eller  

 den unge undersøgt for egen regning hos en læge, psykolog eller anden  

 sagkyndig, som de selv vælger, træffer kommunen afgørelse om, hvorvidt  

 anmodningen kan efterkommes.
En sådan anmodning bør som udgangspunkt  

 efterkommes, medmindre ganske tungtvejende modstående hensyn gør sig  

 gældende.
Disse hensyn må vurderes i forhold til formålet med anbringelsen  

 samt en eventuel risiko for, at den ønskede undersøgelse kan volde barnet  

 eller den unge skade.
Forslagets stk. 2 indeholder en særlig regel vedrørende afgørelser om  

 ændringer af barnets eller den unges anbringelsessted.
Bestemmelsen gælder  

 både de tilfælde, hvor der er givet samtykke til anbringelsen, og de  

 tilfælde, hvor anbringelsen er gennemført tvangsmæssigt.
 At en ændring af barnets eller den unges anbringelsessted er udskilt til  

 behandling efter en særlig regel skal ses på baggrund af, at en afgørelse om  

 ændret anbringelsessted ofte af forældrene vil føles som en meget indgribende  

 afgørelse.
Efter bestemmelsen vil en afgørelse om ændring af anbringelsessted kun  

 kunne træffes, hvis der foreligger samtykke hertil fra forældremyndighedens  

 indehaver og den unge, der er fyldt 15 år, eller ved at der træffes en  

 afgørelse (ved frivillige anbringelser) eller en fornyet afgørelse (ved  

 tvangsmæssige anbringelser) efter forslagets § 40. Ved en frivillig  

 anbringelse medfører en afgørelse efter forslagets § 40, at anbringelsen  

 bliver tvangsmæssig.
Såfremt forældremyndighedens indehaver fortsat er enig i  

 selve anbringelsen, kan den tvangsmæssige anbringelse konverteres til en  

 frivillig ved et nyt samtykke fra forældremyndighedens indehaver.
Kan samtykke ikke opnås, skal der således ske en efterprøvelse af, om  

 betingelserne for en tvangsmæssig anbringelse er opfyldt.
Flytningen kan ikke  

 iværksættes, før en afgørelse foreligger.
Er behovet for en flytning så akut,  

 at den ikke kan afvente en behandling i børn og unge-udvalget, vil en  

 afgørelse eventuelt kunne træffes som en foreløbig afgørelse efter reglerne  

 herom.
 En afgørelse om ændring af anbringelsesstedet, der træffes af børn og  

 unge-udvalget, vil kunne indbringes for Ankestyrelsen og landsretten i medfør  

 af de almindelige klagebestemmelser for afgørelser efter forslagets § 40.
Behandlingen i børn og unge-udvalget angår som nævnt spørgsmålet om  

 betingelserne i forslagets § 40 er opfyldt.
Valg af anbringelsessted - både  

 typen af anbringelsesstedet og det konkrete valg - henhører derimod under  

 kommunens kompetence.
Valget af anbringelsessted vil i overensstemmelse med  

 de almindelige klageregler kunne indbringes for det sociale ankenævn.
Det er  

 væsentligt, at forældremyndighedens indehaver og den unge, der er fyldt 15  

 år, bliver gjort opmærksom på, at behandlingen i børn og unge-udvalget ikke  

 angår selve valget af anbringelsesstedet.
Den særlige regel i forslagets § 53, stk. 2, finder kun anvendelse på de  

 egentlige flyttesituationer, hvor ændringen af anbringelsesstedet er bestemt  

 af det formål, der søges opnået ved anbringelsen.
Bestemmelsen omfatter  

 således ikke de flytninger, der nødvendiggøres af udefra kommende  

 begivenheder, såsom lukning af en døgninstitution eller plejefamiliens ophør  

 som plejefamilie.
Indlæggelse af barnet eller den unge på sygehus er heller  

 ikke en ændring af anbringelsesstedet i bestemmelsens forstand, selv om der  

 er tale om en fysisk flytning af barnet eller den unge.
Til § 54 Bestemmelsen svarer i det væsentlige til bistandslovens §  

 66 f.
Efter stk. 1 skal der senest 3 måneder efter anbringelsen ske en  

 vurdering af planen, jf. forslagets § 51, med henblik på eventuel revision af  

 denne.
Den relativ korte tidsfrist for en fornyet vurdering af planen skal  

 ses på baggrund af, at selve anbringelsen vil være en radikal ændring i  

 barnets eller den unges tilværelse, som kan medføre, at nye eller ændrede  

 behov viser sig med deraf følgende krav til indsatsen.
 I den efterfølgende periode skal der ske en vurdering af planen med højst  

 6 måneders mellemrum.
Viser der sig behov for en revision af planen, må forældrene medinddrages,  

 og en afgørelse om revision skal så vidt muligt træffes i forståelse med  

 forældremyndighedens indehaver og barnet eller den unge.
Spørgsmål om ændring  

 af planen kan også rejses af forældremyndighedens indehaver eller den unge,  

 der er fyldt 15 år.
Kompetencen til at træffe afgørelse om ændring af planen  

 tilkommer kommunen.
Som noget nyt understreges det i bestemmelsen, at bedømmelsesgrundlaget  

 for vurderingen om en revision af planen er den lovfæstede løbende kontakt  

 med barnet eller den unge og dermed med anbringelsesstedet, jf. forslagets §  

 53. Hermed fremhæves, at det konkrete anbringelssteds iagttagelser m.v. med  

 barnets eller den unges forhold må udgøre et væsentligt element i vurderingen  

 af planen og en eventuel revision af denne.
Det er vigtigt, at kommunen er  

 opmærksom på, om der på grund af sagens karakter kan være behov for, at  

 anbringelsesstedet modtager en nødvendig supervision.
Det understreges  

 tillige, at familiens forhold under barnets eller den unges ophold uden for  

 hjemmet skal inddrages i vurderingen af planen.
 I bestemmelsen præciseres, at i vurderingen af, om planen skal revideres,  

 også skal indgå, om der skal ske ændringer af den indsats, der målrettes mod  

 forældrene under barnets eller den unges ophold uden for hjemmet, jf.  

 bemærkningerne til forslagets § 51.
 Efter forslagets stk. 2 må en kommune ikke foretage anbringelser i en  

 anden kommune end barnets eller den unges opholdskommune uden forud at  

 underrette den stedlige kommune.
 Til § 55 Bestemmelsen svarer med redaktionelle ændringer til  

 bistandslovens § 67, dog således at en afgørelse om overvåget samvær efter  

 bestemmelsens stk. 3, uanset periodens længde, altid skal træffes af børn og  

 unge-udvalget.
I forslagets stk. 1 fastslås det direkte i loven, at der er en ret til  

 samvær og kontakt mellem forældrene og barnet eller den unge under  

 anbringelsen uden for hjemmet.
Ret til samvær omfatter både en ret for  

 forældrene til at besøge barnet eller den unge og en ret til, at barnet eller  

 den unge kan besøge forældrene.
Ret til kontakt omfatter også brev- og  

 telefonkontakt.
Udtrykket forældrene dækker både forældremyndighedens  

 indehaver og den af forældrene, der ikke har del i forældremyndigheden, men  

 som har en samværsret, der enten er aftalt mellem forældrene eller er fastsat  

 af statsamtet.
Det pålægges kommunen at sørge for, at forbindelsen mellem forældrene og  

 barnet eller den unge holdes ved lige.
Denne aktive forpligtelse for kommunen  

 vil især få betydning, når det drejer sig om problemfyldte og svage forældre.
En ret til samvær og kontakt, der er fastsat af statsamtet i medfør af §§  

 17, 18 og 26 i lov om forældremyndighed og samvær, for den af forældrene, der  

 ikke har del i forældremyndigheden, opretholdes under barnets eller den unges  

 anbringelse uden for hjemmet.
Statsamtets adgang til efter loven om  

 forældremyndighed og samvær at fastsætte eller ændre samvær og kontakt  

 berøres ikke af anbringelsen.
 Hvis betingelserne i stk. 2-4 er opfyldt, kan der imidlertid træffes  

 afgørelse om at regulere eller midlertidigt ophæve den af statsamtet  

 fastsatte ret til samvær og kontakt.
Udgangspunktet for samværet og kontakten med barnet eller den unge vil for  

 den af forældrene, der ikke har del i forældremyndigheden, være den af  

 statsamtet fastsatte ret.
Kommunen har således ikke kompetence til at  

 tillægge den af forældrene, der ikke har del i forældremyndigheden, en  

 videregående ret til samvær og kontakt med barnet eller den unge end den, der  

 til enhver tid er fastsat af statsamtet.
Kommunen kan således ikke lempe et  

 af statsamtet fastsat vilkår for samværet, fx om overvågning eller deponering  

 af pas.
Kommunen kan derimod inden for den af statsamtet fastsatte  

 tidsmæssige ramme tilrettelægge den praktiske afvikling af samværet, fx  

 fordele samværet over 2 dage.
Hviler en ret til samvær og kontakt på en aftale forældrene imellem, er  

 det den aftalte ret, der danner udgangspunkt for samværet og kontakten mellem  

 barnet eller den unge og den af forældrene, der ikke har del i  

 forældremyndigheden.
Også i disse tilfælde kan der, hvis betingelserne i stk.  

 2-4 er opfyldt, træffes afgørelse om at regulere eller midlertidigt afbryde  

 det aftalte samvær.
Bedsteforældre, andre nære pårørende, naboer og andre personer i barnets  

 eller den unges dagligdag kan have haft tætte relationer til barnet eller den  

 unge, som det kan være af betydning at opretholde under anbringelsen uden for  

 hjemmet.
Kontakten til nære slægtninge bør af kommunen støttes i det omfang,  

 det findes at være til gavn for barnet eller den unge, men en lovfæstet ret  

 til samvær med barnet eller den unge tilkommer alene forældrene.
En eventuel begrænsning eller afbrydelse af barnets eller den unges  

 kontakt med andre end forældrene kan besluttes af kommunen efter den  

 almindelige regel, der giver kommunen kompetence til at træffe afgørelser om  

 barnets eller den unges forhold under anbringelsen, jf. forslagets § 53, stk.  

 1. Kommunens afgørelse om barnets eller den unges kontakt med andre end  

 forældrene kan - i lighed med andre afgørelser under anbringelsen - af  

 forældremyndighedens indehaver eller den unge, der er fyldt 15 år, påklages  

 til det sociale nævn.
Dette gælder såvel de tilfælde, hvor kommunen træffer  

 afgørelse om at begrænse eller afbryde en kontakt, som forældremyndighedens  

 indehaver ønsker opretholdt som de tilfælde, hvor kommunen mod  

 forældremyndighedsindehaverens ønske træffer afgørelse om, at en kontakt  

 mellem barnet eller den unge og en pårørende eller anden person skal  

 opretholdes.
Afviklingen af samværet og kontakten kan rejse en række praktiske  

 problemer, og forslagets stk. 2 hjemler en adgang for kommunen til at  

 fastsætte omfanget og udøvelsen af samværet eller kontakten mellem forældrene  

 og barnet eller den unge.
Det kan dreje sig såvel om tilrettelæggelsen af de  

 gensidige besøg som om, hvorledes brev- og telefonkontakten skal foregå.  

 Efter stk. 2 har kommunen endvidere adgang til at fastsætte nærmere vilkår  

 for samværet, fx at samværet skal foregå et bestemt sted.
Kommunens adgang  

 til at regulere samværets praktiske afvikling har til hensigt at tilgodese  

 barnet eller den unge, og det præciseres i bestemmelsen, at der ved  

 afgørelsen skal lægges særlig vægt på hensynet til barnet eller den unge og  

 formålet med anbringelsen.
Loven sætter en grænse for, i hvilket omfang kontakt- og samværsretten kan  

 reguleres af kommunen.
Efter stk. 2, 3. pkt., kan der således ikke efter 1.  

 pkt. træffes afgørelser, der medfører, at samvær og kontakt kun må finde sted  

 mindre end en gang hver måneden (kalendermåned). En afgørelse, som medfører,  

 at samvær og kontakt kun må finde sted mindre end en gang hver måned, vil  

 være at betragte som en afgørelse om afbrydelse af forbindelsen mellem  

 forældrene og barnet eller den unge og skal behandles efter reglerne herom,  

 jf. stk. 3.
Der kan ikke generelt fastsættes en tidsmæssig ramme for samværets  

 varighed.
Det må bero på en konkret vurdering, hvornår et månedligt samvær er  

 så beskedent, at der i realiteten er tale om en afbrydelse af forbindelsen i  

 henseende til samvær.
I forslagets stk. 3 fastsættes betingelserne for at træffe afgørelse om at  

 afbryde forbindelsen mellem forældrene og barnet eller den unge.
Der er tale  

 om et meget alvorligt indgreb, og en afgørelse om ikke at måtte have  

 forbindelse med barnet eller den unge kan af forældrene føles som endog mere  

 vidtgående end afgørelsen om at anbringe barnet eller den unge uden deres  

 samtykke.
Det skal derfor være nødvendigt af hensyn til barnets eller den  

 unges sundhed eller udvikling at træffe en sådan afgørelse.
 Som tidligere nævnt, skal en afgørelse, som medfører, at samvær og kontakt  

 kun må finde sted mindre end en gang om måneden, betragtes som en afgørelse  

 om at afbryde forbindelsen mellem forældrene og barnet eller den unge.
De samme strenge betingelser gælder for en afgørelse om, at samvær kun må  

 foregå under tilstedeværelse af en repræsentant for kommunen, dvs. en af  

 kommunen udpeget person.
En afgørelse om overvåget samvær og en afgørelse om  

 afbrydelse af forbindelse mellem forældrene og barnet eller den unge skal  

 angive, for hvilken periode den er gældende.
Bestemmelsen giver endvidere adgang til at beslutte, at barnets eller den  

 unges anbringelsessted skal holdes skjult for forældrene.
Betingelserne for  

 at træffe en sådan afgørelse er de samme som for at træffe afgørelse om  

 overvåget samvær og om at afbryde forbindelsen.
 De indgribende afgørelser, der er omhandlet i stk. 3, træffes af børn og  

 unge-udvalget.
 De afgørelser, som børn og unge-udvalget træffer i medfør af stk. 3, kan  

 af forældrene eller den unge, der er fyldt 15 år, indbringes for  

 Ankestyrelsen, jf. forslagets § 120. Ankestyrelsens afgørelse kan af klageren  

 kræves forelagt for landsretten, jf. forslagets § 121.
 I forslagets stk. 4 henvises der udtrykkeligt til, at afgørelser efter  

 stk. 3 kan træffes efter reglerne om foreløbige afgørelser, når betingelserne  

 herfor er opfyldt.
 I forslagets stk. 5 henvises der til muligheden for efter forslagets §  

 106, stk. 2, at træffe afgørelse om kontrol med brevveksling, telefonsamtaler  

 m.v. mellem forældrene og barnet eller den unge.
 Afgørelse om kontrol med breve og telefonsamtaler kan alene træffes efter  

 forslagets § 106, stk. 2, men muligheden for brev- og telefonkontrol er  

 angivet i denne bestemmelse for derved at give en fuldstændig oversigt over  

 de reguleringer, der kan ske vedrørende forbindelsen mellem forældrene og  

 barnet eller den unge under anbringelsen.
Til kapitel 9 Sagsbehandling ved foranstaltninger for børn og unge Til § 56 Bestemmelsen svarer til bistandslovens § 124 a.
Det er i  

 forslagets stk. 1 fastsat, at når børn er fyldt 12 år, skal der, forinden der  

 træffes afgørelse i en sag om foranstaltninger efter lovens kapitel 8, finde  

 en samtale sted med barnet herom.
Der er efter bestemmelsen således tale om  

 en egentlig pligt for kommunen til altid at give barnet mulighed for en  

 samtale.
Kommunen skal ikke vurdere konkret, om barnet med nytte kan udtale  

 sig om sagen.
Derimod har barnet ret til at afslå at udtale sig.
Oplysning  

 herom vil i disse tilfælde opfylde lovens krav om, at der skal finde en  

 samtale sted.
Forældremyndighedens indehaver kan ikke modsætte sig, at  

 kommunen giver barnet mulighed for en samtale.
 Da børn, der er fyldt 12 år, er tildelt en egentlig ret til at blive hørt,  

 bør barnets opfattelse tillægges betydning i den samlede vurdering vedrørende  

 afgørelsen om foranstaltninger.
Efter forslagets stk. 2 skal der for børn under 12 år foreligge oplysning  

 om barnets holdning til den påtænkte foranstaltning, i det omfang barnets  

 modenhed og sagens art tilsiger det.
Det fremgår således direkte af loven, at  

 kommunen skal inddrage mindre børns holdning, inden der træffes afgørelse om  

 en påtænkt foranstaltning, der vedrører barnet.
Det er forudsat, at  

 oplysningerne om barnets holdning tilvejebringes på en måde, der er afpasset  

 barnets alder, modenhed og sagens art.
Da det drejer sig om børn under 12 år,  

 er det vigtigt, at barnet ikke sættes i situationer, som det ikke kan  

 overskue og ikke har forudsætninger for at tage stilling til.
Selv om der ikke er tale om en høringsregel som den, der gælder for børn,  

 der er fyldt 12 år, vil det være en følge af bestemmelsen, at der også for  

 børn under 12 år i videst muligt omfang lægges vægt på barnets mening.
Heri  

 ligger tillige, at barnets holdning skal fremgå af sagen.
Det må i øvrigt fremhæves, at det er af største vigtighed, at børn og unge  

 informeres om en foranstaltning inden denne iværksættes.
Der er tale om en  

 opgave, som det må anses for naturligt, at forældrene varetager.
Bliver  

 forvaltningen imidlertid opmærksom på, at forældrene ikke kan eller evner at  

 fortælle barnet eller den unge, hvad der skal ske, bør forvaltningen søge  

 sikret, at dette sker, enten ved at hjælpe forældrene hermed eller ved selv  

 at påtage sig opgaven.
Til § 57 Bestemmelsen svarer til bistandslovens § 123. I  

 bestemmelsen opstilles nogle basale krav til indstillingen om en tvangsmæssig  

 anbringelse.
Formålet hermed er at få en større gennemskuelighed med hensyn  

 til afgørelsesgrundlaget samt en større ensartethed.
Krav til indstillingen  

 skal også være med til at højne kvaliteten i sagsbehandlingen.
For  

 indehaveren af forældremyndigheden og dennes advokat betyder det, at de kan  

 stille krav om, at disse oplysninger, der er omfattet af indstillingen, skal  

 foreligge forinden mødet i børn og ungeudvalget.
De udtrykkelige krav til indstillingen gælder kun tvangsmæssig anbringelse  

 efter forslagets § 40, da en sådan må betegnes som den mest vidtgående af de  

 foranstaltninger, der kan gennemføres tvangsmæssigt.
Selv om kravene kun er  

 lovfæstet for så vidt angår anbringelse efter forslagets § 40, vil der også i  

 de øvrige situationer - forud for en afgørelse om et tvangsmæssigt indgreb -  

 skulle udfærdiges en indstilling, der giver det bedst mulige grundlag for at  

 træffe afgørelsen.
Dette følger imidlertid af de almindelige regler om god  

 forvaltningsskik, og det påhviler som hidtil dommeren at vurdere, om  

 beslutningsgrundlaget er tilstrækkeligt.
Opregningen angiver de elementer, der som minimum skal indgå i  

 indstillingen.
Herudover kan der være behov for supplerende oplysninger under  

 hensyn til den enkeltes sags særlige omstændigheder.
Ad nr. 1) Kravet om, at indstillingen skal indeholde en redegørelse for, at  

 betingelserne for en tvangsmæssig anbringelse er opfyldt, skal ses i  

 sammenhæng med forslaget om at konkretisere kriterierne i forslagets § 40,  

 jf. bemærkningerne hertil.
Ad nr. 2) Tidligere iværksatte foranstaltninger, jf. forslagets § 38, stk. 2, udgør  

 et andet vigtigt element, når der skal tages stilling til en eventuel  

 tvangsmæssig anbringelse.
Det samme gælder årsagerne til, at sådanne  

 foranstaltninger ikke længere anses for at være tilstrækkelige.
Ad nr. 3) Netop i sager, hvor der indstilles til tvangsmæssig anbringelse, er det  

 vigtigt ikke ensidigt at beskæftige sig med manglerne og svaghederne.
Derfor  

 er det et udtrykkeligt krav til indstillingen, at der skal redegøres for de  

 ressourcer, der findes i barnets familie eller i dennes omgivelser.
Ad nr. 4) Den plan, der altid skal udformes, forinden et barn anbringes uden for  

 hjemmet, jf. forslagets § 51, skal ligeledes indgå i indstillingen.
Ad nr. 5) Endelig skal det af indstillingen fremgå, hvorledes barnet eller den unge  

 stiller sig til anbringelsen.
Med denne bestemmelse lægges op til, at der  

 altid bør ske en orientering af barnet eller den unge, forinden der træffes  

 afgørelse om tvangsmæssig anbringelse.
Barnets reaktion herpå skal beskrives,  

 og det er vigtigt, at denne pligt til at inddrage barnet eller den unge i  

 processen ikke forveksles med et forsøg på at få barnet til at give samtykke.  

 Derfor er det heller ikke fundet hensigtsmæssigt med en nedre aldersgrænse.  

 Der vil naturligvis være tilfælde, hvor barnet er så lille, at det bliver  

 meningsløst at beskrive dets holdning.
Det må dog samtidig understreges, at  

 selv ret små børn har behov for at få vide, hvad der skal ske med dem.
Barnet  

 må på ingen måde presses til at have en holdning.
Hvis barnet vægrer sig  

 herimod, vil oplysningerne herom være tilstrækkelige til at opfylde kravet i  

 bestemmelsen.
 Til § 58 Bestemmelsen svarer til bistandslovens § 124 med den  

 ændring, at advokatbistand skal tilbydes den unge, der er fyldt 15 år, under  

 alle de sager, hvor den unge har partsstatus, og ikke kun i de tilfælde hvor  

 den unge nægter at give samtykke.
 Tilbudet om gratis advokatbistand skal sikre, at forældremyndighedens  

 indehaver og andre med partsstatus får tilstrækkelig adgang til at gøre  

 indsigelse med hensyn til sagens faktiske og retlige omstændigheder.
 Forslagets stk. 1 indeholder en opregning af de sager, hvor indehaveren af  

 forældremyndigheden skal have tilbud om advokatbistand.
Loven fastsætter, at der skal gives et tilbud om advokatbistand, men det  

 er forældremyndighedsindehaveren, den unge eller andre berettigede, der  

 afgør, om de vil tage imod tilbudet, og hvilken advokat de ønsker at lade sig  

 bistå af.
Kommunen kan ikke påtvinge forældremyndighedsindehaveren eller  

 andre en advokat mod deres vilje.
Der er imidlertid ikke noget til hinder  

 for, at kommunen som en del af den almindelige vejledning opfordrer til at  

 benytte sig af tilbudet.
Loven stiller ikke krav om, at de, der er berettigede til advokat, skal  

 vælge hver sin advokat.
Af retssikkerhedsmæssige grunde bør det tilstræbes,  

 at fx indehaveren af forældremyndigheden og den unge, der er fyldt 15 år, får  

 hver sin advokat.
 Efter forslagets stk. 2 skal såvel forældremyndighedens indehaver som  

 plejeforældrene have tilbud om gratis advokatbistand under en sag om flytning  

 eller hjemtagelse af et barn eller en ung i privat familiepleje efter  

 forslagets § 62, stk. 4. Plejeforældrene har i denne relation partsstatus og  

 klageret, og de bør derfor have samme ret til advokatbistand som indehaveren  

 af forældremyndigheden.
 Som en følge af, at den unge, der er fyldt 15 år, er tillagt visse  

 partsbeføjelser, skal der efter forslagets stk. 3 gives tilbud om  

 advokatbistand til den unge i de sager, hvor den unge har partsstatus.
 Tilsvarende synspunkter gør sig gældende i de tilfælde, hvor der træffes  

 afgørelse om afbrydelse af forbindelsen m.v. efter forslagets § 55, stk. 3,  

 eller om brev- og telefonkontrol efter forslagets § 106, stk. 2, vedrørende  

 den af forældrene, som ikke har del i forældremyndigheden.
 Derfor fastsætter forslagets stk. 4, at der i disse tilfælde skal gives  

 tilbud om advokatbistand.
Efter forslagets stk. 5 finder de regler, der gælder for godtgørelse og  

 salær til advokater ved fri proces, tilsvarende anvendelse.
Herved sikres en  

 mere ensartet honorering af advokaterne.
 Til § 59 Bestemmelsen afløser bistandslovens § 125, om, at  

 indehaveren af forældremyndigheden skal gøres bekendt med retten til efter  

 forvaltningsloven at se sagens akter samt udtale sig, forinden der træffes  

 afgørelse i sagen.
 Forvaltningslovens regler gælder fuldt ud for de afgørelser, der træffes  

 af børn og unge-udvalget.
 Med forslaget videreføres imidlertid en egentlig pligt for kommunen til at  

 gøre indehaveren af forældremyndigheden bekendt med retten til aktindsigt.  

 Det bemærkes, at denne pligt ikke fritager kommunen for at foranstalte  

 partshøring, jf. reglerne i forvaltningslovens § 19. Det bemærkes herved, at  

 kommunen skal være særlig opmærksom på denne pligt i de tilfælde, hvor  

 forældrene ikke ønsker at gøre brug af tilbudet om advokatbistand.
 Pligten gælder for alle de afgørelser, hvor indehaveren af  

 forældremyndigheden skal have tilbud om advokatbistand, jf. forslagets § 58,  

 stk. 1. I det omfang, der træffes afgørelser som nævnt i forslagets § 58,  

 stk. 2-4, vedrørende den unge, der er fyldt 15 år, eller andre af de deri  

 nævnte personer, gælder forpligtelsen efter stk. 1 tilsvarende.
 En anmodning om aktindsigt fra forældrenes side bør altid medføre, at der  

 foretages en konkret vurdering af, om undtagelsesbestemmelserne fra  

 aktindsigt skal bringes i anvendelse for at beskytte barnet, når det har  

 betroet sig til offentlig ansatte eller andre om problemer i hjemmet.
 Til § 60 Bestemmelsen svarer med enkelte ændringer til  

 bistandslovens § 127. I bestemmelsens stk. 1 opregnes de sager, som henhører  

 under børn og unge-udvalgets kompetence.
 Reglerne om børn og unge-udvalgets nedsættelse m.v. er fastsat i §§ 18-21  

 i lov om retssikkerhed og administration på det sociale område.
Børn og unge-udvalget træffer afgørelse om - gennemførelse af undersøgelse efter forslagets § 37, - anbringelse uden for hjemmet efter forslagets § 40, - opretholdelse af anbringelse efter forslagets § 41, - gennemførelse af lægelig behandling eller undersøgelse efter forslagets  

 § 42, - godkendelse af en foreløbig afgørelse efter forslagets § 43, stk. 3, - ændring af anbringelsessted efter forslagets § 53, stk. 2, jf. § 40, - afbrydelse af forbindelsen m.v. efter forslagets § 55, stk. 3, - flytning eller hjemtagelse efter forslagets § 62, stk. 4, og - brev- og telefonkontrol efter forslagets § 106, stk. 2.
 Efter forslagets stk. 2 skal indehaveren af forældremyndigheden, barnet  

 eller den unge, advokaten og eventuel anden bisidder have lejlighed til at  

 udtale sig over for børn og unge-udvalget, inden der træffes afgørelse.  

 Tilbud til barnet eller den unge kan undlades, hvis barnet er under 12 år,  

 eller hvis det må antages at være til skade for barnet eller den unge.  

 Bestemmelsen angår alene retten til at udtale sig over for udvalget.
Inden der træffes afgørelse om afbrydelse af forbindelsen m.v. efter  

 forslagets § 55, stk. 3, eller om brev- og telefonkontrol efter forslagets §  

 106, stk. 2, der angår den af forældrene, som ikke har del i  

 forældremyndigheden, skal denne, dennes advokat samt eventuel anden bisidder  

 efter forslagets stk. 3 ligeledes have lejlighed til at udtale sig over for  

 udvalget.
Det samme gælder plejeforældrene, inden der træffes afgørelse om  

 flytning eller hjemtagelse efter forslagets § 62, stk. 4.
Efter bestemmelsen i stk. 4 skal mindst 4 af børn og unge-udvalget 5  

 medlemmer stemme for (kvalificeret flertal) for at vedtage afgørelser om - gennemførelse af undersøgelse efter forslagets § 37, - anbringelse uden for hjemmet efter forslagets § 40, - opretholdelse af anbringelse efter forslagets § 41, - gennemførelse af lægelig behandling eller undersøgelse efter forslagets  

 § 42, - godkendelse af en foreløbig afgørelse efter forslagets § 43, stk. 3, - ændring af anbringelsessted efter forslagets § 53, stk. 2, jf. § 40, - afbrydelse af forbindelsen m.v. efter forslagets § 55, stk. 3, og - brev- og telefonkontrol efter forslagets § 106, stk. 2.
Afgørelser om flytning eller hjemtagelse efter forslagets § 62, stk. 4,  

 træffes derimod ved almindelig stemmeflerhed.
Begrundelsen herfor er, at det  

 ikke er helt entydigt, hvilken afgørelse der kan betegnes som mest  

 vidtgående.
I forhold til forældrene vil et afslag på flytning eller  

 hjemtagelse være mest vidtgående, mens det omvendte vil være tilfældet for  

 plejeforældrene og muligvis barnet, hvis det har været i plejefamilien længe.
 I forslagets stk. 5 er det fastsat, at der skal gøres bemærkning til  

 protokollen, hvis dommeren har en anden opfattelse af sagen end udvalgets  

 øvrige medlemmer, og at meddelelsen om udvalgets afgørelse skal indeholde  

 oplysning om dommerens afvigende opfattelse.
Efter forslagets stk. 6 skal børn og unge-udvalgets afgørelser meddeles  

 skriftligt, være begrundede og indeholde ankevejledning.
Ankefristen løber  

 fra den skriftlige meddelelse.
Til kapitel 10 Private pasningsordninger uden offentlige tilskud Til § 61 Privat dagpasning er ordninger uden for de offentlige dagtilbud  

 og indgår således ikke i de dagtilbud, som kommunen stiller til rådighed.
De  

 personer, der varetager pasningen af børnene, er ikke ansat af kommunen.
 Privat dagpasning omfatter fx private daginstitutioner uden offentlig  

 støtte og privat dagpleje.
 Den private dagpasning afviger fra ordninger efter forslagets kapitel 4  

 (kommunale daginstitutioner, selvejende daginstitutioner med aftale med  

 kommunen, kommunal dagpleje og puljeordninger) ved, at ordningerne drives  

 helt uden offentlige midler, og ved at der ikke findes regler om optagelse,  

 betaling og forældreindflydelse.
 Det fremgår af stk. 1, at uanset at kommunen ikke medvirker ved  

 placeringen af børn i privat dagpasning, skal kommunen dog give tilladelse,  

 hvis der modtages mere end 2 børn under 14 år.
Det fremgår endvidere af stk. 2, at foregår pasningen i et privat hjem,  

 kan der, i lighed med hvad der gælder for den kommunale dagpleje, højst gives  

 tilladelse til modtagelse af 5 børn under 14 år.
Hvis pasningen varetages af  

 mere end en person, kan der dog gives tilladelse til at modtage op til 10  

 børn.
 Efter stk. 3 skal kommunen føre tilsyn med forholdene i de private  

 dagpasningsordninger.
 Får kommunen kendskab til, at forholdene i en privat dagpasningsordning er  

 uforsvarlige, kan kommunen inddrage en allerede udstedt tilladelse.
 Denne regel om tilsyn suppleres af reglen i forslagets § 6 hvorefter  

 kommunen har en generel pligt til at føre tilsyn med de forhold, hvorunder  

 børn i kommunen lever.
 Selv om kommunen ikke skal give tilladelse til privat dagpasning mod  

 betaling, hvor der kun modtages 1-2 børn, gælder tilsynsforpligtelsen med  

 udgangspunkt i forslagets § 6 også i disse tilfælde.
 Til § 62 Bestemmelsen er en sammenskrivning af bistandslovens §§  

 65 og 65a.
 Efter forslagets stk. 1 kræves der plejetilladelse, når børn under 14 år  

 modtages i privat familiepleje i en sammenhængende periode udover 3 måneder.  

 Der stilles derfor ikke krav om plejetilladelse for en række korterevarende  

 ophold, som typisk drejer sig om ferieophold eller ophold hos pårørende, fx  

 bedsteforældre eller søskende i forbindelse med sygdom eller anden  

 midlertidig forhindring hos forældrene.
Plejetilladelse kræves således, hvis opholdet fra starten må forventes -  

 eller senere viser sig - at strække sig udover en sammenhængende periode på 3  

 måneder.
Det samme gælder, hvis plejeforholdet ved udløbet af de 3 måneder  

 ikke er ophørt.
Hensynet til barnet tilsiger, at der ved længerevarende  

 ophold hos andre end forældrene må være en sikkerhed for at opholdet er til  

 gavn for barnet.
Kravet om plejetilladelse ved længerevarende, privat  

 etablerede plejeforhold sikrer også imod »adoptionslignende«  

 plejeforhold, uden at de særlige godkendelsesregler herom er opfyldt.
Det er overladt til det lokale skøn at afgøre, hvor mange børn det vil  

 være forsvarligt at have i en privat familiepleje.
Det er ikke fundet  

 nødvendigt at pålægge kommunen en pligt til at føre et særligt tilsyn med  

 forholdene i plejehjemmet.
Det findes tilstrækkeligt, at de børn, der har  

 ophold i en privat familiepleje, er undergivet det tilsyn, som kommunen skal  

 føre med alle børn og unge i kommunen, jf. forslagets §§ 6 og 31.
Efter forslagets stk. 2 kan der kun udstedes plejetilladelse, hvis  

 opholdet kan anses for at være til gavn for barnet.
Det væsentligste element  

 er således barnets forhold, men der er tale om et fleksibelt kriterium, der  

 kan fortolkes forskelligt afhængigt af opholdets længde, barnets alder og  

 tilknytning til plejefamilien.
 Plejetilladelse udstedes af den kommune, hvor plejefamilien bor, og  

 tilladelsen skal altid udstedes vedrørende et bestemt barn.
Forslagets stk. 3 fastsætter, at det er forældremyndighedens indehaver,  

 der har pligt til at sikre sig, at plejetilladelsen er udstedt.
Dette skal  

 ses på baggrund af, at det normalt vil være forældremyndighedens indehaver,  

 der tager initiativet til et privat plejeforholds etablering.
 Efter forslagets stk. 4 kan der nedlægges forbud mod flytning og  

 hjemtagelse fra en privat familiepleje.
Som udgangspunkt må den indehaver af forældremyndigheden, der har placeret  

 sit barn i en privat familiepleje, også have adgang til at hjemtage barnet  

 eller flytte barnet til en anden familiepleje uden yderligere formaliteter.  

 Der er dog et behov for beskyttelse af barnet eller den unge, som måske i en  

 længere årrække har haft ophold hos plejeforældrene.
Efter bestemmelsen skal  

 der derfor kunne træffes afgørelse om, at barnet eller den unge ikke må  

 flyttes eller hjemtages fra en privat familiepleje, hvis det må antages at  

 skade barnet eller den unge.
Kriteriet »skade barnet eller den  

 unge« kan siges at ligge imellem kriterierne for henholdsvis frivillige  

 og tvangsmæssige foranstaltninger.
Begæring om nedlæggelse af forbud mod flytning eller hjemtagelse kan  

 fremsættes af plejeforældrene og barnet eller den unge.
Der er ikke fastsat  

 nogen aldersgrænse for den initiativret, der herved tillægges barnet eller  

 den unge.
Der kan kun blive tale om at træffe afgørelse i en flytte- eller  

 hjemtagelsessituation, hvis der foreligger en begæring fra en af de nævnte  

 parter.
Kompetencen til at træffe afgørelse om forbud mod flytning eller  

 hjemtagelse er tillagt børn og unge-udvalget i forældremyndighedsindehaverens  

 opholdskommune.
Det er hermed hensigten at søge sikret, at det samtidig kan  

 overvejes, om der er grundlag for en eventuel opfølgning af sagen hos de  

 myndigheder, der i givet fald vil kunne træffe afgørelse om iværksættelse af  

 hjælpeforanstaltninger over for barnet eller den unge.
Fristen for  

 genbehandling efter forslagets § 41 finder således ikke anvendelse her.
Der stilles dog af hensyn til en helhedsvurdering af situationen krav om  

 en obligatorisk høring af plejeforældrenes opholdskommune forud for  

 afgørelsen.
Reglen om forbud mod flytning og hjemtagelse er som nævnt en  

 beskyttelsesregel for plejebarnet (eller den unge) og skal derfor gælde for  

 børn eller unge op til det 18. år.
 Forslagets stk. 5 henviser udtrykkeligt til muligheden for at træffe en  

 afgørelse om forbud mod flytning eller hjemtagelse efter reglerne om  

 foreløbige afgørelser.
Efter forslagets stk. 6 gælder reglerne om privat familiepleje ikke i de  

 tilfælde, hvor barnet tager ophold hos den af forældrene, der ikke har del i  

 forældremyndigheden.
Det findes ikke i overensstemmelse med nutidens  

 samlivsformer at lade disse situationer være omfattet af reglerne om privat  

 familiepleje.
Forslagets stk. 7 svarer til bistandslovens § 65a med den ændring, at  

 undergrænsen på 4 børn udgår.
Bestemmelsen omfatter private døgnplejehjem,  

 dvs. hjem af mere institutionslignende karakter, men som drives af private  

 uden overenskomst eller offentlig støtte.
Efter bestemmelsen kræver  

 oprettelse og drift af sådanne hjem tilladelsen fra amtskommunen.
Tilladelsen  

 gives til en bestemt person som leder og for bestemte lokaler.
Der kan  

 ligeledes fastsættes særlige begrænsninger for tilladelsens omfang, fx med  

 hensyn til tilsyn, ledelse og bygningsmæssige forhold.
Til afsnit III Voksne Til kapitel 11 Almene tilbud m.v.
Til § 63 Forslaget afløser bistandslovens § 50, stk. 1, nr. 2, hvorefter  

 kommunen skal iværksætte eller yde støtte til generelle tilbud med  

 aktiverende og forebyggende sigte til pensionister.
Personkredsen efter  

 forslaget er ændret, men der er ikke hermed tilsigtet nogen udvidelse af  

 aktiviteten.
Det er kommunen, der ud fra lokale forhold beslutter, om og i  

 hvilket omfang den vil udnytte muligheden for at iværksætte sådanne  

 ikke-visiterede tilbud.
 I stedet for at videreføre omsorgstilbud specielt til pensionister,  

 foreslås indført en generel hjemmel for kommunen til at kunne iværksætte  

 eller yde tilskud til generelle tilbud med aktiverende og forebyggende sigte.  

 Det er efter forslaget kommunen, der fastsætter målgruppen for tilbudene.  

 Dette betyder, at kommunen kan forbeholde tilbudene til fx en bestemt  

 aldersgruppe.
Det er overladt til kommunen at bestemme, om tilbudene skal iværksættes  

 ved kommunens egen foranstaltning eller overlades til foreninger og  

 organisationer eller til brugerne selv.
Det er erfaringsmæssigt mest  

 befordrende for initiativer fra og virkelyst hos brugerne, hvis de selv står  

 for og styrer aktiviteterne.
Det forudsættes derfor, at brugerne får størst  

 mulig medansvar for og indflydelse på udformningen og driften af tilbudene.
Tilbudene omfatter aktivitetsprægede tilbud.
Som eksempler kan nævnes  

 besøgsordninger, aktiviteter i form af klubarbejde, undervisning, foredrag,  

 studiekredse, ergoterapi og gymnastik.
 Kommunen kan til aktiviteterne vælge at stille et beløb til rådighed, som  

 brugerne selv forvalter, eller eventuelt blot udlåne lokaler.
 Afgørelser efter bestemmelsen kan ikke indbringes for anden administrativ  

 myndighed.
 Til § 64 Bestemmelsen svarer med redaktionelle ændringer til  

 bistandslovens § 31, stk. 1. For så vidt angår bistandslovens § 31, stk. 4  

 vedrørende klage foreslås denne udeladt, således at klage over kommunens  

 afgørelse i medfør af denne bestemmelse følger de almindelige klageregler i  

 forslag til lov om retssikkerhed og administration på det sociale område.
 Kommunen er således fortsat forpligtet til at skaffe familier og enlige,  

 der har mistet en bolig, den efter omstændighederne bedst egnede midlertidige  

 indkvartering, ikke nødvendigvis en lejlighed, men fx midlertidig  

 indkvartering i hotel, pensionat eller - for enlige - et botilbud efter  

 lovforslagets § 92. Det skal understreges, at henvisning til et sådant  

 botilbud kun bør anvendes som en absolut nødløsning for en kortere periode,  

 og at der hurtigst muligt bør tilbydes anden form for indkvartering.
Bistandslovens § 31, stk. 2, angår betaling for indkvartering i  

 Flygtningehjælpens midlertidige boliger.
I forslagets stk. 2 er bestemmelsen  

 videreført, men med bemyndigelse til indenrigsministeren til at fastsætte  

 betalingsregler.
Til kapitel 12 Formål Til § 65 Forslaget uddyber målsætningen for indsatsen for de mest udsatte  

 af de grupper af voksne, der er nævnt i § 1, nr. 3. Det drejer sig således om  

 tilbud til grupper med betydelig nedsat fysisk eller psykisk funktionsevne,  

 som fx stærkt fysisk handicappede, udviklingshæmmede, demente og de sværest  

 stillede sindslidende, eller til grupper med særlige sociale problemer, som  

 fx personer med udprægede misbrugsproblemer, og personer der har været  

 hjemløse i længere tid.
 Formålet med indsatsen er, at skabe et sammenhængende og helhedsorienteret  

 tilbud, hvor det tilstræbes, at de samlede tilbud bidrager til at give den  

 enkelte en mere selvstændig tilværelse med respekt for den enkeltes ønsker,  

 behov og muligheder for livsudfoldelse.
 Det samlede tilbud skal, ud over evt. botilbud efter dette forslag eller  

 efter lov om almene boliger m.v., støtte den enkeltes muligheder for  

 livsudfoldelse og udviklingsmuligheder, og kan ud over personlig hjælp,  

 omsorg og pleje, omfatte særlig pædagogisk bistand, optræningsmuligheder,  

 behandling og fx specialundervisning efter lov om specialundervisning af  

 voksne.
 I de tilfælde, hvor de pågældende har nedsat funktionsevne i et sådant  

 omfang, at de næppe vil kunne klare en selvstændig tilværelse uden særlig  

 støtte og uden for de særlige botilbud, vil hovedformålet være omsorg,  

 behandling og pleje, og herudover støtte til at forbedre den enkeltes  

 livsudfoldelse fx gennem tilbud om samvær og aktiviteter med andre.
 Det skal i denne forbindelse understreges, at selvom hjælpen ikke knyttes  

 til et formelt institutionsbegreb, er der tale om en uændret kommunal og  

 amtskommunal forpligtelse til at sikre egnede boformer for de omhandlede  

 grupper med de særlige indretninger og støttemuligheder, de forskellige  

 grupper har behov for.
Det er vigtigt, at brugeren inddrages i overvejelserne om, hvad formålet  

 med indsatsen skal være, og hvilke serviceydelser der skal til, for at målet  

 nås.
Når det fx vil være den bedste løsning at tilbyde en bolig efter lov om  

 almene boliger m.v. eller botilbud efter dette forslag, skal der samtidig  

 tages stilling til, hvilken personlig hjælp og pleje, aktivitets- og  

 samværstilbud eller andre serviceydelser, der skal gives.
Der skal efter forslagets § 108 også, når der som led i et botilbud gives  

 fx personlig hjælp og pædagogisk støtte, foreligge en skriftlig meddelelse  

 herom.
Det beskrives heri, hvilke støtteforanstaltninger, den enkelte er  

 tildelt og formålet hermed.
Dermed bliver det klart for den enkelte - eller  

 for den, der eventuelt varetager vedkommendes interesser -, hvilken hjælp der  

 er tildelt, og hvordan den forvaltes.
Der henvises i øvrigt til lov om  

 retssikkerhed og administration på det sociale områdes forslag til regler om  

 sagsbehandling.
Generelt kan det anføres, at sigtet er, at der ved tilrettelæggelse af  

 hjælpen særlig tilgodeses de helt specielle forhold, der gælder for disse  

 grupper.
Ikke mindst bør hjælpen samordnes med den hjælp, der ydes dem fra  

 andre myndigheder, som fx undervisnings- og sygehusvæsen og kriminalforsorg,  

 samt gennem familie og private netværk.
 Fra erfaringerne med arbejdet med disse grupper kan særligt fremhæves  

 vigtigheden af, at personalet har relevant uddannelsesmæssig baggrund og  

 menneskelige kvaliteter som tålmodighed og indlevelsesevne.
Der vil være behov for opsøgende og tillidsskabende arbejde, for  

 udformning af rummelige og åbne tilbud samt undertiden for accept af en  

 normoverskridende adfærd hos brugerne.
Inddragelse af brugerne, eller af  

 personer der varetager brugernes interesser, er ikke mindst vigtig for, at de  

 føler sig trygge ved tilbudene og kan bruge dem til »at vokse« i.
Udgangspunktet for arbejdet med disse grupper er respekt for den enkeltes  

 integritet og værdighed.
Som delmål i arbejdet kan peges på - udvikling af en positiv identitet - opøvelse af færdigheder, som kan kompensere for den nedsatte  

 funktionsevne eller de særlige problemer - mestring af aktiv livsudfoldelse i samspil med andre - ydelse af den nødvendige omsorg - skabelse af forståelse og rummelighed i det omgivende samfund.
 Disse mål kan have forskellig vægt afhængig af fx alder og årsag til, at  

 de særlige behov er opstået.
Det er en central målsætning for tilrettelæggelse af tilbudene til  

sindslidende, at indsatsen ydes på en sådan måde, at den af den  

 enkelte opleves som sammenhængende og som en helhed, uanset om indsatsen er  

 tværfaglig og tværsektoriel og uafhængig af, at behandlingen finder sted  

 forskellige steder.
Denne målsætning fordrer et velfungerende såvel  

 tværsektorielt som tværfagligt samarbejde mellem de offentlige myndigheder,  

 der tilsammen varetager indsatsen overfor sindslidende.
Det er i denne  

 sammenhæng af afgørende betydning, at der er en bred vifte af sociale tilbud,  

 der i videst mulige omfang tilgodeser den enkeltes individuelle behov.
Særlig med hensyn til stofmisbrugere er det vigtigt at arbejde med  

 delmål for indsatsen for den enkelte misbruger og varierede målsætninger for  

 de forskellige hovedgrupper af stofmisbrugere.
Det er dog generelt  

 kendetegnende for arbejdet med stofmisbrugere, at den egentlige behandling,  

 det være sig metadon- eller stoffri behandling, må følges tæt op over tid med  

 en række sociale og andre støttende tilbud.
Arbejdet med delmål for den enkelte misbruger bør være afpasset den  

 enkeltes situation og egenressourcer, således at der ikke skabes urealistiske  

 forventninger.
Som udgangspunkt bør disse delmål være afpasset alder,  

 varighed af misbrug og de sociale og personlige problemers omfang.
Mens målet  

 må være stoffrihed og social integration for hovedparten af stofmisbrugere,  

 vil det for nogle af de tungere misbrugere være et mål at stabilisere  

 stofindtagelsen og sikre en omsorgsindsats og en højnelse af livskvaliteten  

 gennem en bevidst skadesreduktionsstrategi.
 Tilbudene til gruppen af hjemløse og andre, som har vanskeligheder med  

 at opholde sig i egen bolig, har til formål gennem forebyggelse, pleje,  

 social støtte, aktivering og omsorgsforanstaltninger at sikre, at den enkelte  

 psykisk, fysisk og socialt får styrket sine ressourcer og forbedret sin  

 livssituation, således at vedkommende bliver bedre i stand til at klare  

 tilværelsen selv.
Der er behov for forebyggende indsats for grupper af voksne, for hvem svag  

 tilknytning til det almindelige arbejdsmarked og andre samfundsmæssige  

 netværk, kombineret med problemer i form af fx gæld, misbrug, psykiske  

 vanskeligheder eller kriminalitet, kan være led i en social  

 udstødningsproces.
Tilbudene bør sigte mod at styrke den enkeltes muligheder  

 for personlig udvikling, aktivering og social integration.
Indsatsen kan ofte  

 ydes i samarbejde med distriktspsykiatri, kriminalforsorg, flygtninge- og  

 indvandrerorganisationer, det frivillige sociale arbejde, lokale  

 erhvervsvirksomheder m.fl. og ikke mindst i samarbejde med det boligsociale  

 arbejde, der er blevet iværksat under regeringens Byudvalg.
 For så vidt angår personer med betydelig nedsat fysisk og psykisk  

 funktionsevne er det ligeledes af betydning, at de tilbud, der ydes, er  

 sammenhængende, og at de tager udgangspunkt i de pågældendes behov, ønsker og  

 muligheder.
For personer med betydelig nedsat psykisk funktionsevne, fx psykisk  

 udviklingshæmmede, er formålet med støtten at sikre, at de pågældende  

 stimuleres med henblik på at øge egne færdigheder og muligheder for at klare  

 den daglige tilværelse, fx støtte og hjælp til personlig hygiejne,  

 spisetræning og hjælp til påklædning, indkøb m.v.
Herudover skal den særlige  

 bistand sikre de pågældende omsorg og pleje og muligheder for aktiviteter og  

 livsudfoldelse, der tager udgangspunkt i de pågældendes psykiske og fysiske  

 muligheder.
Formålet med hjælpen til stærkt fysisk handicappede er, at sikre de  

 pågældende personlig pleje og omsorg samt behandling og optræning med henblik  

 på at bevare og forbedre de pågældendes fysiske færdigheder.
Formålet er  

 herudover at stimulere deres muligheder for personlig udvikling og  

 livsudfoldelse, fx gennem særlig tilrettelagte undervisningsforløb m.v.
En helhedsorienteret og sammenhængende indsats er også væsentlig ikke  

 mindst over for de svage ældre, som fx demente, der ikke er eller kun  

 vanskeligt er i stand til at formulere, hvilke behov for hjælp de har.
Også  

 her skal betydningen af indlevelse, sammenhæng og kontinuitet i indsatsen  

 fremhæves.
Til kapitel 13 Rådgivning Til § 66 Der foreslås en bestemmelse, der viderefører kommunens pligt til  

 at organisere en særlig rådgivningsindsats over for grupper med et særligt  

 behov.
Dvs. at det som udgangspunkt påhviler kommunerne at varetage den  

 rådgivning, der retter sig direkte til borgerne.
Denne forpligtelse er efter  

 de gældende regler indeholdt i bistandslovens § 28 men foreslås beskrevet  

 særskilt for at understrege vigtigheden af, at der gøres en særlig indsats  

 overfor de borgere, der har særlige behov.
 Det afgørende for den kommunale rådgivningsforpligtelse er, at der kan  

 konstateres et særligt behov. Årsagerne hertil er derimod ikke afgørende, da  

 det er vigtigt, at rådgivningstilbudet retter sig mod mangeartede og  

 nytilkomne problemstillinger.
 Som eksempler på persongrupper, som naturligt vil være omfattet af den  

 kommunale rådgivningsforpligtelse, kan nævnes grupper af svage ældre,  

 personer med nedsat fysisk og psykisk funktionsevne, alkohol- og  

 stofmisbrugere, HIV-smittede og AIDS-syge samt andre med særlige sociale og  

 personlige problemer.
 Rådgivningsforpligtelsen gælder også i forhold til pårørende til personer  

 i de nævnte udsatte grupper.
Der ligger en særlig forpligtelse for kommunerne til at udføre en  

 opsøgende indsats for at nå ud til grupper, som må formodes ikke selv at  

 ville henvende sig.
Baggrunden for kravet om opsøgende indsats er bl.a., at  

 truede og udstødte grupper i nogle tilfælde holder sig væk fra de offentlige  

 forvaltninger.
De kan have svært ved at overholde aftaler med forvaltningen  

 eller ved at kunne anvende og forstå den vejledning, der gives.
 Forpligtelsen til opsøgende indsats gælder også de antalsmæssigt små  

 handicapgrupper, som må antages at have behov for særlig støtte.
Rådgivningen skal afpasses den enkeltes behov og kan indeholde en række  

 forskellige elementer, som fx beskæftigelse, boformer og almene  

 trivselsmæssige spørgsmål.
Det er således vigtigt, at rådgivningen har afsæt  

 i tværfagligt og tværsektorielt samarbejde, bl.a. med henblik på en  

 forbedring af den tidlige og forebyggende indsats.
 For så vidt angår familier med børn og unge følger det af forslagets § 5,  

 at rådgivningen skal ydes så tidligt som muligt med henblik på at støtte  

 familien.
Det følger af forslaget til lov om retssikkerhed og administration på det  

 sociale område, at den enkelte kommune kan aftale med en eller flere  

 frivillige organisationer at indgå i rådgivningsarbejdet, og der gives  

 hjemmel til, at den kommunale indsats på nærmere afgrænsede områder helt  

 eller delvis overtages af en forening, organisation m.v. eller andre private  

 kredse.
På fx stofmisbrugsområdet kan det være hensigtsmæssigt at lægge den  

 åbne rådgivning ud i decentrale enheder, eventuelt i samarbejde med det  

 frivillige sociale arbejde.
Tidligere misbrugere kan også med fordel anvendes  

 i det rådgivende og opsøgende arbejde, hvor et samarbejde med politiet kan  

 bidrage til en mere helhedspræget indsats.
Rådgivningen skal endvidere kunne  

 tilrettelægges som et anonymt tilbud.
 Selv om det ved aftale overlades en forening m.v. at forestå indsatsen,  

 vil ansvaret for rådgivningens indhold og kvalitet påhvile kommunen, som ikke  

 ved aftale kan frigøre sig for sit ansvar for rådgivningsforpligtelsen.
 Der er ikke tilsigtet ændringer i forhold til gældende retstilstand.
Til § 67 Som nævnt under bemærkningerne til forslagets § 66 er det  

 kommunerne, der har den direkte rådgivningsforpligtelse overfor borgerne.
Som  

 supplement til denne kommunale rådgivningsforpligtelse har amtskommunerne en  

 særlig rådgivningsforpligtelse, som har baggrund i, at nogle  

 rådgivningsopgaver forudsætter specialviden, fx på dele af handicapområdet.
Amtskommunerne har - i de tilfælde, hvor det er amtskommunerne, der har  

 forpligtelsen til at yde bistand fx som led i revalidering, beskyttet  

 beskæftigelse, aktivitets- og samværstilbud, botilbud til personer med  

 betydelig nedsat fysisk eller psykisk funktionsevne eller med særlige sociale  

 problemer - en forpligtelse til som led i denne opgavevaretagelse at yde  

 rådgivning.
Denne forpligtelse fremgår af forslagets stk. 1.
Efter forslagets stk. 2 fastlægges amtskommunernes forpligtelse til at yde  

 kommunerne rådgivning og konsulentstøtte.
Det vedrører først og fremmest  

 kommunernes indsats over for personer med særlige behov, fx personer med  

 nedsat fysisk og psykisk funktionsevne, misbrugere m.v.
Amtskommunens bistand  

 angår dels enkeltsager, dels kommunernes generelle indsats over for grupper  

 med særlige behov.
Efter bestemmelsen har amtet også mulighed for at rådgive  

 om den måde, som kommunerne tilrettelægger rådgivningsarbejdet på.
Endvidere har amtskommunen en forpligtelse til selv at yde direkte  

 klientrettet rådgivning overfor særlige grupper.
Der kan fx være tale om  

 rådgivning af de antalsmæssigt små handicapgrupper, fx døvblinde m.v.
 Personer med betydelig nedsat fysisk og psykisk funktionsevne vil i øvrigt  

 kunne henvende sig direkte til den amtskommunale specialrådgivning.  

 Udgangspunktet vil dog være, at den amtskommunale rådgivning fortrinsvis sker  

 efter henvisning fra kommunerne.
Rådgivningen forudsættes - i det omfang, det er nødvendigt - at ske i et  

 samarbejde mellem amtskommunerne.
Som grundlag for vejledningsindsatsen  

 forudsættes amterne derfor at sikre amtskommunale specialfunktioner af lands-  

 og landsdelsdækkende karakter samt amtskommunale konsulentfunktioner i øvrigt  

 på særlige områder, hvor det ikke er hensigtsmæssigt og/eller realistisk at  

 opbygge ekspertise i hvert enkelt amt.
Som led i en styrkelse af den amtskommunale rådgivningsforpligtelse  

 forudsættes de opgaver, der i dag varetages af de statslige  

 specialkonsulenter, overført til amtskommunerne.
Overførsel af de statslige  

 rådgivningsopgaver til amtskommunerne skal bidrage til en bedre samordning og  

 udvikling af den samlede særlige rådgivningsindsats, jf. de almindelige  

 bemærkninger.
 Som grundlag for varetagelsen af rådgivningen er amtskommunerne  

 forpligtede til at sikre en systematisk tilvejebringelse og nyttiggørelse af  

 den fornødne faglige viden, jf. forslaget § 68.
 Til § 68 Forslaget er nyt og vedrører det grundlag, som  

 amtskommunernes rådgivning efter forslagets §§ 32 og 67 tager udgangspunkt i.
Denne del af den amtskommunale forpligtelse har til formål at støtte og  

 fremme udviklingen i den kommunale og amtskommunale indsats.
Dette indebærer  

 bl.a., at amtskommunerne sikrer tilstedeværelsen af den fornødne ekspertise.  

 Som et led heri skal amtskommunerne sikre en systematisk tilvejebringelse og  

 nyttiggørelse af den faglige viden, også på de områder, hvor det ikke vil  

 være hensigtsmæssigt eller rationelt at opbygge en egenkompetence.
 Systematisk tilvejebringelse og nyttiggørelse af faglig viden kan bl.a.  

 ske i de videnscentre, der gennem de senere år er iværksat på handicapområdet  

 på baggrund af bl.a. en anbefaling fra Landsudvalget vedrørende den sociale  

 opgavefordeling og i et samarbejde med kommuner, amtskommuner og  

 handicaporganisationer.
Til kapitel 14 Personlig hjælp, omsorg og pleje m.v.
Til § 69 Forslaget svarer til de gældende regler om hjælp efter  

 bistandslovens § 50, stk. 1, nr. 1. Der er således ikke med forslaget  

 tilsigtet ændringer i kommunernes tilbud om personlig pleje, praktisk hjælp  

 og hjælp til at vedligeholde fysiske og psykiske færdigheder.
Desuden  

 indeholder forslaget tilbud om den hjælp, herunder kost m.v., der i dag gives  

 som led i ophold i bofællesskaber og institutioner m.v.
Herom henvises til  

 bemærkningerne til forslagets § 79 og § 137, stk. 1, og kapitel 18.
 Det er fortsat kommunen, der afgør, hvordan tilbudene konkret skal  

 udformes og tilrettelægges, og det forudsættes, at tilbudene som hidtil  

 indgår som et led i kommunens øvrige sociale og sundhedsmæssige tilbud til  

 ældre og personer med nedsat funktionsevne, der skyldes fysisk eller psykisk  

 handicap, sindslidelse, og/eller sociale årsager.
Oplysning til borgerne om sådanne tilbud er vigtig for, at borgerne kan  

 vurdere indhold og kvalitet af den lokale indsats, og for at de kan vide,  

 hvilke tilbud, de kan forvente eller ikke forvente.
Samtidig er en sådan  

 information væsentlig for brugernes medindflydelse og reelle valgmuligheder  

 og for deres mulighed for at deltage aktivt i den kommunalpolitiske debat om  

 kommunens serviceniveau og om prioriteringen mellem tilbudene.
Informationen  

 kan fx indgå i den redegørelse, kommunen mindst hvert andet år skal udarbejde  

 om indhold og omfang af de væsentligste kommunale ydelser, jf. § 62 i lov om  

 kommunernes styrelse.
 Forslaget omfatter tilbud om personlig hjælp og pleje, dvs. hjælp til  

 personlig hygiejne, af- og påklædning og hjælp til spisning m.v.
 Tilbud om hjælp eller støtte til praktiske opgaver, fx hjælp til  

 rengøring, madservice, vask af tøj, indkøb o.lign.
Hjælpen gives fortsat som hjælp til selvhjælp, og kun til nødvendige  

 praktiske opgaver i hjemmet.
Modtageren skal i videst muligt omfang deltage i  

 udførelsen af de opgaver, der gives hjælp til.
 Tilbud om hjælp til at vedligeholde fysiske eller psykiske færdigheder  

 omfatter tilbud, som hidtil typisk har fundet sted i daghjem og ældrecentre,  

 herunder ergoterapi og fysioterapi.
Tilbudene skal udformes således, at personer, uanset nedsat fysisk eller  

 psykisk funktionsevne eller særlige sociale problemer, så vidt muligt kan  

 blive boende i deres hidtidige bolig, hvis de ønsker det.
Hjælpen gives  

 uanset boform, dvs. også til beboere i boformer efter dette forslag samt  

 efter lov om almene boliger m.v.
 Hjælpen tildeles som hidtil efter en konkret, individuel vurdering af  

 behovet, således at der kun ydes hjælp til de opgaver, som modtageren  

 midlertidigt eller varigt er ude af stand til at eller kun meget vanskeligt  

 kan udføre på egen hånd.
 Kommunernes hidtidige forpligtelse til løbende at vurdere behovet for  

 hjælp og tilpasse denne til det aktuelle behov opretholdes.
 Det foreslås præciseret, at tilbud om personlig hjælp og pleje samt hjælp  

 eller støtte til nødvendige opgaver i hjemmet ikke kan tilbydes generelt til  

 bestemte persongrupper i medfør af § 63. Dette gælder hvadenten  

 serviceydelserne tilbydes gratis eller mod betaling.
 Kommunen kan således ikke tilbyde fx rengøring, indkøb og madservice til  

 personer, som ikke efter en konkret, individuel vurdering har behov for hjælp  

 til disse opgaver.
 Hvis der er tale om boformer, hvor amtskommunen, jf. forslagets § 79, yder  

 hjælpen, forudsættes beboerens behov fuldt ud dækket af amtskommunen.
For mange beboere vil det imidlertid indgå i det udviklingsmæssige,  

 socialpædagogiske arbejde, at de praktiske opgaver i videst muligt omfang  

 løses af personen selv i samarbejde med personalet.
Der er således tale om en  

 glidende overgang mellem praktisk hjælp og socialpædagogiske ydelser.
 Det samme gør sig gældende for personer i boformer, svarende til  

 eksisterende ophold i familiepleje og personer i bofællesskaber m.v.
At praktisk hjælp m.v. fremover udelukkende skal ydes efter de almindelige  

 bestemmelser, betyder ikke, at personer, som tidligere på grund af ophold i  

 bistandslovens § 105 eller § 112-institutioner, bofællesskaber m.v. ikke  

 reelt har været omfattet af hjemmehjælpsbestemmelserne, fremover har ret til  

 praktisk hjælp m.v. i stedet for socialpædagogiske ydelser.
Derimod er det  

 tanken, at den enkeltes behov for praktisk hjælp m.v. også fremover skal  

 vurderes ud fra den enkeltes ressourcer og samlede situation, herunder især  

 muligheden for afhjælpning gennem socialpædagogisk hjælp.
 Bestemmelsen omfatter også tilfælde, hvor det er børn og unge, der har  

 behov for hjælpen, jf. forslagets § 28.
Det foreslås, at afgørelser om tilbud efter stk. 1, kan indbringes for det  

 lokale klageråd, jf. forslaget til lov om retssikkerhed og administration på  

 det sociale område.
Dette er en udvidelse af klagerådets kompetence.
Efter de  

 gældende regler kan kun afgørelser om tilbud efter stk. 1, nr. 1 og 2 samt om  

 omfang og udførelse af disse opgaver forelægges for klagerådet.
For  

 afgørelser, der træffes af amtskommunen, jf. forslagets § 79, foreslås  

 kompetencen til at drøfte og formidle klager henlagt til det amtslige  

 brugerråd, der er videreført fra den sociale styrelseslov (§ 19) til § 41 i  

 lov om retssikkerhed og administration på det sociale område.
Ved  

 behandlingen af sådanne sager udvides det amtslige brugerråd med  

 repræsentanter fra amtsrådet, jf. § 41, stk. 3.
 Til § 70 Det foreslås, at personer, der i hjemmet passer en person  

 med en nedsat fysisk eller psykisk funktionsevne, skal tilbydes afløsning  

 eller aflastning med hensyn til de opgaver, der følger af pasningen.  

 Afløsning gives i hjemmet, medens aflastning gives udenfor hjemmet.
 Aflastning gives i dag efter de gældende institutionsbestemmelser i form  

 af midlertidige ophold i familiepleje, bofællesskab eller institution.  

 Midlertidige aflastningsophold kan også tilbydes i aflastningsboliger,  

 etableret efter Boligministeriets regler.
Efter forslaget vil der fortsat være mulighed for at give aflastning til  

 ægtefæller, forældre eller andre nære pårørende, der passer en person med en  

 nedsat fysisk eller psykisk funktionsevne.
Varigheden af sådanne ophold er  

 afhængig af formålet, og kan fx være jævnligt tilbagevendende weekend-ophold,  

 ferie-ophold m.v., ophold af flere måneders varighed m.v.
Denne form for  

 aflastning kan udover praktisk hjælp omfatte ydelser i form af pleje/omsorg,  

 socialpædagogisk hjælp, optræning, personlig ledsagelse, befordring, kost  

 m.v.
Til § 71 Forslaget omfatter de former for hjælp, omsorg m.v., der  

 efter de gældende regler indgår som integreret del af et botilbud.
Forslaget  

 betyder, at denne form for bistand kan ydes uanset boform.
Der er tale om et bredt spektrum af socialpædagogiske og andre  

 støtteforanstaltninger.
Der kan fx gives vejledning, rådgivning, hjælp til  

 selvhjælp til at udføre dagligdagens gøremål m.v., herunder også til  

 personer, som i vidt omfang selv er i stand til at træffe valg.
Det kan fx  

 dreje sig om støtteforanstaltninger til lettere sindslidende, stof- og  

 alkoholmisbrugere samt andre udsatte grupper.
Formålet med støtten i disse  

 tilfælde er yderligere selvstændiggørelse og udvikling af personlige  

 færdigheder, bl.a. med henblik på opretholdelse af sociale netværk, struktur  

 i dagligdagen m.v., således at de i højere grad kan gøre brug af samfundets  

 almindelige tilbud.
Det kan fx også være den meget intensive og  

 omsorgsbetonede støtte, der ydes personer med meget betydelig nedsat fysisk  

 og psykisk funktionsevne eller med særlige sociale problemer.
 For personer, der på grund af betydelig nedsat psykisk eller fysisk  

 funktionsevne reelt ikke har mulighed for at tage vare på egne interesser,  

 kan der være behov for en særlig hjælp til at opnå og fastholde egen  

 identitet og derigennem opnå en mere aktiv livsudfoldelse.
 Til stærkt udviklingshæmmede kan der være behov for støtte med henblik på  

 de pågældendes muligheder for selv at klare dagligdagen, fx træning i at  

 klæde sig på, spisetræning, hjælp til indkøb m.v.
 Hjælpen skal tage udgangspunkt i pågældendes egne behov og forudsætninger  

 og gives med respekt for den enkeltes integritet og værdighed.
 For personer med betydelig nedsat fysisk funktionsevne vil hjælpen udover  

 egentlig optræning og behandling kunne omfatte oplæring/genoplæring i daglige  

 færdigheder, omsorg, støtte til udvikling af egne ressourcer, herunder  

 muligheder for at kommunikere og indgå i samvær med andre.
Det afgørende er, at hjælpen tager udgangspunkt i den enkeltes  

 individuelle situation og nedsatte funktionsevne med respekt for den enkeltes  

 egne behov og ressourcer.
Hjælpen kan i nogle tilfælde opstille normer for  

 den enkeltes livsudfoldelse samtidig med, at indsatsen udformes således, at  

 den enkeltes personlighed støttes bedst muligt.
I den forbindelse skal det  

 respekteres, at nogle eventuelt trives under normer, der kan opfattes som  

 usædvanlige.
Hjælpen bør tage sigte på hjælp til selvhjælp både på det  

 praktiske og det personlige plan.
Der kan være behov for hjælp til, at den  

 enkelte kan tilrettelægge og overskue sin egen økonomi.
Ved meget betydelig  

 nedsat fysisk og psykisk funktionsevne kan den personlige omsorg dog også  

 være et mål i sig selv.
Hjælpen kan bl.a. bestå i rådgivning i forbindelse med fritids- og  

 kulturaktiviteter m.v., opretholdelse af sociale netværk samt hjælp til  

 administration af personlige forhold og konfliktløsning.
Hjælpen kan også  

 bestå af mere praktisk betonede funktioner, som fx indkøb, lægebesøg, rejser,  

 læsning af post m.v.
 Udskillelsen af reglerne om denne hjælp fra botilbudsbestemmelserne skal  

 ses som et yderligere skridt i rækken af initiativer om ligestilling og  

 ligebehandling af personer med nedsat fysisk eller psykisk funktionsevne  

 eller særlige sociale problemer uanset boform, jf. senest indførelsen af  

 pensionsudbetaling i bistandslovens § 105 og § 112-institutioner.
Til § 72 Forslaget præciserer kommunernes pligt til at sørge for,  

 at tilbud om personlig og socialpædagogisk hjælp m.v. i fornødent omfang  

 tilbydes hele døgnet.
I forbindelse med, at der fra den 1. januar 1988 blev  

 indført stop for opførelse af plejehjem og beskyttede boliger, blev  

 kommunernes forpligtelse til at sikre døgntilbud til personer, som af  

 helbredsmæssige grunde har behov for hjælp døgnet rundt, præciseret i  

 bistandslovens § 79. Det fremgik af bemærkningerne til bestemmelsen, at  

 kommunen eksempelvis kunne etablere et døgnberedskab for at sikre, at  

 personer med behov for hjælp døgnet rundt kunne få en reel mulighed for at  

 vælge mellem at blive boende i eget hjem og flytte i plejehjem.
 Der henvises til bemærkningerne til forslagets § 71, som indeholder en  

 beskrivelse af gældende regler om socialpædagogisk hjælp efter bistandslovens  

 §§ 68 og 68 b, stk. 1.
I takt med at flere og flere tilbydes ophold i bofællesskaber m.v., giver  

 mange kommuner omfattende socialpædagogisk og anden hjælp, herunder  

 døgnberedskab, idet dette kan være en betingelse for, at beboere med  

 betydelig nedsat funktionsevne kan opholde sig i bofællesskab.
Forslaget  

 giver kommunerne mulighed for at oprette denne form for døgnberedskab til  

 mere individuelle boformer, når kommunen vælger sådanne løsninger.
Forslaget præciserer, at døgnberedskabet også omfatter socialpædagogisk  

 hjælp, hvis der er behov for det, og hvis kommunen vælger at oprette og drive  

 individuelle boformer for personer med omfattende behov for denne form for  

 hjælp.
I forhold til den hjælp, der i dag gives til disse målgrupper, er der  

 ikke tilsigtet en udvidelse af kommunens forpligtelse.
Til § 73 Det foreslås præciseret, at tilbudene efter forslagets §§  

 69-71 alene gives til opgaver, som modtageren ikke selv kan klare, og at der  

 således skal foretages en konkret, individuel vurdering af behovet.
Det  

 foreslås desuden præciseret, at der skal ske en opfølgning, således at  

 tilbudene løbende tilpasses det aktuelle behov.
Der henvises til  

 bemærkningerne til § 69.
 Det foreslås desuden præciseret, at tilbudene gives uanset boform.
 I stk. 3 præciseres det, at afgørelser efter §§ 69 og 70 kan indbringes  

 for klagerådet, jf. § 34 i lov om retssikkerhed og administration på det  

 sociale område, men ikke for anden administrativ myndighed.
 Til § 74 Forslaget i stk. 1 svarer til den gældende regel i  

 bistandslovens § 56, hvorefter kommunen i særlige tilfælde kan udbetale et  

 kontant tilskud til hjælp, som brugeren selv antager.
 Bestemmelsen er en undtagelsesbestemmelse, der kun kan anvendes, hvis  

 kommunen ikke kan stille den nødvendige hjælp til rådighed via §§ 69 og 70.
 Som eksempler kan nævnes tilfælde, hvor en bruger skal have hjælp på  

 særlige tidspunkter af døgnet, hvor det kan være svært at skaffe  

 tilstrækkeligt personale, eller tilfælde, hvor samarbejdet mellem brugeren og  

 personalet er vanskeliggjort.
 Det foreslås i stk. 2, at der indføres en adgang til, at personer under 67  

 år med betydelig og varig nedsat fysisk eller psykisk funktionsevne, som har  

 behov for hjælp efter §§ 69 og 70 i mere end 20 timer ugentligt, skal kunne  

 vælge at få udbetalt et kontant tilskud til køb af den hjælp, som de  

 pågældende er berettiget til, i stedet for at modtage hjælpen i form af en  

 naturalydelse.
 Forslaget sigter på den lille gruppe personer, der - selvom de har behov  

 for omfattende hjælp og pleje - ikke opfylder kravene til en hjælpeordning  

 efter § 75, fx fordi de ikke har helt så omfattende behov som forudsat, eller  

 at aktivitetsniveauet ikke er helt så højt som forudsat.
Kommunen kan efter forslagets stk. 3 beslutte, at hjælpen skal gives som  

 en naturalydelse til personer, der lever i boliger, hvor hjælp efter  

 forslagets §§ 69-73, jf. § 79, er tilrettelagt for flere beboere med henblik  

 på afhjælpning af særlige behov, gennemførelse af udviklingsforløb m.v.,  

 bl.a. baseret på fællesskab i hverdagen.
En kontantydelse i stedet for  

 personlig hjælp og pleje vil modvirke formålet med det særlige botilskud.
 Kommunen kan i andre situationer, hvor det skønnes at en bruger ikke selv  

 vil kunne adminstrere tilskuddet eller tilrettelægge ordningen, beslutte, om  

 hjælpen skal gives som en naturalydelse eller udbetales som en kontant ydelse  

 til en nærtstående, der kan og vil passe den pågældende.
 Som nærtstående anses ægtefælle, samlever, forældre, søskende, voksne børn  

 samt andre, der har et nært forhold til den pågældende.
 Der er ikke hjemmel til at pålægge ægtefællen eller andre nærtstående at  

 varetage disse opgaver.
 De hensyn, der kan tale for, at kommunen vælger at udbetale tilskuddet til  

 en nærtstående, er fx, at familien kan fungere så normalt som muligt på trods  

 af et stort behov for hjælp og pleje.
Det er en forudsætning, at kommunen efter en nøje vurdering af den  

 pågældendes situation, herunder mulighed for selvstændig livsførelse,  

 boligforhold, adgangsforhold, netværksressourcer m.v., finder det  

 hensigtsmæssigt, at det er nærtstående, der varetager plejen.
Særligt når der  

 er tale om yngre personer, må der lægges vægt på den unges mulighed for  

 selvstændig livsudfoldelse.
For at lette administrationen af ordningen foreslås en adgang for kommunen  

 til at udbetale tilskuddet på grundlag af anslåede udgifter.
Det er  

 imidlertid forudsat, at tilskuddet skal tage udgangspunkt i de udgifter, der  

 er forbundet med den pågældende foranstaltning.
Og tilskuddet kan maksimalt  

 udgøre et beløb, der svarer til kommunens udgift i forbindelse med levering  

 af tilsvarende serviceydelser i medfør af §§ 69 og 70.
 Kommunen skal ved beregningen af dette beløb tage hensyn til alle  

 de udgifter, der er forbundet med at udføre opgaverne, herunder også udgifter  

 til administration i forbindelse med udførelsen m.v.
 Kommunen bevarer ansvaret for, at personer, der får udbetalt tilskud til  

 selv at antage hjemmehjælp, modtager den fornødne hjælp, og kommunen skal  

 derfor påse dette.
Klager over kommunens afslag på at yde kontant tilskud efter § 74, stk. 2,  

 samt kommunens afgørelse efter stk. 3 kan, jf. de almindelige klageregler i §  

 118, indbringes for det sociale nævn.
Nævnet kan kun, når der foreligger  

 særlige omstændigheder, efter - prøve det skøn, der indgår i en afgørelse  

 truffet af kommunen eller amtskommunen, jf. § 69 i forslaget til lov om  

 retssikkerhed og administration på det sociale område.
 Til § 75 Forslaget viderefører den gældende praksis for  

 hjælpeordninger efter bistandslovens § 48, stk. 4. Hjemmel til ordningen er  

 skilt ud som en selvstændig bestemmelse, men vedrører den samme personkreds,  

 herunder pensionister, som i dag får dækket udgifter til hjælpeordninger  

 efter bistandslovens § 48, stk. 4, som en kontantydelse.
 Det drejer sig om personer med betydelig og varig nedsat funktionsevne,  

 herunder stærkt udbredte lammelser, som især medfører, at de pågældende ikke  

 eller kun i meget begrænset omfang kan bevæge sig og udføre almindelige  

 daglige funktioner.
 Bestemmelsen kan også omfatte personer med hjerneskade i den udstrækning,  

 de opfylder betingelserne om aktivitetsniveau og er i stand til at  

 administrere kontantydelsen, dvs. ansætte den nødvendige hjælp og fungere som  

 arbejdsgivere over for hjælperne.
 Det er en forudsætning for tildeling af hjælp efter denne bestemmelse, at  

 der er tale om behov, som ikke kan dækkes efter reglerne om hjælp efter  

 forslagets §§ 69-74 og 76.
Det drejer sig om personer, - som i høj grad er afhængige af andre i almindelige daglige funktioner,  

 og som har et massivt behov for pleje, overvågning og ledsagelse.
- hvis behov ikke kan dækkes ved almindelig hjemmehjælp.
Dette kan  

 skyldes, at hjælpen har så personlig karakter, at den pågældende selv skal  

 kunne vælge sine hjælpere, og hjælpefunktionen i øvrigt skal dække opgaver,  

 som går ud over, hvad der normalt dækkes af hjemmehjælp, herunder  

 ledsagefunktioner.
 - som har eller formodes at få et aktivitetsniveau, som gør det nødvendigt  

 at yde en ganske særlig intensiv støtte.
 - som selv er i stand til at administrere ordningen, således at de  

 fungerer som arbejdsgivere over for hjælperne.
 Det vil typisk dreje sig om personer, som skal til at opbygge en  

 selvstændig tilværelse eller fastholde en sådan på trods af et svært fysisk  

 handicap, fx personer, som flytter fra forældrehjemmet, eller som uddanner  

 sig.
 Hjælpen gives med udgangspunkt i en individuel behovsvurdering.
Da hjælpeordninger også kan gives til modtagere af social pension, må det  

 ved fastsættelse af hjælpen i hvert enkelt tilfælde vurderes, i hvilket  

 omfang plejetillægget skal anvendes til betaling af en del af hjælpen.
Hvis  

 hjælpen udmåles, så den dækker alle ledsage-, pleje- og overvågningsbehov, er  

 udgangspunktet, at hele plejetillægget skal anvendes til betaling af en del  

 af hjælpeordningen.
 Invaliditetsydelse kan modtages sammen med hjælpeordning og skal ikke  

 medgå til betaling af nogen del af hjælpeordningen.
Selv om udgangspunktet for hjælpen er, at den skal dække hele døgnet, er  

 der ikke noget til hinder for, at den pågældende får udmålt et mindre antal  

 timer, hvis han/hun ønsker det, fx på grund af et ønske om at være alene  

 nogle timer, eller hvis en pårørende fx kan og vil påtage sig  

 hjælpefunktionerne nogle timer.
Der er dog ikke hjemmel til at pålægge  

 ægtefællen at varetage disse udvidede pleje-, overvågnings- og  

 ledsagefunktioner.
 Personer, der lever i boliger, hvor hjælp efter forslagets §§ 69-73 er  

 tilrettelagt for flere beboere med henblik på afhjælpning af særlige behov,  

 gennemførelse af udviklingsforløb m.v. bl.a. baseret på fællesskab i  

 hverdagen, vil efter forslaget som udgangspunkt ikke have ret til  

 hjælpeordning i det omfang, hjælpen dækkes efter de nævnte bestemmelser.  

 Baggrunden herfor er, at det ville kunne modvirke resultatet af den særlige  

 tilrettelæggelse af hjælpen.
 Modtagere af hjælpeordning efter denne bestemmelse kan ikke samtidig få  

 ledsagelse efter § 76.
Stk. 2 angiver, at den pågældende selv skal være i stand til at  

 administrere ydelsen og tilrettelægge hjælpen.
Hjælperne skal således  

 ansættes af den pågældende selv, som også er ansvarlig for den daglige  

 arbejdstilrettelæggelse og vejledning af hjælperne.
Det betyder imidlertid ikke, at modtageren i enhver henseende skal fungere  

 som arbejdsgiver over for den eller de ansatte hjælpere.
Modtageren kan fx  

 aftale, at kommunen efter anvisning fra modtageren udbetaler løn til  

 hjælperen, indberetter skat m.v., eller modtageren kan rekvirere hjælpere fra  

 et servicefirma, som så ligeledes varetager lønudbetaling m.v.
Til § 76 Såvel kommuner som handicaporganisationer har i flere år  

 peget på, at der har manglet hjemmel til at dække behov for ledsagelse af  

 personer, som på grund af betydelig og varig nedsat fysisk eller psykisk  

 funktionsevne ikke har kunnet færdes på egen hånd uden for hjemmet.
Mangelen  

 på en egentlig ledsageordning har således betydet et hul i den række af  

 foranstaltninger, som det offentlige har stillet til rådighed for at sikre  

 normalisering og ligebehandling af personer med nedsat funktionsevne.
 På baggrund af gennemførte forsøg med ledsageordning i 4 kommuner og efter  

 anbefalinger fra Udvalget om hjælpemidler og andre handicapkompenserende  

 ydelser, foreslås ledsageordningen indført som en ny foranstaltning.  

 Personer, der opfylder betingelserne, har ret til 15 timer pr. måned.
 Indførelse af en ledsageordning vil lette presset på personlig hjælp og  

 pleje m.v., og på hjælpeordninger efter forslagets § 75.
 Ordningen foreslås at omfatte voksne under 67 år, som har en betydelig og  

 varig nedsat fysisk eller psykisk funktionsevne, der medfører, at de ikke kan  

 færdes på egen hånd uden for hjemmet.
 Denne afgrænsning af personkredsen svarer til den afgrænsning, der er  

 foreslået i Udvalget om hjælpemidler og andre handicapkompenserende ydelser.
 Efter forslaget omfatter ledsageordningen personer, der opfylder  

 kriterierne uanset boform, dvs. herunder også personer med ophold i boformer  

 efter kapitel 18. Ved vurderingen af, om der er et ledsagebehov, kan der dog  

 tages hensyn til den hjælp, der i øvrigt ydes den pågældende, som en  

 integreret del af botilbudet, herunder socialpædagogisk bistand og anden form  

 for hjælp.
Personer med nedsat funktionsevne som følge af sindslidelse og/eller af  

 sociale årsager har ikke været omfattet af forsøget med ledsageordning og er  

 ikke omfattet af bestemmelsen.
Baggrunden herfor er, at arbejdet med  

 sindslidende og med personer med nedsat funktionsevne af sociale årsager  

 stiller særlige krav om indsigt og træning, der ligger ud over de  

 kvalifikationer, det er forudsat, ledsagerne skal have.
Ledsageordningen omfatter selve ledsagelsen og de med denne direkte  

 forbundne funktioner, som fx hjælp til at tage overtøj af og på, op- og  

 nedslå kørestol m.v., men ikke praktisk hjælp i hjemmet, idet  

 ledsageordningen skal supplere de øvrige serviceydelser.
Ledsagelse ydes af  

 kommunen som en naturalydelse fra et af kommunen etableret ledsagekorps.
 Det foreslås, at personer, der opfylder kriterierne for at kunne få  

 ledsagelse, skal have ret til ledsagelse i 15 timer pr. måned, uanset hvad  

 pågældende ønsker at blive ledsaget til.
Det foreslås endvidere, at modtageren, efter kommunens nærmere fastlagte  

 retningslinier, indenfor en periode på 6 måneder, skal kunne spare timer  

 sammen.
Alle timer skal dog være brugt indenfor 6 måneder.
Timer, der ikke er  

 brugt, bortfalder.
Administrationen af ledsageordningen er foregået på forskellig måde i de 4  

 forsøgskommuner.
Kommunerne har haft gode erfaringer med at inddrage personer  

 med nedsat funktionsevne i administrationen af forsøgene.
 Personer, der får hjælpeordning efter § 75, forudsættes at få deres behov  

 for ledsagelse dækket inden for denne ordning.
Til § 77 Bestemmelsen viderefører kommunalbestyrelsens  

 forpligtelse efter bistandslovens § 48, stk. 4, om kontaktpersoner til  

 døvblinde samt amtskommunens hidtidige forpligtelse overfor døvblinde i  

 amtskommunale institutionstilbud.
Om afgrænsning mellem de kommunale og  

 amtskommunale tilbud henvises til bemærkningerne til § 79.
Hensigten med kontaktpersonordningen er at give voksne døvblinde mulighed  

 for at få en særlig form for hjælp, der kan være med til at bryde den  

 døvblindes isolation samt bidrage til, at den pågældende kan leve så normalt  

 som muligt på trods af det meget svære kommunikationshandicap og massive  

 ledsagebehov.
Ordningen kan ydes til såvel pensionister som  

 ikke-pensionister.
Kontaktpersonens opgaver er blandt andet at besøge og kommunikere med den  

 døvblinde, orientere om hverdagen (avislæsning m.v.) og at være bindeled til  

 omgivelserne.
Der kan være tale om at bistå med oversættelse af breve m.v.,  

 ledsagelse på indkøb, hjælp ved kontakt med myndigheder, ved besøg samt til  

 kurser og andre aktiviteter.
 Det er udgangspunktet, at der ikke herudover er behov for ledsagelse efter  

 § 76.
 Almindelig praktisk hjælp i hjemmet hører ikke med til de funktioner, som  

 kontaktpersonen skal udføre.
Til § 78 Bestemmelsen præciserer kommunens ansvar for tilbud om en  

 støtte- og kontaktperson til personer med sindslidelser.
Med bestemmelsen  

 ændres formuleringen af bistandslovens § 68 c, som vedtaget ved lov nr. 405  

 af 22. maj 1996 med virkning fra 1. august 1996. Der er ikke med bestemmelsen  

 tilsigtet en forstærket udbygning af antallet af støtte- og  

 kontaktpersonordninger for personer med sindslidelser, men alene en  

 præcisering af målsætningen om, at alle kommuner enten selv eller i  

 samarbejde med andre kommuner eller amtskommuner skal kunne give tilbud om en  

 støtte- og kontaktperson til personer med sindslidelser.
Målgruppen er de mest socialt udsatte og isolerede grupper af  

 sindslidende, som ikke almindeligvis gør brug af eller kan gøre brug af de  

 allerede etablerede tilbud.
Personkredsen er ikke snævert afgrænset til  

 personer med egentlige psykiatriske diagnoser.
 Formålet med hjælpen er primært at opnå og bevare sociale kontakter og  

 derved bryde den sindslidendes isolation, sekundært at den sindslidende skal  

 kunne gøre brug af allerede etablerede tilbud.
 Støtte- og kontaktpersonordningen skal være et supplement til andre tilbud  

 og ikke en erstatning for disse.
Tilbudet gives i dialog med den sindslidende og på den sindslidendes  

 præmisser.
Den sindslidende kan afslå at tage imod et tilbud om en støtte- og  

 kontaktperson.
 Ordningen tilrettelægges mest hensigtsmæssigt, hvis frivillige støtte- og  

 kontaktpersoner ikke står alene, men indgår som et supplement til en  

 professionel ordning.
 Der henvises til Socialministeriets vejledning nr. 139 af 28. august 1996  

 om støtte- og kontaktpersoner til sindslidelser.
 Forslag om revision fremsættes for Folketinget senest ved begyndelsen af  

 folketingsåret 1999/2000, jf. forslagets § 143.
 Til § 79 Forslagets stk. 1 fastlægger amtskommunens forpligtelse  

 til at stille bistandsydelser efter forslagets §§ 69-73, 76 og 77 til  

 rådighed for personer, der bor i amtskommunale boformer efter kapitel 18.  

 Forslaget omfatter den hjælp, der efter de gældende regler er indeholdt i §§  

 68, 68 b, 105 og 112 i bistandsloven.
 Det drejer sig om personlig hjælp og pleje, kost, vask m.v., hjælp til  

 praktiske opgaver, hjælp til at vedligeholde fysiske og psykiske færdigheder,  

 afløsning og aflastning, socialpædagogisk bistand, ledsagelse og hjælp til  

 personer, som er døvblinde.
 Særligt med hensyn til ledsagelse bemærkes det, at den ordning, der  

 foreslås indført med forslagets § 76, tillige foreslås at gælde for personer  

 med ophold i amtskommunale boformer, jf. §§ 90-92, dog med undtagelse af  

 sindslidende, jf. bemærkningerne til § 76. Forslaget indebærer således, at de  

 pågældende personer som noget nyt vil få en ret til 15 timers ledsagelse om  

 måneden, ydet af amtskommunen.
Forslagets stk. 1 fastslår endvidere, at det er amtskommunen, der yder den  

 nødvendige hjælp til personer, som er døvblinde.
Dette svarer til de hidtil  

 gældende regler, idet det for den pågældende gruppe i dag er amtskommunerne,  

 der som led i institutionstilbudet skal sørge for den hjælp, den enkelte har  

 brug for på grund af sit handicap, herunder i forhold til kontakt- og  

 kommunikationsmuligheder.
Det kontaktpersontilbud, der i dag ydes døvblinde af kommunerne efter  

 bistandslovens § 48, jf. forslagets § 77, omfatter ikke personer med ophold i  

 de eksisterende amtskommunale institutioner, fordi kontaktpersonordningen  

 særligt tager udgangspunkt i hjemmeboende døvblindes kontakt- og  

 kommunikationsproblemer og sammenhængen med øvrige støttetilbud i hjemmet.
Da  

 der er tale om en anderledes situation for de personer, som bor i  

 amtskommunale boformer, både i forhold til de service- og støttetilbud, der  

 tilbydes af amtskommunerne og i forhold til de enkelte personers kontakt- og  

 kommunikationsproblemer, foreslås det, at den gældende kompetencefordeling og  

 opgaveafgrænsning opretholdes.
Det er således fortsat op til amtskommunen at  

 yde den nødvendige kontaktmæssige støtte til døvblinde i forbindelse med  

 fastlæggelsen af det samlede servicetilbud, som en særlig støtte ud over den  

 daglige hjælp og pleje.
 Forslagets stk. 2 giver amtskommunen mulighed for at stille  

 bistandsydelser til rådighed for personer, der bor i amtskommunale  

 plejeboliger efter lov om almene boliger m.v.
Bestemmelsen skal ses i sammenhæng med, at der siden udlægningen af den  

 statslige særforsorg i 1980 til amter og kommuner, og siden  

 bofællesskabstilbudet indførtes i bistandsloven i 1984, er sket en omfattende  

 udvikling af forskellige former for botilbud efter bistandsloven - herunder  

 også i forhold til amtskommunernes og kommunernes opgavefordeling.
Den  

 traditionelle opgavefordeling er i et vist omfang blevet blødt op i de  

 enkelte lokalområder.
Formålet hermed har været at skabe fleksibilitet i  

 tilvejebringelsen af den nødvendige bistand og ekspertise ud fra de enkelte  

 beboeres konkrete behov.
Det er på dette grundlag fundet hensigtsmæssigt at give en begrænset  

 hjemmel til amtskommunal varetagelse af bistandsopgaver i egen bolig for at  

 fremme de målsætninger om integration og normalisering, som ligger bag  

 udviklingen på handicapområdet, herunder reglerne om amtskommunale  

 plejeboliger i lov om almene boliger m.v.
Dvs. det drejer sig om de boliger,  

 der er oprettet af amtskommunen efter lov om almene boliger m.v., og de  

 boliger, der er opført af andre men efter aftale med amtskommunen, og hvor  

 amtet betaler en del af ydelsesstøtten.
Der er således ikke tale om en  

 generel forpligtelse for amtskommunen.
 Bestemmelsen skal sikre det nødvendige supplement til amtskommunernes  

 forpligtelse til at stille sociale boformer, jf. §§ 90-92 til rådighed,  

 således at de tilbud, der stilles til rådighed af kommuner og amtskommuner  

 tilsammen repræsenterer en bred vifte af muligheder, som kan benyttes alt  

 efter den enkeltes konkrete behov, og således at der sikres de nødvendige  

 udviklingsmuligheder og størst mulig fleksibilitet.
 Behovet for en amtskommunal indsats vil være helt afhængig af det enkelte  

 lokalområde, udbygningsgrad og befolkningsunderlag m.v. og herudover af  

 forskellige handicapgruppers behov for særlig og ekspertisekrævende indsats.
Efter forslagets stk. 3 henlægges kompetencen til at drøfte og formidle  

 klager over afgørelser truffet af amtsrådet efter §§ 69 og 70 til det  

 amtslige brugerråd, der er videreført fra den sociale styrelseslov (§ 19) til  

 § 41 i lov om retssikkerhed og administration på det sociale område.
Ved  

 behandlingen af sådanne sager udvides det amtslige brugerråd med  

 repræsentanter fra amtsrådet.
Til § 80 Der foreslås en bemyndigelse for socialministeren til at  

 fastsætte regler om betaling samt om opgørelse af indkomstgrundlaget for  

 betalingen.
De regler, der fastsættes, vil svare til bistandslovens  

 betalingsregler i §§ 52-55.
Efter de gældende regler i bistandsloven fastsætter kommunen betalingen  

 for tilbudene.
De faktiske udgifter, der er forbundet med at producere  

 tilbudene, udgør overgrænsen for, hvor meget kommunen kan opkræve i betaling  

 for tilbudene.
Kommunen kan vælge at fastsætte betalingen til et lavere beløb  

 end de faktiske udgifter eller helt undlade at opkræve betaling.
Kommunen kan vælge at fastsætte betalingen endeligt på grundlag af  

 kommunens budgetterede udgifter til tilbudene.
Dog skal betalingen fastsættes  

 således, at kommunens samlede indtægter over en 4-årig periode ikke  

 overstiger kommunens samlede udgifter ved tilbudene.
Der kan ikke opkræves betaling for udgifter til personale for 1) visiterede tilbud om personlig og praktisk hjælp (hjemmehjælp), der  

 gives på grund af længerevarende lidelse eller svækkelse og i forbindelse med  

 pleje af en døende, 2) visiterede tilbud om vedligeholdelse af fysiske og psykiske færdigheder  

 og 3) tilbud om afløsning af personer, der passer en person med en fysisk  

 eller psykisk lidelse omfattet af §§ 26, 27, 75 og 82.
 For tilbud om madserviceordning kan der dog opkræves betaling for  

 personaleudgifter.
For tilbud om personlig pleje og praktisk hjælp (hjemmehjælp), der gives  

 på grund af midlertidig lidelse eller svækkelse og for hjemmehjælp til  

 afløsning af personer, der passer en person med en fysisk eller psykisk  

 lidelse, som ikke er omfattet af §§ 26, 27, 75 og 82, beregnes betaling på  

 grundlag af modtagerens og en eventuel ægtefælles indkomstgrundlag.
Der  

 beregnes dog kun betaling, hvis indkomstgrundlaget pr. 1. januar 1997  

 overstiger 92.400 kr. for enlige og 138.700 kr. for gifte.
Herudover  

 fradrages der yderligere et beløb for hvert barn.
Betalingen udgør pr. 1. januar 1997 3 kr. pr. time, hvis  

 indkomstgrundlaget udgør 2.701 kr. eller derover, og betalingen forhøjes med  

 1 kr. pr. time for hver 2.700 kr. indkomstgrundlaget herefter stiger.
Der kan  

 dog højst opkræves 82 kr. pr. time.
Forslaget giver endvidere socialministeren mulighed for at fastsætte  

 retningslinier for beregningen af betaling for kost m.v. for beboere i  

 sociale boformer.
Efter ophævelse af institutionsbegrebet vil udgangspunktet  

 være, at kost, vask, frisør, lægehjælp, rengøring m.v. betales efter de  

 almindelige retningslinier.
Regler kan evt. udformes sammen med  

 retningslinier for betaling for boligdelen, jf. bemærkningerne til § 93.
 Bestemmelsens stk. 2 viderefører bistandslovens § 53 samt § 57e.
 Det foreslås endvidere efter stk. 2, at der - som hidtil - ikke skal være  

 mulighed for at opkræve betaling for udgifter til personale, der yder hjælp,  

 omsorg eller støtte samt optræning og hjælp til udvikling af færdigheder til  

 personer, der har behov herfor på grund af betydelig nedsat fysisk eller  

 psykisk funktionsevne eller med særlige sociale problemer efter forslagets §  

 71.
Efter bistandslovens § 68, stk. 2, er der mulighed for at fastsætte en  

 økonomisk ydelse for plejeforhold (familiepleje) eller nødvendig medhjælp i  

 bofællesskab.
Imidlertid anvendes reglen om fastsættelse af betaling for  

 medhjælp i bofællesskaber yderst sjældent af kommunerne, idet det ikke findes  

 rimeligt at fastsætte betaling for hjælp af denne rent handicapkompenserende  

 karakter, og idet reglen således generelt betragtes som et levn fra de  

 tidligere lommepengeregler.
For så vidt angår familiepleje anvendes  

 betalingsreglen, idet der her - i modsætning til bofællesskaberne - ikke  

 fastsættes særskilt betaling for kost, bolig og andre ydelser.
Med forslaget  

 ophæves denne forskel mellem familiepleje og andre tilbud, jf. bemærkningerne  

 til forslagets §§ 89 og 93, hvorefter der under ophold i boformer omfattet af  

 bestemmelsen forudsættes ydet den nødvendige bistand efter de almindelige  

 bestemmelser, uanset om kommunen selv yder denne eller indgår aftaler med  

 private familier eller andre, og hvorefter betalingen efter disse  

 bestemmelser alene omfatter bodelen af tilbudet.
Regler om betaling for  

 ydelser i tilbud, der svarer til de eksisterende familieplejeophold, vil  

 således blive fastsat efter bemyndigelsen i § 80, stk. 1, og svare til de  

 regler, der i øvrigt fastsættes herom, jf. § 80, stk. 1.
 Forslagets stk. 3 svarer til bistandslovens § 53, sidste pkt., og  

 præciserer, at der kan opkræves betaling for personaleudgifter til  

 madserviceordninger.
 Til § 81 Forslagets viderefører de regler, der gælder vedrørende  

 servicebetaling i institutioner efter bistandslovens § 112. Reglerne finder  

 ligeledes anvendelse i plejehjem, jf. overgangsbestemmelsen herom.
 Vedrørende regulering af de beløb, der er nævnt i stk. 1, henvises til §  

 133, stk. 2.
 Reglerne om servicebetaling blev indført i forbindelse med ændringen af  

 reglerne om pensionsudbetaling på institutioner, Lov nr. 1132 af 22. december  

 1993, som trådte i kraft 1. januar 1994 . Eventuelle ændringer i reglerne  

 indgår i overvejelserne om en ydelsesreform på pensionsområdet.
Til kapitel 15 Dækning af nødvendige merudgifter Til § 82 Forslaget afløser den del af bistandslovens § 48, stk. 4, som  

 handler om merudgifter ved forsørgelsen.
Hjælpeordningerne og  

 kontaktpersonordningen til døvblinde, som ligeledes havde hjemmel i  

 bistandslovens § 48, stk. 4, findes nu i §§ 75 og 77.
 Personkredsen, der efter forslaget skal kunne modtage hjælp efter  

 bestemmelsen, er som udgangspunkt den samme som i bistandslovens § 48, stk.  

 4.
Afgrænsningen af personkredsen i bistandslovens § 48, stk. 4, er i  

 Socialministeriets vejledning af 3. juli 1987 om hjælp efter bistandslovens §  

 48, angivet som »personer over 18 år, som har et vidtgående fysisk eller  

 psykisk handicap, og som bor i eget hjem«. »Udtrykket vidtgående  

 handicap betyder i denne forbindelse, at der skal være tale om en vedvarende,  

 dvs. en langvarig lidelse, hvis konsekvenser for den enkelte er af meget  

 indgribende karakter i den daglige tilværelse, og som medfører, at der ofte  

 må sættes ind med betydelige hjælpeforanstaltninger for at opnå en  

 tilnærmelsesvis normal tilværelse.
Den pågældende vil som regel være  

 berettiget til invaliditetsydelse . . .« Bestemmelsen viderefører denne ordning og tager som udgangspunkt fortsat  

 sigte på ikkepensionister.
Personer, der modtager hjælpeordninger efter § 75,  

 forudsættes dog i overensstemmelse med hidtidig praksis også at kunne få  

 hjælp til nødvendige merudgifter efter denne bestemmelse.
Personkredsen foreslås på baggrund af anbefaling fra Udvalget om  

 hjælpemidler og andre handicapkompenserende ydelser udvidet med personer, som  

 har medfødte misdannelser eller mangler, men ikke synligt eller umiddelbart  

 konstaterbar nedsat funktionsevne, når forskrifter om diæt o.lign. følges.  

 Udvidelsen omfatter især gruppen af personer med PKU (phenylketonuri) og  

 personer med cystisk fibrose.
Det skønnes, at denne udvidelse af  

 personkredsen næppe vil overstige 500 personer.
Udgiften har hidtil kun været  

 dækket over § 48, stk. 1, til børn.
Denne udvidelse af personkredsen kan  

 lette overgangen fra børne- til voksenydelse.
Merudgifter ved forsørgelsen skal som hidtil dække nødvendige merudgifter,  

 som følger af den nedsatte funktionsevne.
De merudgifter, der dækkes, er  

 ifølge hidtidig praksis fx dokumenterede ekstraudgifter til vask og hygiejne,  

 kurser, særligt tøj, kost, befordring og medicin.
 Dækning af merudgifter ved boligskift, som følger af nedsat funktionsevne,  

 ydes fremover efter § 100, stk. 2.
 Stk. 2 svarer til, hvad der hidtil har været gældende, ifølge ovennævnte  

 vejledning.
 Stk. 3 viderefører bemyndigelsen for socialministeren til at fastsætte  

 nærmere regler om afgrænsningen af den personkreds, der har ret til hjælp  

 efter denne bestemmelse.
Til kapitel 16 Behandling m.v.
 Til § 83 Forslaget viderefører bistandslovens § 68 a, stk. 2, hvorefter  

 det er amtskommunen, der har forpligtelsen til at sørge for tilbud om  

 behandling af stofmisbrugere.
 Forslaget omfatter den form for behandling for stofmisbrug, som i dag  

 foregår i opholdssteder mv. efter bistandslovens § 66 samt i institutioner  

 efter bistandslovens § 96, dvs. dag- og døgntilbud i offentlige og  

 overenskomstdækkede behandlingscentre samt private behandlingscentre.
 Behandlingen kan foregå i boformer til midlertidige ophold, jf. § 91, stk.  

 1, nr. 2, og som dagtilbud eller ambulante tilbud.
 Den omtalte behandling forudsætter en socialpædagogisk eller psykologisk  

 funderet indsats i et forløb, som fastlægges i en behandlingsplan, så vidt  

 muligt i samarbejde med brugeren og evt. pårørende, jf. vejledning om  

 bistandslovens bestemmelser om social indsats for stofmisbrugere pkt. 21.  

 Bestemmelsen viderefører således pkt. 21 i socialministeriets vejledning om  

 bistandslovens bestemmelser om social indsats for stofmisbrugere.
 Denne sociale behandling, der ofte vil foregå parallelt med eller i  

 forlængelse af en lægelig behandling, fx psykiatrisk eller medicinsk, vil,  

 afhængig af årsagen til funktionsnedsættelsen og det metodiske udgangspunkt,  

 have store variationer og forskellige grader af intensitet.
Hovedsigtet med en sådan behandling er ud fra brugerens egne ressourcer at  

 hindre en yderligere funktionsnedsættelse og bibringe vedkommende en bedre  

 social og personlig funktion med henblik på højnelse af livskvaliteten.
Den  

 egentlige behandling må i givet fald følges op af en efterbehandlingsfase,  

 hvor der ved siden af en mindre intensiv behandling rettes andre tilbud til  

 brugeren, som fx bolig, personlig bistand, aktivitets- og samværstilbud.
 Det påhviler såvel amtskommune som kommune at samarbejde om den samlede  

 støttende indsats både i forhold til det samlede serviceniveau for pågældende  

 persongruppe samt i forhold til den enkelte i form af handleplan, hvor nævnte  

 behandlingsplan er en del.
 Der forudsættes ikke fastsat betaling for behandling efter bestemmelsen,  

 men hvis der i forbindelse med behandlingen ydes botilbud mv., jf. forslagets  

 kapitel 18, fastsættes betaling efter de herfor gældende regler.
 Der er ikke tilsigtet udvidelser i forhold til gældende lov.
 Til § 84 I forslagets stk. 1 gives kommunerne hjemmel til at give  

 tilbud om behandling.
 I forslagets stk. 2 og 3 fastslås amtskommunernes forpligtelse til at yde  

 den nødvendige behandlingsmæssige indsats til personer med ophold i  

 amtskommunale boformer efter denne lov og i boliger efter lov om almene  

 boliger m.v., såfremt boligen er oprettet af eller efter aftale med  

 amtskommunen.
 Forslaget omfatter de behandlingsmæssige tilbud, som i dag ydes efter  

 bistandslovens § 112 og i mindre omfang efter § 68 a, stk. 1, jf. §§ 66 og  

 96, §§ 68b og 105, og som ligger ud over den bistand af socialpædagogisk  

 karakter, som er omfattet af forslaget til §§ 71 og 79.
Det drejer sig således om speciel behandlingsmæssig bistand på grund af  

 særlige behov herfor.
Der kan for eksempel være tale om sygeplejemæssig,  

 fysioterapeutisk, specialpsykiatrisk, psykologisk, specialterapeutisk,  

 tandplejemæssig eller anden behandling.
 Særlig for personer i tilbud efter § 92 (tidligere § 105-institutioner) er  

 behandlingstilbudet en videreførelse af enkelte af de nuværende  

 sygeafdelinger.
Selvom behandlingsydelser i et vist omfang må forudsættes ydet efter de  

 almindelige regler herom (sygesikring m.v.), vil det ikke i alle tilfælde  

 være hensigtsmæssigt eller tilstrækkeligt.
Ofte vil en sådan indsats indgå i  

 en (be)handlingsplan, og dermed som et led i den samlede sociale indsats.
 På handicapområdet er det primært amtskommunerne, der giver denne form for  

 specialtilbud som led i tilbud efter bistandslovens § 112 på grund af  

 amtskommunernes særlige forpligtelser over for grupper med særlige behov, men  

 i takt med, at kommunerne har ansvaret for tilbudene til stadig sværere  

 handicappede og specielle grupper, fx multihandicappede, stærkt sindslidende,  

 hjerneskadede m.v. bør også kommunerne have mulighed for at kunne yde denne  

 form for »behandlingsmæssig« bistand.
 Der er ikke tilsigtet udvidelser i forhold til gældende lov.
Til kapitel 17 Beskyttet beskæftigelse og aktivitets- og samværstilbud Til § 85 Forslagets stk. 1 svarer til bistandslovens § 91, stk. 1, 2.  

 pkt., hvorefter amtsrådet sørger for beskyttet beskæftigelse til personer med  

 nedsat erhvervsevne, der ikke er i stand til at fastholde eller opnå  

 beskæftigelse på normale vilkår på arbejdsmarkedet, herunder i aftalebaserede  

 skånejob eller via skånejob med løntilskud.
Der er således ikke tilsigtet  

 realitetsændringer i reglerne om beskæftigelse på beskyttede værksteder m.v.
Reglerne om beskyttede enkeltpladser, de såkaldte 50/50 - og 1/3-  

 ordninger, er beskrevet i forslag til lov om aktiv socialpolitik og hedder  

 fremover »skånejob med løntilskud«.
I skånejob med løntilskud kan  

 ansættelse ske hos private eller offentlige arbejdsgivere, herunder på  

 beskyttede værksteder.
Den beskyttede beskæftigelse, der nævnes i stk. 1, er  

 med andre ord den beskæftigelse, der efter gældende regler er knyttet til  

 beskyttede værksteder m.v., uden at der er tale om beskyttede enkeltpladser  

 efter 50/50 - eller 1/3-ordningen.
Personer, der arbejder på beskyttede værksteder m.v., har som oftest  

 førtidspension som hovedforsørgelseskilde.
Ved siden af har de pågældende en  

 beskeden indtjening fra den beskyttede beskæftigelse.
 Personer, der ikke får førtidspension, aflønnes i de fleste tilfælde med  

 den mindste overenskomstmæssige timeløn på det aktuelle ansættelsesområde,  

 eller med den løn, som sædvanligvis gælder for tilsvarende arbejde.
Forslagets stk. 2 viderefører § 105-institutionernes tilbud om  

 beskæftigelse, jf. pkt. 16 i Socialministeriets vejledning nr. 43 af 31.  

 marts 1995 om bistandslovens bestemmelser om institutioner m.v. for personer  

 med særlige sociale vanskeligheder.
Tilbudet vil typisk være knyttet til de  

 midlertidige botilbud efter forslagets § 92, stk. 1, men kan også etableres  

 som rene dagtilbud, fx i forbindelse med aktivitets- og samværstilbud efter  

 forslagets § 86, stk. 1.
Der skal kunne tilbydes beskæftigelse i form af særligt tilrettelagt  

 beskæftigelsesforløb som fx værkstedsarbejde, deltagelse i den interne drift  

 eller i øvrige aktiviteter.
Beskæftigelsen tilbydes personer med ophold i den  

 sociale boform efter forslagets § 92, stk. 1, samt andre med tilsvarende  

 problemer.
Beskæftigelsen bør have karakter af oplæring eller optræning og  

 afpasses den enkeltes ansvar og muligheder.
I forbindelse med deltagelse i  

 sådanne særligt tilrettelagte beskæftigelsesforløb udbetales, som efter de  

 gældende regler, en arbejdsdusør, jf. vejledningens pkt. 18.
 Forslagets stk. 3 svarer til bistandslovens § 94, stk. 1, 1. pkt.,  

 hvorefter amtsrådet træffer afgørelse om beskyttet beskæftigelse efter  

 indstilling af kommunen.
 Kommunen skal ved tilrettelæggelse af visitationen være opmærksom på, at  

 tilbud om beskyttet beskæftigelse skal indgå i viften af muligheder for  

 beskæftigelse.
 Forslagets stk. 4 svarer til bistandslovens § 94, stk. 2, hvorefter  

 afgørelse om beskyttet beskæftigelse, som især er beregnet for personer med  

 bopæl i kommunen, træffes af kommunen.
 Der kan være tale om beskæftigelse på beskyttede værksteder,  

 aktivitetscentre og lignende.
 De enkelte amtskommunale tilbud om revalidering, beskyttet beskæftigelse  

 og aktivitets- og samværstilbud vil ofte med fordel kunne foregå i samme  

 faglige miljø i samme hus.
 Til § 86 Forslagets stk. 1 svarer med redaktionelle ændringer til  

 bistandslovens § 91, stk. 1, 2. pkt., hvorefter amtsrådet sørger for tilbud i  

 særlige dagcentre og særlige daghjem og i klubber til personer, som ikke kan  

 varetage beskyttet beskæftigelse.
 Forslagets stk. 2, 1. pkt., svarer til bistandslovens § 94, stk. 1, 1.  

 pkt., hvorefter amtsrådet træffer afgørelse om tilbudene efter indstilling  

 fra kommunen.
I forslagets stk. 2, 2. pkt., præciseres, at amtskommunen - uden  

 indstilling fra kommunen giver tilbud om aktivitets- og samværstilbud til  

 personer, der især har problemer med at klare sig i egen bolig.
Hermed  

 videreføres den retstilstand, der har været gældende for § 105-institutioner.
 Forslagets stk. 3 svarer til bistandslovens § 94, stk. 2, hvorefter  

 afgørelse om tilbud, som især er beregnet for personer med bopæl i kommunen,  

 træffes af kommunen.
 De gældende regler om tilbud efter stk. 1-3 findes herudover i  

 bistandslovens § 105 samt for stk. 3's vedkommende i § 68 b, stk. 4.
Målgruppen efter bistandslovens § 105 er personer, der på grund af særlige  

 sociale vanskeligheder ikke har eller ikke kan opholde sig i egen bolig, og  

 som bl.a. har brug for aktiverende støtte og omsorg.
Målgruppen efter  

 bistandslovens § 68 b, stk. 4, er forskellige grupper af personer med særlige  

 sociale vanskeligheder, der har behov for socialt samvær og  

 fællesskabsaktiviteter.
 I tilslutning til den type af tilbud, der retter sig til sidstnævnte  

 grupper kan der alt efter hvilke brugergrupper, de især henvender sig til,  

 etableres forskellige aktiviteter som beskæftigelsesforløb, efterbehandling  

 af alkohol- og stofmisbrug, selvhjælpsgruppearbejde, rådgivning og opsøgende  

 arbejde enten organiseret af brugerne selv eller fx af foreninger i  

 samarbejde med brugerne.
 Denne type tilbud vil med fordel kunne iværksættes ved, at der træffes  

 aftale med foreninger, organisationer m.v. eller andre private kredse, hvis  

 det i øvrigt lokalt findes hensigtsmæssigt.
 Disse foranstaltninger er som udgangspunkt åbne tilbud for den nævnte  

 personkreds, men kan som nævnt målrettes til særlige grupper af brugere.
Overordnet er der således en forpligtelse for amtskommunen til at sørge  

 for, at der er aktivitets- og samværstilbud til alle målgrupper nævnt i stk.  

 1, herunder om tilbud om plads i et værested, som efter bistandslovens § 68  

 b, stk. 4, er organiseret under kommunerne.
I praksis vil det imidlertid  

 ligesom i dag som oftest være kommunen, som står som driftsherre for  

 tilbudene eventuelt i samarbejde med private kredse, specielt når det drejer  

 sig fx om sindslidende, misbrugere og andre personer med særlige sociale  

 problemer, men den overordnede forpligtelse ligger principielt hos  

 amtskommunen.
 Der er således lagt vægt på, at amtskommune og kommune indbyrdes kan  

 aftale, hvilket serviceniveau der er ønskeligt, og hvordan opgaverne  

 fordeles.
Til § 87 Bestemmelsen svarer indholdsmæssigt til de gældende  

 regler, hvorefter der aflønnes efter indsats under beskyttet beskæftigelse,  

 også når der udføres egentligt arbejde i særlige dagcentre og særlige  

 daghjem.
Hvorimod der ikke betales løn under klubvirksomhed, her betaler  

 deltagerne helt eller delvis for materialer m.v.
Socialministeren bemyndiges  

 til at fastsætte regler om aflønning under beskæftigelse samt regler om  

 betaling for materialer og udflugter m.v. under aktivitets- og samværstilbud.
Efter den indtil den 1. januar 1997 gældende bestemmelse i bistandslovens  

 § 95, fastsætter amtsrådet, efter retningslinier udarbejdet af  

 socialministeren, regler om beregning og udbetaling af arbejdsvederlag under  

 beskyttet beskæftigelse.
Retningslinierne er fastsat i pkt. 73 i cirkulære af  

 17. december 1986 om bistandslovens bestemmelser om institutioner under  

 amtskommunerne og pkt. 15 og 17-19 i cirkulære af 17. december 1986 om  

 institutioner under amtskommunerne for personer med vidtgående fysiske eller  

 psykiske handicap.
 Reglerne er senest ændret ved lov nr. 1188 af 18. december 1996, men de  

 overfor nævnte retningslinier gælder fortsat.
 Socialministeren bemyndiges til at fastsætte regler om støtte til  

 befordringsudgifter under beskyttet beskæftigelse og aktivitets- og  

 samværstilbud, hvilket svarer til bistandslovens § 95.
Efter de gældende regler, jf. pkt. 17, i cirkulære af 17. december 1986 om  

 institutioner under amtskommunerne for personer med vidtgående fysiske eller  

 psykiske handicap, skal personer i beskyttet beskæftigelse selv afholde  

 udgiften til transport inden for en afstand af 10 km til og fra  

 arbejdsstedet.
Nødvendige transportudgifter derudover godtgøres.
 Efter pkt. 18 i cirkulæret betales udgiften til transport af  

 institutionen, når der er tale om befordring til og fra særlige dagcentre og  

 særlige daghjem.
 Til § 88 Forslagets stk. 1 er en videreførelse af bistandslovens §  

 91, stk. 3, 2. pkt., hvorefter produktion på beskyttede værksteder m.v. ikke  

 må påføre andre virksomheder ubillig konkurrence.
 Forslagets stk. 2 viderefører de gældende regler om udarbejdelse af  

 vejledning om kalkulationsregler på området, idet Amtsrådsforeningen i  

 november 1995 har udsendt vejledningen, Kalkulationsregler i bistandsloven på  

 § 91 - området.
Til kapitel 18 Indledende bemærkninger til kapitel 18 Dette kapitel samler  

 reglerne om botilbud med det formål at skabe større sammenhæng og  

 overskuelighed i de kommunale og amtskommunale forpligtelser.
Der er sikret  

 en klar afgrænsning til reglerne under Boligministeriet.
I forlængelse af de  

 senere års bestræbelser på at få en klarere opdeling mellem botilbud og  

 servicetilbud, jf. bl.a. ældreområdet, har det endvidere været overvejet, i  

 hvilket omfang den sociale lovgivning bør indeholde hjemmel til etablering og  

 drift af botilbud.
 Der er i overvejelserne herom lagt vægt på, at forskellige problemer  

 kræver forskellige løsninger.
 Boligministeriets lovgivning, herunder lov om almene boliger m.v.,  

 indeholder forpligtelsen til at sørge for pladser i boliger, der er beregnet  

 til længerevarende ophold, og til at sørge for det nødvendige antal boliger.
 Dette forsyningsansvar omfatter imidlertid ikke pladser i boformer, der er  

 beregnet til længerevarende ophold for personer med betydelig og varig nedsat  

 fysisk eller psykisk funktionsevne.
 Da der er behov for regler om etablering og drift af boformer beregnet til  

 disse grupper af personer, indeholder forslaget en fortsat forpligtelse for  

 amtskommunen til at sørge for det nødvendige antal pladser i sådanne  

 boformer.
 For så vidt angår botilbud beregnet til længerevarende ophold, som i dag  

 ydes af kommunerne efter bistandslovens bestemmelser om bofællesskaber, er  

 der med forslaget lagt vægt på at præcisere, at den del af tilbudet, som  

 vedrører boligdelen alene reguleres efter boliglovgivningen, medens  

 serviceydelserne m.v. reguleres i dette lovforslag.
For så vidt angår botilbud beregnet til midlertidigt ophold, der ydes af  

 kommunerne - dvs. ophold med henblik på aflastning, udslusning, optræning  

 m.v. - er de beregnet til at afhjælpe problemer, der normalt ikke kan løses  

 ved ophold i en almindelig bolig, selvom der er mulighed for støtte efter den  

 sociale lovgivning.
Lovforslaget indeholder derfor hjemmel til at kommunerne  

 kan etablere og drive midlertidige boformer.
 Det samme gælder de midlertidige tilbud, som i dag etableres og ydes af  

 amtskommunerne efter bistandslovens bestemmelser om institutioner, der har  

 til formål at afhjælpe problemerne hos personer med særlige behov.
Lovforslaget indeholder derfor regler om ansvar for etablering og drift af  

 disse særlige boformer.
Forslagets bestemmelser om boformer regulerer alene  

 bodelen af disse tilbud.
Den hjælp og støtte, der i øvrigt er brug for,  

 dækkes gennem forslagets bestemmelser om personlig pleje, behandling, samvær,  

 aktivitetstilbud m.v.
Det betyder imidlertid ikke, at bistands- og  

 støttetilbud efter lovforslaget nødvendigvis får en anden udformning eller  

 karakter end de tilbud, der ydes i dag.
Tilbudene kan fortsat sammensættes  

 således, at de med hensyn til service og boform fuldt ud svarer til de  

 bofællesskaber og institutioner m.v., der hidtil er oprettet og drevet efter  

 reglerne i bistandsloven.
 Fælles for de boformer, der oprettes og drives efter reglerne i  

 lovforslaget, er, at lejelovgivningens bestemmelser ikke finder anvendelse.
Bestemmelsen om boligdelen er ikke længere knyttet til en bestemt formel  

 organisationsform.
Men bo- og serviceydelser kan fortsat oprettes og drives  

 som døgninstitutioner.
Forslaget ændrer ikke på den kommunale og  

 amtskommunale forpligtelse til at sikre egnede boformer med den nødvendige  

 støtte til grupper med særlige behov.
Til § 89 Forslaget betyder, at kommunerne får adgang til at  

 etablere og drive botilbud beregnet til midlertidigt ophold for personer med  

 særlige behov.
Kommunerne kan anvende alle eksisterende boligformer ved  

 løsningen af denne opgave.
 Den foreslåede bestemmelse afløser bistandslovens bestemmelser om  

 botilbud: § 68 om bofællesskaber og familiepleje for personer med vidtgående  

 fysiske eller psykiske handicap, § 68 b, stk. 1-3, om ophold i bofællesskaber  

 og andre boformer med tilknyttet medhjælp til personer med særlige sociale  

 vanskeligheder samt bestemmelserne om kommunalt godkendte opholdssteder,  

 herunder socialpædagogiske kollektiver, familiepleje m.v. efter § 66, jf. §  

 68 a, stk. 1, til personer, der er fyldt 18 år, og som har svære psykiske  

 eller sociale vanskeligheder.
Bestemmelsen har til formål at sikre, at kommunerne fortsat kan tilbyde  

 midlertidige ophold, herunder weekendophold, til personer med behov for  

 aflastning, optræning, afprøvning af fremtidige bomuligheder, udslusning m.v.  

 Bestemmelsen omfatter således også akutophold og »halfway houses«,  

 der i dag tilbydes henholdsvis sindslidende og stofmisbrugere i  

 efterbehandlingsfasen.
Formålet med opholdet vil ofte være stabilisering og  

 forbedring af deres funktionsniveau.
Under midlertidige ophold i disse boformer forudsættes der ydet den  

 nødvendige socialpædagogiske og anden form for hjælp efter de pågældende  

 bestemmelser i forslaget, uanset om kommunen selv yder denne eller indgår  

 aftaler med private familier eller andre.
Bestemmelserne om medhjælp i  

 bosituationen i pkt. 2 i Socialministeriets vejledning nr. 44 af 31. marts  

 1995 forudsættes videreført.
For så vidt angår tilsyn henvises til de  

 almindelige bemærkninger.
Der kan ikke sættes bestemte tidsmæssige grænser for midlertidige  

 botilbud.
Det afgørende for opholdets varighed er, enten at formålet med  

 opholdet er opfyldt, og den pågældende kan klare sig uden den støtte, der  

 ydes i den midlertidige boform, eller at den pågældende har et varigt behov  

 for en boform efter den sociale lovgivning.
 Til § 90 Forslagets stk. 1 omhandler amtskommunernes pligt til at  

 sørge for, at der er de fornødne tilbud om længerevarende ophold for personer  

 med betydelig og varig nedsat funktionsevne og deraf følgende særlige behov.  

 Bestemmelsen svarer til bistandslovens § 112 med hensyn til tilbud om  

 længerevarende ophold for personer med vidtgående handicap med særlige behov.  

 Dette omfatter personer med fysisk handicap, udviklingshæmmede og psykisk  

 syge.
 Der henvises til bemærkningerne til § 107 for så vidt angår reglerne om  

 magtanvendelse og retsstillingen for mennesker med nedsat psykisk  

 funktionsevne.
 Efter forslagets stk. 2 opretholdes amtskommunens kompetence til efter  

 indstilling fra kommunen at træffe afgørelse om optagelse i boformer til  

 længerevarende ophold for personer med betydelig og varig nedsat fysisk eller  

 psykisk funktionsevne.
Efter forslagets stk. 3 opretholdes de gældende regler om retten til at  

 flytte til en tilsvarende boform i en anden amtskommune.
Det er derfor en  

 betingelse for flytteretten, at den, der ønsker at flytte til en anden  

 amtskommune, opfylder betingelserne for at blive optaget både i  

 fraflytningskommunen og i tilflytningskommunen.
I de gældende regler er der  

 som grundlag for flytteretten fx angivet hensynet til at bevare kontakt med  

 nære pårørende eller religiøse grunde.
Til § 91 Forslagets stk. 1, nr. 1, omhandler botilbud beregnet til  

 midlertidigt ophold for personer med betydelig nedsat fysisk eller psykisk  

 funktionsevne, hvor behovet for hjælp til at klare de daglige funktioner  

 eller behovet for pleje er så omfattende, at behovene ikke kan dækkes på  

 anden vis.
Bestemmelsen svarer til de tilbud, som amtskommunerne i dag  

 stiller til rådighed til midlertidigt ophold efter bistandslovens § 112, stk.  

 1 og 2 om midlertidigt ophold.
Der kan fx være tale om aflastning,  

 behandling, optræning og udslusning m.v.
Forslagets stk. 1, nr. 2, omfatter midlertidige botilbud til personer med  

 nedsat psykisk funktionsevne eller særlige sociale problemer.
Det kan dels  

 være personer med stofmisbrug som hovedproblem, dels personer med andre  

 adfærdsmæssige problemer af psykisk eller social karakter.
Forslaget afløser  

 de gældende regler om midlertidigt ophold efter bistandslovens § 96 til over  

 18-årige samt svangre- og mødrehjem efter bistandslovens § 101. Det bemærkes,  

 at der i dag kun findes meget få svangre-mødrehjem med de funktioner,  

 institutionerne oprindeligt var beregnet til.
 Efter forslagets stk. 2 opretholdes hovedreglen om, at det er  

 amtskommunen, der efter indstilling fra kommunen træffer afgørelse om  

 optagelse i boformer til midlertidigt ophold for personer med betydelig  

 nedsat fysisk eller psykisk funktionsevne, jf. stk. 1, nr. 1, samt til  

 personer, med nedsat psykisk funktionsevne eller med særlige sociale  

 problemer.
 Endelig opretholdes i stk. 2, 2. punktum, amtskommunens kompetence til,  

 uden indstilling fra men dog i tæt samarbejde med kommunen, at beslutte  

 optagelse af stofmisbrugere.
Til § 92 Forslaget omfatter amtskommunale tilbud til personer med  

 særlige sociale problemer, som ikke har eller ikke kan opholde sig i egen  

 bolig og derfor har behov for et midlertidigt botilbud.
Bestemmelsen svarer  

 indholdsmæssigt til bistandslovens § 105 om botilbud og tilbud om aktiverende  

 støtte og omsorg overfor personer med særlige sociale vanskeligheder.
 De retningslinier og den praksis, der er på § 105-området, jf.  

 Socialministeriets vejledning nr. 43 af 31. marts 1995 om Bistandslovens  

 bestemmelser om institutioner m.v., til midlertidigt ophold for personer med  

 særlige vanskeligheder, forudsættes videreført.
 Personer, der har ophold i boformer efter denne bestemmelse, er omfattet  

 af reglerne om aktivering, revalidering og skånejob m.v. efter lov om aktiv  

 socialpolitik.
Botilbudet kan således som efter bistandsloven tilvejebringes i  

 institutioner m.v. uden beskæftigelsestilbud (herberger, pensionater,  

 krisecentre m.m.) eller institutioner m.v. med beskæftigelsestilbud  

 (forsorgshjem og optagelseshjem), idet dog beskæftigelsestilbudet i  

 princippet forudsættes ydet efter bestemmelserne i kapitel 17, jf. § 16 i  

 forslaget til lov om aktiv socialpolitik.
Overfor personer, som vanskeligt  

 kan bruge de eksisterende tilbud, kan der ved opsøgende arbejde eller på  

 anden måde gives alternative overnatningstilbud, aktivitetstilbud m.v.
Personkredsen for disse tilbud er den samme som i dag, dvs. personer, der  

 ikke har eller ikke kan opholde sig i egen bolig.
Personer, der har været  

 udsat for vold eller trusler om vold, kan få ophold sammen med eventuelle  

 børn.
Kommunens forpligtelse til at føre tilsyn omfatter alle børn og unge, der  

 har ophold i kommunen og dermed også børn og unge på krisecentre.
Kommunen  

 skal således vurdere, om der kan være brug for at iværksætte  

 hjælpeforanstaltninger for barnet og familien.
 Dette indebærer, at kommunen tager kontakt til og løbende holder sig  

 orienteret om forholdene for børn, der opholder sig på de i kommunen  

 beliggende krisecentre, såvel de offentligt som de privat drevne med henblik  

 på, at den relevante støtte kan tilbydes på det tidligst mulige tidspunkt til  

 barnet og familien.
Udover boligproblemet vil der som regel være behov for hjælp til løsning  

 af problemer af social eller helbredsmæssig karakter, der kræver en særlig  

 indsats.
Det gælder såvel voksne som børn, og der kan derfor på krisecentre  

 være behov for pædagogisk uddannet personale, særligt til at tage sig af  

 børnene.
 Et vigtigt led i boformens tilbud vil være botræning med henblik på  

 udslusning til en selvstændig tilværelse og opsøgende og efterfølgende hjælp  

 til fraflyttede personer, med det formål at skabe bedre livsbetingelser og  

 dermed øge mulighederne for integration i samfundet.
 Botræningen kan foregå såvel i institutionen som i en udslusningsbolig  

 udenfor institutionen.Det er vigtigt, at hjælpen ydes i samarbejde med  

 kommunen som led i en helhedsorienteret indsats, således at hjælpen  

 tilrettelægges som omfattende både botræning og udflytning i mere vedvarende  

 boformer eller egen lejlighed med den nødvendige støtte og medhjælp.
 Efter bistandslovens regler forudsættes opholdet i en sådan  

 udslusningsbolig normalt ikke at strække sig over et halvt år.
 For at udslusning skal lykkes, er det imidlertid af stor betydning, at  

 tilbudet er rummeligt, og at der ikke er tidsmæssige grænser for opholdets  

 længde.
 Det foreslås derfor, at såvel udslusningsdelen som den opfølgende indsats  

 er omfattet af den for botilbudet gældende finansiering, jf. forslagets §  

 128, stk. 1.
 Dette er en mindre udvidelse i forhold til de gældende regler.
Det skal dog understreges, at der er tale om et midlertidigt botilbud og  

 at opholdet ikke bør strække sig længere end det er nødvendigt af hensyn til  

 den aktiverende og støttende indsats.
Lederen træffer i samarbejde med  

 kommunen afgørelse om, hvornår den efterfølgende og opfølgende støtte overgår  

 til de almindelige regler og den for disse regler gældende finansiering.
Bestemmelsen i stk. 2 angiver, hvordan optagelse i boformer efter stk. 1,  

 kan foregå.
Bestemmelsen svarer til bistandslovens § 108, stk. 1.
 Vedrørende forslaget om ændret finansiering henvises til bemærkningerne  

 til § 128, stk. 1.
 Til § 93 For så vidt angår stk. 1 henvises til bemærkningerne til  

 forslagets § 79.
Stk. 2 viderefører reglerne i bistandslovens §§ 110 og 115a.
Der betales  

 for ophold i boformer efter forslagets §§ 89-92. Ved fastsættelse af  

 betalingen for bodelen i de varige boformer skal der tages udgangspunkt i de  

 bygningsmæssige omkostninger.
I de midlertidige boformer fritages beboerne  

 for betaling, hvis de opretholder egen bolig.
 I forslagets stk. 3 bemyndiges socialministeren til at fastsætte regler om  

 betaling.
 For så vidt angår familieplejetilbudene er dette nyt i forhold til de  

 gældende regler, idet de kommende betalingsregler vil blive fastsat med  

 udgangspunkt i betaling for bo-delen i familieplejetilbud.
 For så vidt angår betaling for boligen i forbindelse med længerevarende  

 ophold i sociale boformer, vil reglerne i bistandsloven om boligbetaling i §  

 112-institutioner, jf. bekendtgørelse nr. 1186 af 23. december 1993, blive  

 videreført.
 Hvis der samtidig modtages andre ydelser, der skal betales for, fastsættes  

 denne del af betalingen efter forslagets §§ 80 og 81, jf. bemærkningerne  

 hertil.
Betalingsreglerne vil blive fastsat, så de i videst muligt omfang svarer  

 til, hvad der gælder for ældreboliger efter Boligministeriets regler.
Det  

 samme gælder de betalingsregler, der i medfør af forslagets § 137, stk. 1,  

 vil blive fastsat for de eksisterende plejehjem og beskyttede boliger.
 For de personer, der under midlertidigt ophold i sociale boformer ikke  

 opretholder egen bolig samtidig, og dermed ikke har boligudgifter, vil der  

 blive mulighed for at kræve betaling for botilbudet.
 For så vidt angår midlertidige ophold efter § 91, stk. 1, nr. 2, forventes  

 reglerne om betaling for opholdet videreført (dvs. de regler, som med  

 udgangspunkt i udbetaling af pension og kontanthjælp under opholdet forventes  

 fastsat). Dette indebærer en ændring for kvinder på svangre- og mødrehjem,  

 hvor opholdet i dag er gratis.
 For så vidt angår botilbud efter § 92 forudsættes de bestående regler i  

 bistandslovens § 110 videreført, hvorefter amtskommunen fastsætter taksten  

 for betaling, og hvorefter der i princippet betales fra første dag, men  

 således at der i særlige tilfælde kan dispenseres fra betalingen.
Til § 94 Efter bestemmelsen er boformer, der ydes af kommuner  

 eller amtskommuner efter forslaget ikke omfattet af lejelovgivningen.
Dette  

 svarer til de regler i bistandsloven, som bestemmelserne i dette kapitel  

 erstatter.
Lejelovgivningens regler finder ikke anvendelse for ophold i institutioner  

 m.v. efter bistandslovens §§ 66, 96, 101, 105 og 112, da der er tale om  

 ophold, som tilbydes af de sociale myndigheder med sigte på senere flytning  

 til mere egnet bolig.
Lejelovens ufravigelige regler om bl.a. opsigelse er  

 således ikke forenelige med dette formål.
Dette udelukker imidlertid ikke, at  

 der - afhængig af de konkrete omstændigheder - indgås aftale om opholdet,  

 vilkårene herfor, fraflytning m.v.
 For så vidt angår længerevarende tilbud i kommunalt regi, svarende til de  

 tilbud, der i dag ydes efter bistandslovens §§ 68 og 68b forudsættes det i  

 forslaget, at boligdelen af disse tilbud reguleres efter boliglovgivningen,  

 herunder lejelovgivningen, hvilket allerede i dag er et almindeligt anerkendt  

 princip.
Til afsnit IV Hjælpemidler m.v.
Til kapitel 19 Hjælpemidler, boligindretning og befordring Indledende bemærkninger Bestemmelserne i kapitlet afløser bistandslovens  

 kapitel 13 om hjælpemidler m.v.
Bestemmelserne vedrører både børn og voksne,  

 og ydelserne kan tildeles såvel pensionister som ikke-pensionister.
Til § 95 Forslaget afløser bistandslovens § 58 og bygger på  

 anbefalinger fra Udvalget om hjælpemidler og andre handicapkompenserende  

 ydelser (Kompensationsudvalget). Disse fremgår af udvalgets rapport om  

 hjælpemidler, afgivet i januar 1996. Desuden er lov nr. 497 af 12. juni 1996  

 om ændring af lov om social bistand (støtte til særligt personlige  

 hjælpemidler) indarbejdet i lovforslaget.
Lovændringen blev gennemført på  

 baggrund af beretning nr. 4 af 15. maj 1996 fra Folketingets Socialudvalg om  

 brugernes fri leverandørvalg ved anskaffelse af særligt personlige  

 hjælpemidler.
I overensstemmelse med Kompensationsudvalgets anbefalinger skelnes i  

 lovforslaget mellem egentlige hjælpemidler og forbrugsgoder.
Forslaget  

 vedrører således kun egentlige hjælpemidler, dvs. produkter der alene er  

 fremstillet med henblik på at afhjælpe et specifikt handicap.
Forbrugsgoder  

 med en handicapkompenserende funktion er omhandlet i lovforslagets § 96.
 For at præcisere at det er funktionsevnekriteriet, der anvendes ved  

 bevilling af hjælpemidler, foreslås dette kriterium formuleret direkte i  

 loven og ikke som hidtil alene i en bekendtgørelse (bekendtgørelse nr. 303 af  

 10. juni 1988 om ydelse af hjælpemidler). Der er således ikke tilsigtet nogen  

 ændring i den personkreds, der kan modtage støtte til hjælpemidler.
 Der er heller ikke tilsigtet ændringer i de nuværende tildelingskriterier.
Efter forslaget er det som hidtil kommunen, der har forpligtelsen til at  

 yde støtte til hjælpemidler.
Dog foreslås det i stk. 2, at ansvaret for  

 bevilling af støtte til optiske synshjælpemidler, arm- og benproteser,  

 høreapparater samt særlige informationsteknologiske hjælpemidler placeres hos  

 amtskommunen.
Baggrunden for forslaget, der bygger på Kompensationsudvalgets  

 anbefalinger, er, at der er tale om hjælpemiddelområder, der forudsætter en  

 særlig ekspertise, som enten allerede findes eller mest hensigtsmæssigt kan  

 opbygges i amtskommunalt regi.
Kompensationsudvalget har endvidere lagt vægt på, at der bør være  

 sammenhæng mellem bevillingskompetence og økonomisk ansvar.
Det foreslås på  

 den baggrund, at amtskommunerne afholder de fulde udgifter til de i stk. 2  

 nævnte hjælpemidler, der bevilges af amtskommunen.
Der henvises til  

 lovforslagets § 128, stk. 6.
 Stk. 3 og 4 svarer indholdsmæssigt til de bestemmelser, der blev indsat i  

 bistandslovens § 58 ved lov nr. 497 af 12. juni 1996.
Bestemmelsen i stk. 3, hvorefter den bevilgende myndighed kan bestemme, at  

 et hjælpemiddel skal leveres af bestemte leverandører, giver  

 kommunerne/amtskommunerne adgang til at indgå leverandøraftaler på  

 hjælpemiddelområdet.
Dog skal repræsentanter for brugerne inddrages ved  

 udarbejdelse af de kravspecifikationer, der danner grundlag for  

 leverandøraftalerne.
Formålet med brugerinddragelse er at skabe mulighed for,  

 at brugerrepræsentanter får en reel indflydelse på de generelle krav, der  

 stilles til en leverandør af hjælpemidler, fx med hensyn til  

 kvalitetssikring, forsyningssikkerhed, leveringstid, løbende kontrol,  

 mulighed for hjemmebesøg m.v.
Brugerrepræsentanterne har ikke en egentlig  

 vetoret, der kan blokere for kommunens indgåelse af leverandøraftaler.
 I de tilfælde, hvor kommunens/amtskommunens indkøb af hjælpemidler  

 overstiger den i EU's direktiv om vareindkøb fastsatte tærskelværdi, vil  

 kommunen/amtskommunen være forpligtet til at foretage EU-udbud.
Stk. 4 omhandler frit leverandørvalg for brugere af særligt personlige  

 hjælpemidler.
For disse hjælpemidler gælder den særlige regel, at hvis en  

 bruger ikke ønsker at benytte den leverandør, som kommunen eller amtskommunen  

 har indgået aftale med, kan pågældende selv købe hjælpemidlet hos en  

 leverandør efter eget valg og få refunderet et beløb svarende til det,  

 kommunen/amtskommunen skulle have betalt hos sin egen leverandør.
Brugeren  

 kan dog højst få refunderet det beløb, som pågældende har betalt for  

 hjælpemidlet.
Har kommunen/amtskommunen ikke indgået leverandøraftale, ydes  

 støtten til anskaffelse af de særligt personlige hjælpemidler efter regning,  

 dvs. brugeren kan selv vælge leverandør.
Bemyndigelsesbestemmelsen i stk. 5, nr. 6, giver mulighed for at fastsætte  

 regler om afgrænsningen af, hvilke hjælpemidler, der er omfattet af  

 amtskommunernes ansvarsområde efter stk. 2. Bemyndigelsen har især til formål  

 at medvirke til en afklaring af tvivlsspørgsmål vedrørende særlige  

 informationsteknologiske hjælpemidler, jf. stk. 2, nr. 4, idet denne gruppe  

 hjælpemidler omfatter forskellige former for handicapkompenserende udstyr og  

 produkter, der kan erstatte eller udvikle kommunikationsfærdigheder for  

 personer med væsentlig nedsat fysisk eller psykisk funktionsevne.
Der vil  

 typisk være behov for sådanne produkter som erstatning eller støtte for  

 manglende talefunktion eller manglende skrivefunktion.
Derudover svarer bemyndigelsesbestemmelsen i stk. 5 med redaktionelle  

 ændringer til den gældende lov.
Vedrørende udgiften til anskaffelse, jf. stk.  

 5, nr. 2, forudsættes det, at bagatelgrænsen i hjælpemiddelbekendtgørelsen  

 ophæves efter anbefaling fra Kompensationsudvalget.
Det forudsættes, at der  

 som efter den gældende hjælpemiddelbekendtgørelse vil være mulighed for at  

 yde hjælp til dækning af store egenudgifter til tilskudsberettiget medicin,  

 der ordineres på grund af en varig lidelse.
Efter den gældende hjælpemiddelbekendtgørelse betales reparationsudgifter  

 af kommunen, mens brugeren selv skal sørge for drift og vedligeholdelse af  

 hjælpemidlet.
Denne ordning forudsættes videreført ved udformningen af den ny  

 bekendtgørelse, dog således at der gives adgang til at yde hjælp til  

 væsentlige merudgifter til drift/vedligeholdelse af hjælpemidlet.
For eksempel er der i dag ikke mulighed for at betale udgifter til  

 udskiftning af dæk og slanger til kørestole efter bistandslovens § 58, fordi  

 disse udgifter bliver betragtet som driftsudgifter, ikke reparationsudgifter,  

 jf.
SM O-29-92. Kompensationsudvalget har peget på, at der ud fra en  

 merudgiftsbetragtning bør kunne ydes hjælp, hvis der er behov for udskiftning  

 af mere end et sæt dæk og slanger årligt.
Bistandslovens § 58 indeholder en bemyndigelse for socialministeren til at  

 fastsætte regler om, hvorvidt visse hjælpemidler kan udleveres fra en  

 institution.
Bemyndigelsen er udnyttet dels til at afgrænse bistandslovens  

 boinstitutioners forpligtelse til at stille hjælpemidler til rådighed som led  

 i institutionsopholdet, dels til at bestemme, at synshjælpemidler kan  

 udleveres direkte fra Statens Øjenklinik, dvs. uden forudgående bevilling fra  

 kommunen.
 Som konsekvens af, at lovforslagets bestemmelser om botilbud ikke hviler  

 på det traditionelle institutionsbegreb, der har været benyttet i  

 bistandsloven, er adgangen til at fastsætte regler om udlevering af  

 hjælpemidler direkte fra en offentlig institution som fx Statens Øjenklinik  

 medtaget i forslagets stk. 5, nr. 4, mens der efter stk. 5, nr. 5, kan  

 fastsættes regler om hjælpemidler til personer med ophold i botilbud efter  

 lovens kapitel 18.
 Information om, hvorledes hjælpemiddelforsyningen tilrettelægges, er  

 vigtigt og kan fx indgå i forbindelse med den redegørelse, kommunen mindst  

 hvert andet år skal udarbejde til kommunens borgere om indhold og omfang af  

 de væsentligste kommunale serviceydelser, jf. den kommunale styrelseslovs §  

 62.
 Til § 96 Bestemmelsen vedrører de situationer, hvor der kan ydes  

 støtte til anskaffelse af et forbrugsgode til at kompensere for en varig  

 nedsat funktionsevne.
Ved forbrugsgoder forstås produkter, som forhandles bredt med henblik på  

 sædvanligt forbrug med den almindelige befolkning som målgruppe.
Sådanne  

 produkter er således ikke fremstillet specielt til at afhjælpe en nedsat  

 funktionsevne, men kan dog i en række tilfælde udgøre den kompensation, som  

 personer med nedsat funktionsevne har behov for.
Det gælder for eksempel  

 situationer, hvor husholdningsredskaber, køkkenmaskiner og andre hårde  

 hvidevarer så som vaskemaskiner, tørretumblere, opvaskemaskiner og lignende  

 bevirker, at den pågældende kan udføre dagligdags funktioner, som han eller  

 hun ellers ikke ville være i stand til uden hjælp.
Forslaget, der følger anbefalingerne i rapporten om hjælpemidler, afgivet  

 af Udvalget om hjælpemidler og andre handicapkompenserende ydelser  

 (Kompensationsudvalget) i januar 1996, bygger på merudgiftsprincippet som  

 grundlag for handicapkompensation.
Der lægges herved på den ene side vægt på,  

 at den handicappede selv bør afholde den del af udgifterne, som svarer til de  

 udgifter, den pågældende selv ville have afholdt, hvis der ikke havde  

 foreligget en nedsat funktionsevne, dvs. udgifter på linie med, hvad alle  

 andre normalt har.
På den anden side skal personer med handicap ikke selv  

 dække merudgifter, der er en følge af handicappet.
Merudgiftsprincippet er i et vist omfang indarbejdet i regelsættet efter  

 bistandsloven.
Det fremgår således af § 2 i bekendtgørelse nr. 303 af 10.  

 juni 1988 om ydelse af hjælpemidler efter bistandslovens § 58, at der normalt  

 ikke kan ydes hjælp til anskaffelse af hjælpemidler, som anses for at være  

 almindelige forbrugsgoder.
Fortolkningen af bestemmelsen har imidlertid i  

 praksis givet anledning til en del tvivlsspørgsmål, og fra såvel  

 brugerorganisationer som fra kommunerne har der været udtrykt ønske om et  

 klarere regelsæt på dette område.
Efter de nugældende regler ydes hjælp til forbrugsgoder som udlån til det  

 bedst egnede og billigste produkt, og i langt de fleste tilfælde er der ikke  

 egenbetaling knyttet til ydelsen.
Det foreslås, at hjælpen som hovedregel  

 ikke længere ydes som udlån, men med et kontant beløb svarende til 50% af  

 prisen på et almindeligt standardprodukt.
Det bliver således brugeren, der  

 selv køber forbrugsgodet og får ejendomsretten til produktet, og beløbet kan  

 frit benyttes til at købe det produkt, som han eller hun ønsker.
Der er også  

 mulighed for, at pågældende kan købe et dyrere forbrugsgode mod selv at  

 betale ekstraudgifterne.
Kommunen har fortsat en forpligtelse til at yde rådgivning og vejledning  

 om egnede produkter.
Der henvises til lovforslagets § 99.
 Efter stk. 1 finder funktionsevnekriteriet, som det er formuleret i  

 hjælpemiddelbestemmelsen i forslaget til § 95, også anvendelse ved bevilling  

 af hjælp til anskaffelse af forbrugsgoder.
Forslaget i stk. 1, 2. pkt., har til formål at undgå overkompensation.
En  

 række forbrugsgoder bliver efterhånden så almindeligt udbredt, at de normalt  

 må forventes at forefindes i ethvert hjem, som måtte ønske det.
Da alle andre  

 har tilsvarende udgifter, er der således ikke merudgifter for den  

 handicappede forbundet med anskaffelsen.
Hvilke forbrugsgoder, der indgår i sædvanligt indbo, vil løbende ændres i  

 takt med den almindelige samfundsudvikling.
Det er således hensigten, at der  

 ved bedømmelsen af, hvorvidt et forbrugsgode er så almindeligt, at der ikke  

 kan ydes hjælp til anskaffelsen efter reglerne om forbrugsgoder, tages hensyn  

 til udviklingen i den almindelige levestandard og folks forbrugs- og  

 levevaner.
I nogle tilfælde indgår der almindeligt computerudstyr som en del af de  

 informationsteknologiske hjælpemidler, der fremover bevilges af  

 amtskommunerne, jf. forslagets § 95, stk. 2, nr. 4. I disse situationer yder  

 amtskommunen efter stk. 2 både det almindelige computerudstyr og selve  

 hjælpemidlet.
De offentlige udgifter afholdes også fuldt ud af amtskommunen,  

 jf. forslagets § 128, stk. 6.
I de situationer, hvor der vil kunne ydes hjælp til anskaffelse af et  

 forbrugsgode, ydes hjælpen, uanset om ansøgeren selv tidligere har anskaffet  

 sig et lignende forbrugsgode.
Af hensyn til de administrative konsekvenser  

 foreslås i stk. 3 en bagatelgrænse, således at hjælpen dog kun omfatter  

 udgifter til forbrugsgoder, der koster mere end 500 kr.
Hvis der i den  

 enkelte ydelsessituation er behov for mere end et forbrugsgode, lægges den  

 samlede udgift til grund.
Bagatelgrænsen er højere end de 200 kr., der er  

 mindstegrænsen for ydelse af hjælpemidler, herunder forbrugsgoder, efter de  

 gældende regler.
Til gengæld forudsættes bagatelgrænsen ophævet på det  

 egentlige hjælpemiddelområde, jf. bemærkningerne til lovforslagets § 95.
Det foreslås, at hjælpen som udgangspunkt ydes med et beløb svarende til  

 halvdelen af prisen på et almindeligt standardforbrugsgode af den type, der  

 er behov for til at afhjælpe den nedsatte funktionsevne, jf. stk. 4.  

 Egenbetalingen skyldes, at der vil være tale om overkompensation, hvis  

 modtageren får de fulde anskaffelsesudgifter dækket.
Til forskel fra  

 egentlige hjælpemidler vil et forbrugsgode, der bevilges med henblik på at  

 kompensere for en nedsat funktionsevne, således normalt også indebære en  

 lettelse i dagligdagen på samme måde som for ikke-handicappede.
For eksempel vil en nedsat funktionsevne kunne bevirke, at pågældendes  

 eneste mulighed for at klare tøjvask er ved brug af egen vaskemaskine.
Ved  

 brugen af vaskemaskine får pågældende således dækket behovet for kompensation  

 for den nedsatte funktionsevne, men opnår desuden de fordele, der i øvrigt  

 ligger i det at have egen vaskemaskine, fremfor at skulle bruge tid og penge  

 på at benytte fx et møntvaskeri.
I nogle situationer vil ansøgerens handicap nødvendiggøre et produkt med  

 en særlig kvalitet eller kapacitet, som ikke-handicappede ikke nødvendigvis  

 behøver.
Det kan ligeledes være nødvendigt at tilpasse forbrugsgodet gennem  

 en særlig indretning, for at det kan betjenes af den pågældende.
For at  

 modvirke, at modtageren påføres merudgifter som følge af handicappet, er det  

 i stk. 5 foreslået, at der kan dækkes nødvendige merudgifter, fx til betaling  

 af prisforskellen mellem en almindelig vaskemaskine på markedet og en maskine  

 med den nødvendige særlige kvalitet/kapacitet, eller til merudgiften til den  

 særlige handicap-indretning.
 I særlige tilfælde kan et almindeligt forbrugsgode have en så specifik  

 funktion til at kompensere for handicappet, at forbrugsgodet reelt ikke har  

 anden funktion end at fungere som hjælpemiddel på linie med de egentlige  

 hjælpemidler, der er omhandlet i forslagets § 95. Det drejer sig især om  

 forbrugsgoder i form af computere og andet elektronisk udstyr i tilfælde,  

 hvor udstyret er modtagerens eneste reelle mulighed for at kommunikere,  

og hvor den pågældende på grund af handicappet ikke har nogen mulighed  

 for at udnytte de øvrige anvendelsesmuligheder og fordele, der ligger i  

 udstyret.
 Da der normalt vil være tale om ganske betragtelige udgifter, kan  

 kommunen/amtskommunen beslutte at yde hjælpen som udlån, jf. forslagets stk.  

 6.
Efter forslagets stk. 7 er der mulighed for, at socialministeren kan  

 fastsætte nærmere regler om afgrænsningen af, hvilke forbrugsgoder der kan  

 ydes hjælp til og om mulighederne for at få hjælp til udskiftning, reparation  

 og drift af et forbrugsgode, der er anskaffet med støtte efter § 96. Det  

 forudsættes, at der i overensstemmelse med Kompensationsudvalgets  

 anbefalinger som hovedregel ikke ydes hjælp til udskiftning af et  

 forbrugsgode, der er anskaffet med støtte efter § 96, og at reparations- og  

 driftsudgifter som udgangspunkt betales af brugeren selv.
Der kan dog som  

 fremhævet af Kompensationsudvalget ud fra en merudgiftsbetragtning være behov  

 for at give mulighed for at dække udgifter i forbindelse med udskiftning og  

 reparation af forbrugsgoder med en særlig kapacitet/handicapindretning, eller  

 hvor forbrugsgodet alene fungerer som et hjælpemiddel for den pågældende.
 Til § 97 Forslaget, der afløser reglerne om støtte til køb af  

 invalidebil i bistandslovens § 58, svarer i vidt omfang til de gældende  

 bestemmelser med de nødvendige ændringer, der følger af, at  

 hjælpemiddelområdet efter lovforslaget opdeles i hjælpemidler, forbrugsgoder  

 og biler.
Dog henlægges afgørelseskompetencen efter forslaget til amtskommunerne.  

 Efter den gældende lov er afgørelseskompetencen i invalidebilsager placeret i  

 revaliderings- og pensionsnævnene, som efter forslaget til lov om  

 retssikkerhed og administration på det sociale område nedlægges.
Om  

 begrundelsen for at nedlægge revaliderings- og pensionsnævnene henvises til  

 forslaget til lov om retssikkerhed og administration på det sociale område.
Forslaget om at placere afgørelseskompetencen i invalidebilsager hos  

 amtskommunen skal ses på baggrund af, at brugerorganisationerne i forbindelse  

 med arbejdet i Udvalget om hjælpemidler og andre handicapkompenserende  

 ydelser har fremhævet, at behandling af sager om støtte til invalidebil  

 forudsætter en ekspertise og et kendskab til de særlige forhold, der gør sig  

 gældende for mennesker med handicap, og at opbygningen af den nødvendige  

 ekspertise på grund af det relativt beskedne antal sager forudsætter et  

 større befolkningsgrundlag, end der er i kommunerne.
Brugerorganisationerne  

 lægger derfor stor vægt på, at afgørelseskompetencen placeres på regionalt  

 niveau.
 Da amtskommunerne allerede efter reglerne i den gældende lov i vidt omfang  

 inddrages i invalidebilsager som led i rådgivningsvirksomheden efter  

 bistandslovens § 29, foreslås det, at afgørelseskompetencen placeres hos  

 amtskommunen.
Derudover er der foretaget enkelte sproglige ændringer i forhold til  

 formuleringen i den gældende lov.
Fx er udtrykket »motorkøretøj«  

 erstattet med »bil«.
Stk. 1 fastslår, at det ligesom ved støtte til hjælpemidler og  

 forbrugsgoder er funktionsevnekriteriet, der anvendes ved støtte til bil.  

 Funktionsevnekriteriet anvendes med en lidt anden formulering end i de  

 nugældende regler, jf. § 1 i bekendtgørelse nr. 886 af 11. december 1986 om  

 støtte til køb af bil efter bistandslovens § 58, men der er ikke herved  

 tilsigtet en ændring med hensyn til personkredsen, der kan opnå støtte til  

 køb af bil.
I stk. 1, 2. pkt. videreføres reglen i bistandslovens § 58, stk.  

 5, hvorefter støtten til køb af bil ydes med et rentefrit lån inden for en  

 fast låneramme.
Beløbet reguleres en gang årligt med  

 satsreguleringsprocenten, jf. lovforslagets § 133, stk. 3.
Stk. 2 svarer til bistandslovens § 58, stk. 10, hvorefter der i særlige  

 tilfælde kan ydes lån udover den faste låneramme.
Dette udvidede lån er  

 rente- og afdragsfrit, uanset ansøgerens indkomstforhold.
Stk. 3 samler med redaktionelle ændringer bemyndigelsesbestemmelserne i  

 bistandslovens § 58. Der tilsigtes således ingen realitetsændringer med  

 hensyn til, hvad der kan fastsættes i en bekendtgørelse.
Dog foreslås det, at  

 det overlades til socialministeren at fastsætte regler om indkomstgrundlagets  

 betydning for hvor stor en del af lånet, der skal tilbagebetales.
 Efter stk. 4 videreføres den nuværende ordning, hvorefter afgørelse om  

 støtte træffes efter indstilling fra kommunalbestyrelsen, ligesom  

 kommunalbestyrelsens kompetence til at træffe afgørelse om henstand med  

 tilbagebetaling og eftergivelse af lån, jf. bistandslovens § 58, stk. 11,  

 opretholdes.
 Bistandslovens § 58, stk. 12, om inddrivelse af forfaldne, ikke betalte  

 afdrag på billån er ikke medtaget, da det følger af lovforslagets § 115, stk.  

 2, at afdragene kan inddrives efter reglerne for inddrivelse af personlige  

 skatter.
Til § 98 I den gældende lovbestemmelse er det alene nævnt, at det  

 er en forudsætning for støtte til hjælpemidler, at hjælpemidlet ikke kan ydes  

 efter arbejdsskadeforsikringslovgivningen eller som led i behandling på  

 offentligt sygehus.
Forslaget tilsigter en tydeliggørelse af princippet om  

 sektoransvarlighed.
Til § 99 Kommunernes og amtskommunernes vejledningsopgaver på  

 hjælpemiddelområdet fremgår dels af de generelle bestemmelser i  

 bistandslovens §§ 28 og 29, dels af bistandslovens § 58 a.
Forslaget er en  

 sammenskrivning af disse regler.
Bortset fra amtskommunens  

 vejledningsforpligtelse i relation til hjælpemidler ydet efter § 95, stk. 2,  

 og forbrugsgoder efter § 96, stk. 2, er der ikke tilsigtet ændringer i den  

 nuværende opgavefordeling mellem kommuner og amtskommuner.
Til § 100 Forslagets stk. 1 svarer til bistandslovens § 59, stk.  

 1. Dog er terminologien ændret, således at den er bragt i overensstemmelse  

 med formuleringen i de øvrige bestemmelser om personer med nedsat  

 funktionsevne.
Der tilsigtes med ændringen ingen ændring i målgruppen, og  

 bestemmelsen omfatter således fortsat børn og voksne.
 I stk. 2 foreslås indført en mulighed for at yde hjælp til anskaffelse af  

 en bolig i de ganske særlige tilfælde, hvor der af praktiske grunde ikke kan  

 foretages boligindretning, og kommunen ikke kan anvise anden egnet bolig.
En sådan hjælp kan i dag ydes efter bistandslovens § 48, hvor der ydes  

 hjælp til dækning af merudgifter ved en dyrere bolig, som er nødvendig på  

 grund af en persons handicap.
Reglen har udviklet sig fra en praksis,  

 hvorefter der ydes tilskud til højere husleje ved flytning fra en billigere  

 lejlighed til en dyrere, som var mere handicapegnet, til også at omfatte  

 dækning af højere boligudgifter i fast ejendom, som den pågældende selv ejer.  

 Denne ydelse hører mere naturligt sammen med de regler, som sigter på at  

 sørge for, at boligen er et egnet sted at opholde sig i for personer med  

 nedsat funktionsevne, hvorfor reglen foreslås indsat som stk. 2.
 Forslagets stk. 3 tydeliggør adgangen til at fastsætte regler om  

 tilbagebetaling af hjælpen efter stk. 1 og 2, når vedkommende bor i egen  

 ejendom.
 Gennem årene er der blevet rejst nogle problemer i forbindelse med de  

 gældende regler om boligændring, om hvorvidt kommunen kan kræve  

 tilbagebetaling af værdien af ydelsen i det omfang, der er tilført ejendommen  

 en merværdi, og om der kan kræves pant i ejendommen for den del af ydelsen,  

 som i givet fald skal tilbagebetales.
Der har især været problemer med hensyn til, hvad der skal tilbagebetales,  

 hvornår det skal tilbagebetales, og om pantet skal rykke for andre  

 kreditorer.
Derfor er der på baggrund af Kompensationsudvalgets forslag,  

 foretaget de nødvendige tydeliggørelser i regelsættet på baggrund af den  

 allerede udviklede praksis, hvorefter det tilbagebetalingspligtige beløb i  

 visse tilfælde sikres ved at oprette og tinglyse pantebreve.
 Dette kan ikke lade sig gøre i forbindelse med ydelse af merudgifter ved  

 boligskift efter bistandslovens § 48.
Hjælpen til boligskift efter bistandslovens § 48 ydes i dag enten som en  

 engangssum, som normalt er forskellen mellem prisen på ny og gammel bolig,  

 eller som en månedlig ydelse til dækning af merudgiften.
Begge ydelsesmåder  

 volder store problemer, dels fordi der efter § 48 ikke kan tages pant i  

 ejendommen, dels fordi det er meget vanskeligt at regne ud, hvad merudgiften  

 er i den enkelte situation.
Derfor er der på baggrund af  

 Kompensationsudvalgets forslag, om at hjælp til anskaffelse af egen bolig  

 skal kunne ydes efter reglerne om boligindretning, også skabt hjemmel til at  

 kræve tilbagebetaling af lån ydet til anskaffelse af en bolig efter det nye  

 stk. 2 og sikre det tilbagebetalingspligtige beløb ved pant i ejendommen.
 Den nugældende § 59, stk. 2, bortfalder.
Til § 101 Forslaget viderefører bistandslovens § 61, der giver  

 kommunen adgang til at yde tilskud til individuel befordring til personer,  

 der ikke kan benytte offentlige transportmidler.
Personkredsen er efter  

 forslaget ændret, således at det ikke længere er en betingelse, at personen  

 modtager social pension.
Der er adgang til at yde befordringstilskud til  

 alle, der på grund af en varig nedsat funktionsevne ikke kan benytte  

 offentlige transportmidler.
Det er som hidtil overladt til kommunen at tilrettelægge efter hvilke  

 retningslinier og i hvilket omfang tilskud bør ydes.
Ved vurderingen af  

 behovet for tilskud i de enkelte tilfælde kan der tages hensyn til, om  

 ansøgerens behov vil kunne dækkes via trafikselskabernes kørselsordninger for  

 svært bevægelseshæmmede.
Det påhviler således HT og hver amtskommune uden for  

 hovedstadsområdet at etablere individuel handicapkørsel for svært  

 bevægelseshæmmede, der rækker ud over transport til behandling, terapi og  

 lignende, jf. § 1, stk. 2, i lov om hovedstadsområdets kollektive  

 persontrafik, og § 1, stk. 2, i lov om den lokale og kollektive  

 personbefordring uden for hovedstadsområdet.
 Bestemmelsen i bistandslovens § 61 om, at kommunen kan give pensionister  

 tilskud til abonnement til kollektive transportmidler, er udeladt.
 Stk. 2 svarer til bistandslovens § 62, med den konsekvensrettelse der  

 følger af, at det foreslås, at bistandslovens § 59, stk. 2, bortfalder.
Til kapitel 20 Pasning af døende Til § 102 Bestemmelsen svarer til bistandslovens § 57 a.
 Ordningen om hjælp til døende blev gennemført for at imødekomme døendes  

 ønsker om - primært som et alternativ til sygehusophold - at blive plejet af  

 nærtstående i vante og hjemlige omgivelser.
 Efter bistandslovens § 57 a er det bl.a. en betingelse for at udbetale  

 plejevederlag til nærtstående, at den døendes tilstand efter en lægelig  

 vurdering ikke nødvendiggør indlæggelse eller forbliven på sygehus eller  

 anden institution.
 De traditionelle plejehjemsinstitutioner afløses i stigende grad af  

 boliger opført efter ældreboligloven (nu lov om almene boliger m.v.) med  

 tilknyttede servicearealer og et fast døgnpersonale (plejeboliger).
Det foreslås derfor præciseret i lovteksten, at ophold i plejebolig eller  

 lignende - hvor plejen i overvejende grad varetages af et fast personale -  

 sidestilles med indlæggelse eller forbliven på sygehus eller anden  

 institution, herunder plejehjem.
Det vil således efter forslaget være en  

 generel forudsætning for at etablere eller fortsætte en plejeordning, at den  

 døendes tilstand ikke nødvendiggør ophold i et regi, hvor plejen i  

 overvejende grad varetages af et fast personale.
 Kommunen kan efter forslagets § 106, stk. 2, undtagelsesvis træffe  

 afgørelse om ophør af retten til plejevederlag, hvis pleje i hjemmet ikke  

 fortsat kan anses for hensigtsmæssig.
Til § 103 De gældende regler om beregning af plejevederlag har i  

 nogle tilfælde givet anledning til tvivlsspørgsmål.
Det foreslås derfor at  

 overgå til at anvende et sæt beregningsregler, som er velkendte for  

 kommunerne.
Beregningsgrundlaget foreslås ændret således, at plejevederlag  

 beregnes efter samme principper, som gælder for dagpenge ved sygdom eller  

 fødsel og dermed for godtgørelse efter bistandslovens § 48 a.
Modtageren af plejevederlaget skal - som hidtil - være tilknyttet  

 arbejdsmarkedet.
Derudover skal pågældende efter forslaget være berettiget  

 til sygedagpenge i tilfælde af egen sygdom.
Plejevederlaget udgør et beløb,  

 der svarer til 1,5 gange det dagpengebeløb, som pågældende ville have fået i  

 tilfælde af egen sygdom.
Med dette tillæg svarer ydelsens størrelse til det  

 nuværende gennemsnitlige ydelsesniveau.
Ydelsen kan ikke overstige den  

 hidtidige indtægt, beregnet efter reglerne i dagpengelovens § 9.
 Overgangen til dagpengereglerne betyder, at modtageren af plejevederlaget  

 skal opfylde beskæftigelseskravet i dagpengelovens § 4, stk. 1, nr. 1, eller  

 være berettiget til arbejdsløshedsdagpenge m.v. efter dagpengelovens § 4,  

 stk. 1, nr. 2 til 4.
 Reglerne om beregning af dagpenge finder ligeledes anvendelse, jf.  

 dagpengelovens § 9. Derimod gælder reglerne i dagpengeloven om anmeldelse og  

 dokumentation ikke, da disse bestemmelser er knyttet til modtagerens egen  

 sygdom.
 For lønmodtagere svarer plejevederlaget til 1,5 gange den timeindtægt, som  

 pågældende ville have ret til under sygefravær efter dagpengeloven.
For selvstændige beregnes plejevederlaget ligeledes i overensstemmelse med  

 reglerne i dagpengeloven.
Retten til plejevederlag fra 1. fraværsdag i  

 plejeperioden er dog ikke betinget af, at den selvstændige har tilsluttet sig  

 den frivillige forsikring.
Det er en betingelse for ret til plejevederlag, at  

 den selvstændige erhvervsdrivende opfylder beskæftigelseskravet, jf.  

 dagpengelovens § 10, stk. 2. Det følger i øvrigt af de almindelige regler om  

 sygedagpenge til selvstændige, at disse skal nedsætte deres arbejdstid til  

 mindst halvdelen for efter forslaget at være berettigede til plejevederlag,  

 hvis den selvstændige fortsat ønsker at arbejde i den selvstændige  

 erhvervsvirksomhed.
Dette skyldes sygedagpengelovens krav om, at den  

 selvstændige mindst skal være beskæftiget i 18 1/2 timer pr. uge for at være  

 berettiget til sygedagpenge.
Plejevederlaget kan - uanset om det udbetales til en eller flere, der i  

 forening varetager plejen - højst udgøre et beløb, der svarer til 1,5 gange  

 det højeste beløb, der efter dagpengelovens § 9, stk. 2, kan udbetales af  

 kommunen efter reglerne om sygedagpenge.
Ydelsen til den enkelte kan ikke  

 overstige pågældendes hidtidige indtægt.
Kommunen kan som hidtil i ganske særlige tilfælde beslutte at yde  

 plejevederlag med et højere beløb.
Kommunen afgør efter en konkret vurdering,  

 om der foreligger særlige forhold.
Som eksempler kan nævnes store  

 forsørgerbyrder eller andre høje, faste og rimelige udgifter, som ellers  

 kunne hindre ansøgeren i at pleje den døende.
Det er en forudsætning, at der ikke med forslaget sker nogen begrænsning i  

 kommunens mulighed for at yde hjælp efter andre bestemmelser, hvis de bedre  

 tilgodeser de konkrete behov.
Det vil således fortsat være muligt at ansætte  

 fx en ægtefælle som hjemmehjælper for den døende eller yde tilskud efter §  

 74, stk. 1, til privat hjælp, som den døende selv antager.
Disse muligheder  

 vil fx kunne benyttes i de tilfælde, hvor den, der udfører plejen, ikke har  

 ret til sygedagpenge i tilfælde af egen sygdom.
 Til § 104 Bestemmelsen svarer til bistandslovens § 57 c.
Til § 105 Forslaget svarer med redaktionelle ændringer til  

 bistandslovens § 57 d.
Den støtte, der ydes efter forslaget, kan højst udgøre  

 ansøgerens faktiske udgifter, dvs. de udgifter den pågældende har, efter at  

 andre tilskud er fratrukket.
Det kan fx drejer sig om tilskud efter  

 sygeforsikringsloven eller fra Sygeforsikringen Danmark.
 Hjælp til medicin m.v. kan ydes til plejekrævende personer, som vælger at  

 dø i eget hjem eller i et hospice.
 Det er desuden en forudsætning for at yde hjælp efter bistandslovens § 57  

 d, at en læge har konstateret, at prognosen er kort levetid, og at  

 hospitalsbehandling må anses for udsigtsløs.
Efter bistandslovens § 57 d kan der kun ydes hjælp til medicin, som er  

 lægeordineret.
Der kan desuden ydes hjælp til sygeplejeartikler og lignende  

 efter bistandslovens § 57 d.
Til afsnit V Magtanvendelse Til kapitel 21 Magtanvendelse Til § 106 Bestemmelsen svarer til bistandslovens § 14, stk. 6-9. Alene  

 magtanvendelse i anbringelsessteder på børne- og ungeområdet reguleres i  

 bestemmelsen, idet reglerne om magtanvendelse overfor voksne med ophold i  

 amtskommunale boformer for personer med nedsat psykisk funktionsevne, fremgår  

 af forslagets § 107.
Til § 107 Bestemmelsen erstatter bistandslovens § 14, stk. 6, for  

 så vidt angår institutioner for voksne med vidtgående fysiske eller psykiske  

 handicap efter bistandslovens § 112. Anvendelsesområdet for voksne begrænses  

 til personer med betydelig nedsat psykisk funktionsevne.
Bestemmelsen vil  

 således fx omfatte udviklingshæmmede, personer med hjerneskader og  

 sindslidelser.
Reglerne i bistandslovens § 14 har for så vidt angår voksne baggrund i  

 udlægningen af den statslige særforsorg til amter og kommuner i 1980. Ved  

 udlægningen ophævedes de tidligere særforsorgslove og dermed reglerne om  

 tvangsmæssig anbringelse af udviklingshæmmede på administrativt grundlag.
Med  

 udgangspunkt i ophævelsen af disse regler blev der i bistandslovens § 14,  

 stk. 2, givet socialministeren bemyndigelse til at fastsætte regler om  

 betingelserne for anvendelse af sikrede og lukkede afdelinger, isolation,  

 fiksering m.v. i bl.a. institutioner beregnet til døgnophold for voksne med  

 vidtgående fysiske eller psykiske handicap.
Endvidere blev der givet regler  

 for amtskommunernes modtagepligt for åndsvage lovovertrædere og for  

 anvendelsen af den sikrede afdeling for lovovertrædere på institutionen  

 Rødbygård, jf.
Socialministeriets bekendtgørelse nr. 567 af 21. december  

 1979. Senere er i bestemmelsen, jf. bistandsloven § 14, stk. 6, tilføjet, at  

 anvendelse af disse foranstaltninger alene må ske, når forholdene i det  

 enkelte tilfælde gør det absolut påkrævet, og at aflåsning om natten af  

 værelser i sikrede afdelinger ikke betragtes som isolation.
Bemyndigelsen er udmøntet i Socialministeriets bekendtgørelse nr. 568 af  

 21. december 1979 om magtanvendelse m.v. i institutioner for voksne med  

 vidtgående fysiske eller psykiske handicap.
Reglerne i denne bekendtgørelse  

 giver ikke mulighed for tvangsmæssig anbringelse eller tilbageholdelse alene  

 på administrativt grundlag, idet det er et krav, at personer, overfor hvem  

 tvangsmæssige foranstaltninger anvendes, ikke modsætter sig  

 foranstaltningerne.
Det er i reglerne præciseret, at nedværdigende behandling, legemlig  

 afstraffelse og isolation ikke er tilladt.
Det samme gælder fysisk  

 magtanvendelse, medmindre der er tale om nødvendig og proportional fysisk  

 fastholdelse i forbindelse med, at fortsat ophold i fællesskabet er  

 uforsvarligt, og når den pågældende skal forhindres i at skade sig selv, samt  

 ved nødværge.
Endvidere er der fastsat særlige betingelser for anvendelse af  

 fiksering og anbringelse i lukket institution samt regler om indberetning af  

 magtanvendelse.
Der tilsigtes ikke med forslaget til ny bestemmelse nogen ændringer i  

 anvendelsesområdet.
Dog er bestemmelsen med udgangspunkt i de gældende regler  

 givet en mere tidssvarende form.
Det foreslås, at bestemmelsen i de gældende  

 regler om, at aflåsning om natten af værelser i sikrede afdelinger ikke  

 betragtes som isolation udgår som overflødig, idet denne form for aflåsning  

 ikke kræver lovhjemmel.
De senere års udvikling af alternative boformer til døgninstitutioner har  

 aktualiseret spørgsmålet om retsstillingen for mennesker med nedsat psykisk  

 funktionsevne.
Derfor har socialministeren nedsat et udvalg om psykisk  

 handicappedes retssikkerhed.
Udvalget skal på baggrund af en undersøgelse af  

 de foranstaltninger/indgreb, der i praksis anvendes over for mennesker med  

 psykiske handicap, herunder demente, vurdere evt. behov for gennemførelse af  

 lovgivning om forskellige former for indgreb med henblik på styrkelse af  

 retssikkerheden.
I lov nr. 349 af 14. maj 1992 om tilbageholdelse af stofmisbrugere i  

 behandling er der i det omfang, amtskommunen beslutter at anvende loven,  

 adgang til under særligt opregnede betingelser at tilbageholde stofmisbrugere  

 på § 96-institutioner.
Bistandslovens § 96 videreføres i forslagets § 91.  

 Blandt betingelserne indgår, at stofmisbrugeren før behandlingen indgår  

 kontrakt om, at tilbageholdelse kan anvendes.
Isolation og fiksering er ikke  

 tilladt, mens fysisk magtanvendelse er tilladt i det omfang, det er  

 nødvendigt for at afværge, at stofmisbrugeren udsætter sig selv eller andre  

 for nærliggende fare.
Til afsnit VI Administration m.v.
Til kapitel 22 Sagsbehandling og brugerindflydelse Til § 108 Bestemmelsen svarer til bistandslovens § 51, stk. 2.  

 Bestemmelsen gælder uanset boform.
I forhold til den gældende bestemmelse  

 udvides kravet om skriftlighed og udarbejdelse af visitationsskema til at  

 omfatte alle former for hjælp efter kapitel 14.
 Forslaget om skriftlighed m.v. er udvidet til også at omfatte den  

 personlige hjælp og pleje m.v., der ydes af amtskommunen til personer, der  

 har ophold i boformer efter §§ 90-92 samt boliger efter § 115, stk. 4, jf. §  

 105, stk. 2, i lov om almene boliger m.v., jf. forslagets § 79.
 Til § 109 Efter bistandslovens § 109, stk. 1, skal der ved  

 optagelse i en § 105-institution iværksættes et samarbejde med  

 opholdskommunen med henblik på dels at vurdere behovet for  

 støtteforanstaltninger over for pågældende og dennes familie, dels at  

 tilrettelægge rammerne for opholdet og udslusningen fra institutionen.  

 Endvidere skal amtskommunen senest 3 måneder efter optagelsen sammen med  

 kommunen vurdere behovet for fortsat ophold og iværksættelse af andre tilbud.
 Tilsvarende findes der i vejledningen om social indsats for stofmisbrugere  

 bestemmelser om udarbejdelse af planer.
Planerne bruges typisk, når det handler om intensive og længerevarende  

 bistandsforløb.
Det kan være, når der er tale om flere på hinanden følgende  

 tilbud, fx udslusning fra en midlertidig boform.
Det kan også være  

 bistandsforløb, hvori der indgår en række forskellige hjælpeformer, og hvor  

 der er behov for samarbejde og koordinering af den amtskommunale/kommunale  

 indsats.
 Der stilles forslag om, at kommunen eller amtskommunen i alle tilfælde,  

 hvor det skønnes hensigtsmæssigt, udarbejder en skriftlig plan for indsatsen,  

 fx når der er behov for længerevarende og omfattende hjælp.
I forslagets stk. 2 foreslås, at planen opstiller formålet med indsatsen  

 og angiver den forventede varighed samt andre særlige forhold, der har  

 betydning for opfyldelsen af formålet.
Det er vigtigt, at planen laves i  

 samarbejde med den, der modtager hjælpen, og at der tages hensyn til  

 modtagerens forudsætninger ved udarbejdelsen af planen.
Hvis opfyldelsen af  

 formålet betyder, at der stilles krav og forpligtelser til modtageren, bør  

 dette fremgå af planen.
I nogle tilfælde vil modtageren af hjælpen ikke være  

 i stand til at indgå i dialog om udarbejdelse af planen.
Også i disse  

 tilfælde kan det være hensigtsmæssigt, at der sker en synliggørelse af  

 indsatsen, herunder formålet med hjælpen og de tilbud, der stilles til  

 rådighed som led i opfyldelsen af formålet.
 For så vidt angår de særlige regler om udarbejdelse af en plan før den  

 trufne afgørelse om børn og unges anbringelse uden for hjemmet henvises til  

 forslagets § 51 og bemærkningerne hertil.
 Når der er tale om revalidering, er det i forslaget til lov om aktiv  

 socialpolitik fastsat, i hvilke tilfælde der skal udarbejdes en erhvervsplan.
Til § 110 Bestemmelsen fastlægger en forpligtelse for amtskommunen  

 eller kommunen til at sikre, at brugerne af de enkelte tilbud får indflydelse  

 på tilrettelæggelse og udnyttelse af tilbudene.
Det er vigtigt, at det  

 sociale, pædagogiske og sundhedsmæssige m.v. indhold i tilbudene svarer til  

 brugernes behov, ressourcer og forudsætninger.
Det er derfor vigtigt, at  

 brugerne inddrages i dette arbejde og på denne måde deltager i udviklingen af  

 tilbudene.
En mulighed for brugerindflydelse vil være at etablere  

 brugerbestyrelser eller beboerråd.
Efter forslaget er det amtskommunen eller  

 kommunen, der beslutter, hvilken form brugerindflydelsen skal have under  

 hensyn til tilbudets karakter og brugernes forudsætninger.
Information om de enkelte ydelser (fx servicedeklarationer og redegørelser  

 for formål og indhold af væsentlige ydelser) er en væsentlig forudsætning for  

 indflydelse.
Brugerne af de enkelte ydelser har, hvad enten de inddrages via  

 brugerbestyrelser eller individuelt fx gennem handleplaner,  

 hjemmehjælpsskemaer m.v., brug for en konkret viden om ydelsen for at kunne  

 vurdere indhold og kvalitet og dermed få medindflydelse på tilbudets  

 tilrettelæggelse.
Der henvises til de almindelige bemærkninger om  

 »Information, brugerindflydelse og kvalitetskontrol som baggrund for den  

 enkelte borgers forhold og rettigheder«.
Til § 111 I alle sager om tildeling af ydelser af længere varighed  

 skal der principielt ske en opfølgning.
Opfølgningen skal bl.a. sikre, at  

 hjælpen fortsat opfylder sit formål, og hvis dette ikke er tilfældet, om der  

 er behov for at yde andre former for hjælp.
På samme måde som ved  

 udarbejdelse af planer skal opfølgningen ske ud fra modtagerens  

 forudsætninger og så vidt muligt i samarbejde med modtageren.
Til § 112 Bestemmelsen understreger brugernes mulighed for at få  

 indflydelse på tilrettelæggelsen og udnyttelsen af servicetilbudene.
Formålet  

 er at skabe tilbud, der modsvarer brugernes problemer, ressourcer og  

 forudsætninger.
Der stilles derfor forslag om en almindelig adgang for  

 amtskommunen eller kommunen til at nedsætte et eller flere råd, der kan  

 rådgive amtskommunen eller kommunen vedrørende tilrettelæggelsen af  

 indsatsen.
De råd, der kan nedsættes efter bestemmelsen, kan fx svare til de  

 amtskommunale rådgivende brugerråd, der er nedsat efter den sociale  

 styrelseslovs § 19. Disse brugerråd er rådgivende i sociale anliggender, og  

 forudsættes opretholdt uændret, jf. forslaget til lov om retssikkerhed og  

 administration på det sociale område.
Med forslaget udvides anvendelsesområdet, så også kommuner kan nedsætte  

 sådanne rådgivende organer.
Bestemmelsen giver også mulighed for at  

 amtskommunen og kommunen i fællesskab kan nedsætte sådanne rådgivende  

 organer.
Som eksempel på sådanne amtskommunale/kommunale rådgivende organer  

 kan nævnes dialogfora for sindslidende.
 Det er i øvrigt op til det enkelte amtskommune eller kommune at fastsætte  

 retningslinier for nedsættelse og deltagelse, samt hvad rådet skal beskæftige  

 sig med.
Hensigten med forslagets stk. 2. er at styrke samspillet mellem  

 amtskommune og kommune på den ene side og det frivillige sociale arbejde på  

 den anden side.
En forbedring af samarbejdet vil gavne borgere, der har brug  

 for hjælp og støtte, og det vil styrke det forebyggende arbejde.
Samarbejdet kan sikres på forskellig måde.
Men det er hensigtsmæssigt, at  

 der skabes fora for en løbende dialog.
Det er vigtigt at få afklaret, hvilke  

 indsatser, der faktisk findes i frivilligt regi i forhold til det offentlige  

 regi.
Kommunen/amtskommunen kan i samarbejde med de frivillige sociale  

 organisationer og foreninger udarbejde en politik, som beskriver målene for  

 samarbejdet med de organisationer/foreninger, der virker inden for  

 kommunens/amtets område.
 Der ligger ikke i bestemmelsen noget krav om, hvornår og i hvilket omfang  

 der skal samarbejdes, og der ligger ikke en begrænsning af  

 amtskommunens/kommunens ansvar for opgavevaretagelsen, men alene en generel  

 forpligtelse til at fremme et samarbejde.
Til kapitel 23 Straffebestemmelser Til § 113 Bestemmelsen svarer med redaktionelle ændringer til  

 bistandslovens § 23.
 Til § 114 Bestemmelsen svarer til bistandslovens § 24.
Til kapitel 24 Betaling og tilbagebetaling Til § 115 Reglen viderefører principperne i §§ 6 og 8 i bistandsloven om  

 pligten til at forsørge sig selv, sin ægtefælle og sine børn under 18 år i  

 forhold til det offentlige og det offentliges adgang til at indtræde i  

 privatretlige krav om underholdsbidrag.
I stk. 2-5 videreføres bistandslovens bestemmelser om betaling og  

 inddrivelse.
I stk. 3 er adgangen til at indtræde i retten til overskydende  

 skal m.v. udvidet til også at omfatte retten til overskydende  

 arbejdsmarkedsbidrag med renter og godtgørelse efter lov om  

 arbejdsmarkedsfonde.
 Til § 116 Bestemmelsen svarer med redaktionelle ændringer til  

 bistandslovens § 25.
Til § 117 Det foreslås, at tilbagebetaling sker efter samme regler  

 som foreslås i lov om aktiv socialpolitik.
Heri foreslås, at videreføre  

 reglerne i bistandslovens § 27 med redaktionelle ændringer.
Til kapitel 25 Klage og domstolsprøvelse Til § 118 Klageadgang og fremgangsmåde fremgår af forslag til lov om  

 retssikkerhed og administration på det sociale område.
Af hensyn til  

 sammenhængen foreslås der en henvisning til dette forslag.
Til § 119 Bestemmelsen svarer til bistandslovens § 67 a.
Forslaget  

 stk. 1 omhandler klageadgangen for forældremyndighedens indehaver og den  

 unge, der er fyldt 15 år.
Disse parter kan indbringe afgørelser, som kommunen  

 træffer vedrørende barnets eller den unges forhold under anbringelsen og  

 afgørelser om omfanget og udøvelsen af samvær og kontakt, for det sociale  

 nævn efter reglerne om klage i forslaget til lov om retssikkerhed og  

 administration på det sociale område.
Forslagets stk. 2 omhandler klageadgangen for den af forældrene, som ikke  

 har del i forældremyndigheden, men som alene har en aftalt eller en af  

 statsamtet fastsat ret til samvær og kontakt.
Denne kan indbringe de  

 afgørelser om omfanget og udøvelsen af samværet og kontakten, der angår  

 ham/hende for det sociale nævn.
Til § 120 Bestemmelsen svarer til bistandslovens § 128 og  

 fastsætter i stk. 1, at de afgørelser, der træffes af børn og unge-udvalget,  

 jf. forslagets § 60, kan indbringes for Ankestyrelsen.
Ankefristen er som  

 hidtil 4 uger.
I forslagets stk. 2 angives, hvem der er ankeberettiget.
Foruden  

 forældremyndighedens indehaver er en ung, der er fyldt 15 år, ankeberettiget.  

 Det gælder også i de tilfælde, hvor den unge først fylder 15 år efter den  

 trufne afgørelse, men inden udløbet af ankefristen.
I det omfang, der efter forslagets § 55, stk. 3, og § 106, stk. 2, træffes  

 afgørelse vedrørende den af forældrene, der ikke har del i  

 forældremyndigheden, vil denne kunne indbringe afgørelsen for Ankestyrelsen.  

 Klageadgangen er således begrænset til kun at angå afgørelser, der vedrører  

 den pågældende.
Endvidere kan plejeforældre indbringe afgørelser efter  

 forslagets § 62, stk. 4.
 Efter forslagets stk. 3 er der tillagt styrelseschefen en adgang til under  

 ganske særlige omstændigheder at give en klage opsættende virkning.
 Forslagets stk. 4 fastsætter, at reglerne om advokatbistand, aktindsigt og  

 adgang til at udtale sig over for børn og unge-udvalget finder tilsvarende  

 anvendelse under sagens behandling i Ankestyrelsen.
Til § 121 Bestemmelsen svarer til bistandslovens § 129. Efter  

 bestemmelsen kan Ankestyrelsens afgørelser efter forslagets § 120 kræves  

 forelagt for landsretten.
Med hensyn til, hvem der er berettiget til at  

 indbringe sagen for retten, henvises til bemærkningerne til forslagets § 120.
Efter forslagets stk. 2 kan fornyet prøvelse for retten kun kræves, hvis  

 Ankestyrelsen på ny har behandlet sagen, dvs. at den administrative rekurs  

 skal være udnyttet.
Der er således ikke mulighed for at få foretaget fornyet  

 domstolsprøvelse på uændret grundlag.
 Til § 122 Bestemmelsen svarer til bistandslovens § 130.  

 Bestemmelsen fastsætter i stk. 1, at landsretten ved disse sagers behandling  

 skal tiltrædes af en dommer, der er sagkyndig i børneforsorg og en dommer,  

 der er sagkyndig i børne- eller ungdomspsykiatri eller i psykologi.
 Forslagets stk. 2 angiver de regler i retsplejeloven, efter hvilke sagerne  

 skal behandles.
Efter stk. 3 er såvel forældremyndighedens indehaver som den unge, der er  

 fyldt 15 år, parter i sagen.
Dette gælder også i de tilfælde, hvor den  

 pågældende ikke selv har krævet sagen forelagt for landsretten.  

 Ankestyrelsen, hvis afgørelse indbringes for retten, vil ligeledes være part  

 i sagen.
Dette følger imidlertid af retsplejelovens § 470, stk. 1. I det  

 omfang, der er tillagt plejeforældre og den af forældrene, der ikke har del i  

 forældremyndigheden, en klageret, vil disse være parter i sagen i det omfang,  

 de har indbragt sagen for retten.
Efter retsplejelovens § 32, stk. 1, kan et barn under 18 år kun med  

 rettens tilladelse overvære retsmøderne.
Da det antages, at parter, der  

 optræder på egen hånd, har ret til at overvære retsmøderne, uanset  

 bestemmelsen i retsplejelovens § 32, stk. 1, vil den unge, der er fyldt 15  

 år, i kraft af sin partsstatus få ret til at overvære retsmøderne.
 Efter forslagets stk. 4 er der adgang for retten til at bestemme, at  

 retsmøderne skal behandles for lukkede døre, og stk. 5 indeholder regler, der  

 skal sikre sagens parter beskyttelse mod offentliggørelse af deres identitet.
Stk. 6 fastsætter, at dommernes navne ikke angives ved afgivelse af  

 dissens.
Det er således forudsat, at der kan gives oplysning om dissens.
 Til § 123 Bestemmelsen, der svarer til bistandslovens § 131,  

 fastsætter, at landsrettens afgørelse ikke kan indbringes for Højesteret.  

 Procesbevillingsnævnet kan dog give tilladelse til anke eller kære af  

 landsrettens afgørelse, hvis sagen er af principiel karakter.
 Til § 124 Bestemmelsen svarer til bistandslovens § 132.  

 Bestemmelsen indeholder de nærmere regler om beskikkelse af og kravene til de  

 dommere, der tiltræder landsretten, jf. forslagets § 122. Bestemmelsen i stk.  

 4, 1. pkt., er ikke til hinder for, at præsidenten for vedkommende landsret  

 delegerer udtagelsen af beskikkede dommere for den enkelte sag til  

 retsformanden i den afdeling, der skal behandle sagen.
Til kapitel 26 Refusion og finansiering Til § 125 Bestemmelsen afløser bistandslovens § 11.
Forslaget viderefører principperne i bistandslovens § 11, stk. 1, nr. 1,  

 om, at en tidligere opholdskommune er forpligtet til at refundere  

 opholdskommunens andel af udgifterne.
Betingelserne for, at der skal ske  

 refusion, er som hidtil, at den tidligere opholdskommune eller en anden  

 offentlig myndighed har medvirket til, at en person får ophold i kommunen.  

 Det gælder i tilfælde, hvor personen får ophold i et botilbud efter  

 forslagets §§ 89-92, eller hvis et barn eller en ung får ophold i  

 anbringelsessteder for børn og unge efter forslagets §§ 47 og 49. Desuden  

 gælder det personer, der får hjælp til dækning af udgifter til  

 hjælpeordninger efter § 75.
 Kommunale botilbud, der er beregnet til længerevarende ophold, forudsættes  

 reguleret fuldt ud efter Boligministeriets lovgivning, jf. bemærkningerne til  

 § 89. Eventuelle behov for mellemkommunal betaling i forbindelse med botilbud  

 med kommunal anvisningsret oprettet efter Boligministeriets lovgivning  

 forudsættes løst ved aftale, jf. bemærkningerne nedenfor til stk. 3.
 Det gælder desuden i tilfælde, hvor en person får ophold i boliger,  

 oprettet af eller efter aftale med amtskommunen efter lov om almene boliger  

 m.v. § 115, stk. 4, jf. § 105, stk. 2.
Bistandslovens § 11, stk. 1, nr. 2, (den såkaldte  

 institutionsbeskyttelsesregel) er udeladt.
Begrundelsen for at foreslå, at  

 bestemmelsen udgår er, at der for så vidt angår aftjening af værnepligt og  

 indlæggelse på hospital ikke længere skønnes at være behov for en  

 mellemkommunal refusionsregel.
For så vidt angår begrebet »lignende  

 behandlingsinstitution« anses institutionskommunens (opholdskommunens)  

 behov for at få refunderet udgifter at være dækket ved forslagets stk. 1,  

 idet der ved indlæggelse/ophold på disse behandlingsinstitutioner vil  

 foreligge medvirken fra en offentlig myndighed.
 Det forudsættes, at de refusionsregler, der i dag findes i bistandslovens  

 § 47, stk. 2, ophæves, og at de tilfælde, hvor der er omfattende behov for  

 hjælp vil blive omfattet af forslagets stk. 1. I modsætning til i dag vil en  

 kommune ikke få refusion af udgifter til fx daginstitution, hvis der er ydet  

 hjælp til flytteudgifter efter bistandslovens § 47, stk. 1, til fx en  

 familie, som ikke har omfattende behov for hjælp.
De udgifter til hjælp, som opholdskommunen kan kræve refunderet, svarer  

 til reglerne i dag.
Det vil sige, at det er udgifter til hjælp efter dette  

 lovforslag, bortset fra udgifter til rådgivning og vejledning,  

 administrationsudgifter i øvrigt samt udgifter til øjeblikkelig hjælp.
Den særlige refusionsregel i bistandslovens § 11, stk. 1, nr. 3, der  

 knytter sig til flytteretten, er indarbejdet i forslagets stk. 2. Det drejer  

 sig om reglerne i bistandslovens § 68, stk. 3, § 68 b, stk. 3, § 83, stk. 2  

 og 3, og § 115, stk. 2 og 3, samt § 17, stk. 5, i lov om boliger for ældre og  

 personer med handicap (§ 63 i lov om almene boliger m.v.), hvorefter  

 personer, der ønsker at flytte til en anden kommune, i ganske særlige  

 tilfælde har ret til at få anvist et tilbud efter samme retningslinier, som  

 gælder for kommunens egne borgere.
Det fremgår af forslaget, at  

 fraflytningskommunen i disse tilfælde altid anses for at medvirke ved  

 flytningen.
Lovforslaget viderefører imidlertid kun disse bestemmelser for så  

 vidt angår flytning mellem boformer beregnet til længerevarende ophold, da de  

 særlige hensyn, der ligger bag reglerne om flytteret, kun gør sig gældende  

 ved længerevarende ophold.
Da kommunale botilbud, herunder bofællesskaber, som er beregnet til  

 længerevarende ophold, fremover forudsættes reguleret efter  

 boliglovgivningen, er regler om flytteret svarende til bistandslovens § 68,  

 stk. 3, og § 68 b, stk. 3, ikke medtaget.
I stedet finder boliglovgivningen  

 anvendelse, herunder § 63 i lov om almene boliger m.v.
Forslagets stk. 3 om mellemkommunale aftaler svarer til bistandslovens §  

 11, stk. 2. Der foreslås gennemført en forenkling af bestemmelsen, idet der  

 ikke henvises til de forskellige boliger med anvisningsret.
En mere generel  

 regel er mere overskuelig og nemmere at administrere samtidig med, at der  

 ikke findes at være bevæggrunde for at opretholde de gældende begrænsninger i  

 kommunernes aftalemuligheder.
 Aftalemuligheden vil bl.a. kunne anvendes i de tilfælde, hvor en kommune  

 etablerer bofællesskaber efter Boligministeriets lovgivning, og hvor disse  

 bofællesskaber er baseret på, at også andre kommuner kan benytte disse.
 Forslagets stk. 4 om manglende klageadgang svarer til bistandslovens § 11,  

 stk. 3.
Bistandslovens § 11, stk. 4, foreslås ikke videreført.
Efter denne  

 bestemmelse kan en kommune kræve refusion fra den hidtidige opholdskommune  

 for udgifter til hjemmehjælp til en person, som har midlertidigt ophold i  

 kommunen, når hjemmehjælpen strækker sig over mere end en måned, og den  

 pågældende har modtaget varig hjemmehjælp i den hidtidige kommune.  

 Bestemmelsen er imidlertid kun blevet brugt i meget begrænset omfang, og  

 skønnes kun at have minimal økonomisk betydning for sommerhuskommunerne.
Af  

 forenklingsgrunde foreslås den afskaffet.
 Forslagets stk. 5 om forældelse svarer til bistandslovens § 11, stk. 5.
 Til § 126 Forslaget svarer med redaktionelle ændringer til  

 bistandslovens § 133. Bestemmelsen viderefører de gældende principper for  

 finansiering, dvs. at udgifter til rådgivning, tilsyn og administration,  

 herunder udgifter til lægeerklæringer m.v., afholdes fuldt ud af kommunen.  

 Staten refunderer fortsat 50% af udgifter til advokatbistand i forbindelse  

 med tvangsmæssige foranstaltninger.
Forslagets stk. 2 viderefører de gældende regler, hvorefter kommunen fuldt  

 ud afholder udgifterne til kommunale dag- og klubtilbud samt til supplerende  

 tilskud til forældre på børnepasningsorlov.
For særlige dag- og klubtilbud  

 henvises til bemærkningerne til forslagets § 128, stk. 5.
 Forslagets stk. 3 viderefører de gældende regler om 50% statsrefusion af  

 kommunernes udgifter til ydelser, der hidtil har været ydet i medfør af  

 bistandslovens § 48.
 Til § 127 Forslaget svarer med redaktionelle ændringer til  

 bistandslovens § 135, stk. 2. Bestemmelsen viderefører de gældende  

 principper, hvorefter amtskommunen fuldt ud afholder udgifter til rådgivning,  

 tilsyn og administration, herunder lægeerklæringer m.v., som påhviler  

 amtskommunen efter denne lov.
 Til § 128 Det følger af forslaget, at der sker en omlægning af  

 finansiering for så vidt angår boformer efter forslagets § 92, stk. 1,  

 således at amtskommunerne finansierer disse boformer og hertil knyttede  

 ydelser med 50% mod tidligere 25%. Ved den foreslåede finansieringsændring  

 opnås en større sammenhæng mellem beslutningstagning og økonomisk ansvar.  

 Dvs. at amtskommunen bærer samme andel af udgifterne ved alle ydelser og  

 foranstaltninger, som amtskommunen er ansvarlig for.
Finansieringsomlægningen er udgiftsneutral for det offentlige, men vil  

 betyde fordelingsmæssige forskydninger.
Amtskommunerne kompenseres for  

 finansieringsreformen ved ændring af bloktilskuddet.
De byrdemæssige  

 konsekvenser er især til ulempe for Københavns Kommune.
I øvrigt er de  

 økonomiske konsekvenser, herunder spørgsmålet om hensyntagen til de  

 fordelingsmæssige konsekvenser for Københavns Kommune, ikke forhandlet med de  

 kommunale parter.
 Som efter de gældende regler omfatter bestemmelsen ydelser i forbindelse  

 med boformen, dvs. personlig hjælp, omsorg og pleje m.v., jf. forslagets §  

 79, stk. 1, behandling, jf. forslagets § 84, stk.2, beskæftigelse, jf.  

 forslagets § 85, stk. 2, og aktivitets- og samværstilbud for personer, der  

 især har problemer med at opholde sig i egen bolig, jf. forslagets § 86, stk.  

 2, 2. pkt.
 Der er dog sket en mindre udvidelse med hensyn til den opfølgende indsats,  

 jf. bemærkningerne til forslagets § 92.
Forslagets stk. 2 svarer med redaktionelle ændringer til bistandslovens §  

 135, stk. 3. I forhold til den gældende lov er finansieringen ikke knyttet  

 til institutionsbegrebet, men til de nærmere angivne tilbud efter forslagets  

 kapitel 16 og 17 (behandling, beskyttet beskæftigelse og aktivitets- og  

 samværstilbud), som amtskommunen har ansvaret for.
Dette indebærer, at  

 dagtilbud såsom være- og omsorgssteder efter bistandslovens § 68 b med  

 forslaget omfattes af takstbetaling.
Reglerne om takstfastsættelse  

 videreføres uændret.
Det samme gælder reglerne om, at kommunerne afholder  

 udgifterne fuldt ud for personer, der er fyldt 67 år, og at kommunerne  

 afholder 50% af udgifterne for personer under 67 år.
 Forslagets stk. 3 svarer med redaktionelle ændringer til bistandslovens §  

 135, stk. 5.
Forslagets stk. 4 svarer med redaktionelle ændringer til bistandslovens §  

 135, stk. 6. Bestemmelsen omfatter alle kommunale boformer, der er nævnt i  

 forslagets stk. 3. På tilsvarende måde som efter forslagets stk. 2  

 videreføres reglerne om takstfastsættelse.
Endvidere foreslås  

 ledsageordningen finansieret ligeligt af kommuner og amtskommuner.
Forslagets stk. 5 svarer med redaktionelle ændringer til bistandslovens §  

 135, stk. 7. Bestemmelsen samler således de særlige finansieringsregler vedr.  

 børn og unge.
Forslaget viderefører de gældende regler om takstfastsættelse.  

 For så vidt angår udgifterne til kommunale dag- og klubtilbud efter  

 forslagets §§ 7 og 18 videreføres de gældende regler, hvorefter udgifterne  

 afholdes fuldt ud af kommunen.
Denne regel gælder kun dagtilbud m.v., der er  

 oprettet efter dette lovforslag, hvilket betyder at tilbud, der er oprettet  

 efter anden lovgivning, fx skolefritidsordninger, ikke omfattes af  

 bestemmelsen.
Efter de gældende regler afholder kommunerne endeligt udgifter til  

 hjælpemidler til personer, der er fyldt 67 år, mens kommuner og amtskommuner  

 hver afholder 50% af udgifterne til personer, der er under 67 år.
Efter  

 forslagets stk. 6 afholder amtskommunerne udgifterne fuldt ud for så vidt  

 angår de hjælpemidler og forbrugsgoder, som efter forslagets § 95, stk. 2, og  

 § 96, stk. 2, bevilges af amtskommunerne.
Det vil sige optiske  

 synshjælpemidler, arm- og benproteser, høreapparater, særlige  

 informationsteknologiske hjælpemidler samt de forbrugsgoder, der måtte indgå  

 som en del af disse hjælpemidler.
 Som det fremgår af bemærkningerne til § 95 er baggrunden for den ændrede  

 finansiering et ønske om at skabe sammenhæng mellem det økonomiske ansvar og  

 ansvaret for opgavens udførelse.
Efter forslaget til lov om retssikkerhed og administration på det sociale  

 område, jf. § 85, stk. 2, er socialministeren bemyndiget til, efter  

 forhandling med de kommunale organisationer, at fastsætte regler for  

 fordelingen af udgifterne mellem kommuner og amtskommuner i forbindelse med  

 ydelser til personer under 67 år og til personer, der er fyldt 67 år.
Denne  

 bestemmelse er en videreførsel til bistandslovens § 135, stk. 8.
 Til § 129 Forslagets stk. 1 svarer med redaktionelle ændringer til  

 bistandslovens § 135, stk. 1, 2. pkt.
Baggrunden for den særlige refusionsregel er, at henvendelse om optagelse  

 i boformer efter forslagets § 91, stk. 2, kan ske direkte til lederen, jf.  

 forslagets § 92, stk. 2, og at beboerne ofte ikke har tilknytning til nogen  

 bestemt kommune.
Forslaget giver mulighed for uændret videreførsel af de to  

 institutioner Kofoeds Skole og Møltrup Optagelseshjem.
 Forslagets stk. 2 svarer med redaktionelle ændringer til bistandslovens §  

 135, stk. 4. Forslaget viderefører de gældende regler, hvorefter  

 fordelingsgrundlaget er antallet af 15- til 17-årige i de enkelte  

 amtskommuner/kommuner.
 Til § 130 Forslaget svarer med redaktionelle ændringer til  

 bistandslovens § 134 a.
Forslagets stk. 1 opregner, hvilke udlændinge der er omfattet af de  

 særlige refusionsregler.
Bestemmelsen svarer til bistandslovens § 134 a, stk.  

 1.
 Forslagets stk. 2 svarer med redaktionelle ændringer til bistandslovens §  

 134 a, stk. 2. Reglerne om refusion for udgifter til forsørgelse  

 (kontanthjælp m.v.) er medtaget i forslag til lov om aktiv socialpolitik.
 Forslagets stk. 3 svarer med redaktionelle ændringer til bistandslovens §  

 134 a, stk. 3.
 Forslagets stk. 4 svarer med redaktionelle ændringer til bistandslovens §  

 134 a, stk. 4. Omfattet af bestemmelsen er personer med betydelig og varig  

 nedsat fysisk eller psykisk funktionsevne, hvilket svarer til gældende lovs  

 bestemmelse om personer med vidtgående fysiske eller psykiske handicap.
 Bistandslovens § 134 a, stk. 6, er indarbejdet i forslagets stk. 2 og 3.
 Til § 131 Forslaget præciserer den gældende retstilstand,  

 hvorefter der ydes forskud på refusionen.
 Til § 132 Forslaget svarer til bistandslovens § 134, stk. 1.
 Til § 133 Bestemmelsen viderefører de gældende regler om  

 regulering.
 Merudgiftsydelsen efter § 26 foreslås også reguleret med  

 satsreguleringsprocenten, jf. forslagets stk. 4.
 Til § 134 Bestemmelsen svarer til bistandslovens regler i § 54,  

 stk.9 og 10 og § 58, stk. 6 og 7.
Til kapitel 27 Forsøgsbestemmelser Til § 135 Bestemmelsen samler bistandslovens §§ 138 b og 138 f.
Som hidtil  

 skal forsøg være tidsbegrænsede.
Der kan kun gives tilladelse til konkrete,  

 nærmere afgrænsede forsøg.
Forsøgene må ikke medføre statslige merudgifter.  

 Ethvert forsøg vil kunne bringes til ophør, hvis de vilkår, der er stillet  

 for forsøget, ikke overholdes.
Forsøget vil tillige ophøre, hvis der sker  

 lovændringer på områder, forsøget vedrører.
Dispensationer fra lovforslagets  

 bestemmelser i forbindelse med forsøg skal godkendes af socialministeren, og  

 der kan kun gives tilladelse til at dispensere fra lovens bestemmelser.
Der  

 udsendes en bekendtgørelse om hvert forsøg, der godkendes.
Der kan ikke  

 tillades fravigelse af kommunernes overordnede ansvar for den sociale service  

 i kommunerne.
Kommunerne kan heller ikke fritages for ansvar for  

 gennemførelsen af forsøgene (tilsyn m.v.).
Stk. 2. har til formål at give tilladelse til tidsbegrænsede  

 forsøg, der fraviger reglerne om visitation, ydelser og finansiering.
Det er  

 en forudsætning for godkendelse af forsøg, at der ikke herved sker  

 indskrænkning i kommunens eller amtskommunens forpligtelse til at iværksætte  

 tilbud efter lovforslaget.
Kommunen eller amtskommunen kan således ikke ved  

 en aftale begrænse tilbud/hjælp til borgerne, som kommunen eller amtskommunen  

 efter lovforslaget er forpligtet til at yde.
Det er også for godkendelse  

 efter stk. 2 en forudsætning, at forsøgene er udgiftsneutrale for staten.
 Der kan ikke godkendes forsøgsordninger om tilbud til børn og unge, der  

 medfører at de almindelige regler om forældrebetaling for tilsvarende tilbud  

 fraviges.
Bestemmelsen i stk. 3 svarer med redaktionelle ændringer til  

 bistandslovens § 138 e.
Bistandslovens § 138 e har baggrund i Landsudvalget  

 vedrørende den sociale opgavefordeling fra december 1992.
Det skal bemærkes, at der ikke forventes et større antal sager end hidtil,  

 hvor kommunerne søger tilladelse til en sådan forsøgsordning, idet det  

 formentlig kun vil være de helt store kommuner, der vil have et konkret ønske  

 om selv at oprette tilbud inden for det amtskommunale ansvarsområde.
En  

 afgørende betingelse for godkendelse af et forsøg er, at det er fagligt  

 forsvarligt og økonomisk bæredygtigt i lokalområdet og i amtet.
Til kapitel 28 Ikrafttrædelse og overgangsbestemmelser Til § 136 Loven træder i kraft den 1. januar 1999, dog således at  

 socialministeren bekendtgør datoen for ikrafttræden af reglerne om beskyttet  

 beskæftigelse i kapitel 17. Disse regler rejser spørgsmål i forhold til  

 EF-traktatens statsstøtteregler, og de skal derfor notificeres for  

 Kommissionen, jf.
EF-traktaten art. 92, stk. 3, litra c, inden de kan træde i  

 kraft.
Til § 137 Der har siden 1. januar 1988 ikke kunnet opføres  

 plejehjem og beskyttede boliger efter bistandsloven.
Stoppet for  

 plejehjemsbyggeri m.v. blev indført i forbindelse med, at ældreboligloven (nu  

 lov om almene boliger m.v.) trådte i kraft den 1. januar 1988. Allerede  

 bestående plejehjem og beskyttede boliger kan dog fortsat drives efter  

 bistandsloven.
Som følge af nedlæggelser eller ombygning af utidssvarende plejehjem mv.  

 til plejeboliger efter lov om almene boliger m.v. vil de bestående plejehjem  

 og beskyttede boliger gradvist få antalsmæssigt mindre betydning.
Det kan  

 derfor påregnes, at der inden for en årrække ikke vil være behov for særlige  

 regler om plejehjem og beskyttede boliger.
 Derfor foreslås reglerne om botilbud og betaling herfor i bestående  

 plejehjem og beskyttede boliger placeret i en overgangsbestemmelse, der  

 indeholder en bemyndigelse til at fastsætte regler, der svarer til de  

 gældende regler i bistandslovens §§ 81-83 samt §§ 85 og 86. Serviceydelser i  

 plejehjem og beskyttede boliger ydes efter forslagets øvrige bestemmelser.  

 Bemyndigelsen kan anvendes til at fastsætte regler, der er tilnærmet til  

 reglerne for lignende almindelige boliger, dvs. ældreboliger og plejeboliger  

 efter lov om almene boliger m.v.
 Bemyndigelsen vil blive brugt til at videreføre den gældende regel i  

 bistandslovens § 83, stk. 5. Det betyder, at en person, der ikke vil flytte  

 fra en institution, kun kan kræves flyttet, såfremt kravet kan støttes på en  

 af de opsigelsesgrunde, der er nævnt i lejelovens kapitel XIII.
 For at styrke retssikkerheden vil bemyndigelsen endvidere blive anvendt  

 til at sikre beskyttelse mod ufrivillig flytning, hvis der er tale om  

 flytning inden for et plejehjem eller en beskyttet bolig.
 Bemyndigelsen kan også bruges til - efter forhandling med de kommunale  

 organisationer - at fastsætte ændrede regler om fordeling mellem kommune og  

 amtskommune af udgifter til plejehjem og beskyttede boliger til personer  

 under og over 67 år.
 Overgangsbestemmelsen om leverandøraftaler (stk. 2) relaterer sig til  

 forslagets § 95. Som nævnt i bemærkningerne til paragraffen, er bestemmelsen  

 om frit leverandørvalg for særligt personlige hjælpemidler en videreførsel af  

 den regel, som blev indsat i bistandslovens § 58 ved lov nr. 497 af 12. juni  

 1996. Lov nr. 497 trådte i kraft den 1. januar 1997 og indeholder en  

 overgangsordning, som indebærer, at hvis en kommune har indgået  

 leverandøraftale om særligt personlige hjælpemidler eller foretaget udbud før  

 den 22. maj 1996, har ansøgeren ikke ret til at vælge en anden leverandør af  

 hjælpemidlet end den, kommunen har indgået aftale med.
Baggrunden for overgangsordningen er, at en del kommuner havde indgået  

 bindende leverandøraftaler før den 22. maj 1996, hvor lovforslaget om frit  

 leverandørvalg blev fremsat for Folketinget.
Overgangsordningen skulle  

 forhindre, at der opstod tvivl om, hvorvidt lovændringen ud fra en konkret  

 vurdering af de enkelte kontraktforhold ville kunne anses for et  

 ekspropriativt indgreb.
Desuden blev der ved lovændringen lagt vægt på, at  

 almindelige lovtekniske hensyn taler for, at der ikke gennem lovgivning  

 gribes ind i bestående kontraktforhold.
 Ved gennemførelsen af reglen om frit leverandørvalg var der ikke præcise  

 oplysninger om, hvor længe de eksisterende leverandøraftaler løber, men det  

 blev vurderet, at der generelt ikke indgås aftaler, der rækker ud over 4 år.
Der vil således formentlig være nogle eksisterende leverandøraftaler, som  

 løber længere end til 1. januar 1999, hvor denne lov foreslås at afløse  

 bistandsloven, og der er derfor behov for i en periode at videreføre  

 bistandslovens overgangsordning.
Det foreslås, at overgangsordningen ophører  

 med udgangen af år 2000, således at bestemmelsen om frit leverandørvalg får  

 fuld virkning den 1. januar 2001.
Stk. 3. omhandler fædigbehandling af uafsluttede hjælpemiddelsager  

 efter bistandsloven ved lovens ikrafttræden.
I det omfang, der pr. 31.  

 december 1998 er uafsluttede sager i kommunerne vedrørende de dele af  

 hjælpemiddelområdet, som efter forslagets § 95, stk. 2, og § 96, stk. 2,  

 overtages af amtskommunerne, færdigbehandles sagerne i kommunerne efter  

 reglerne i bistandslovens § 58. Udgifterne i disse sager finansieres også  

 efter bistandslovens regler, således at kommunen afholder de fulde udgifter,  

 hvis ansøgeren er fyldt 67 år, mens kommunen og amtskommunen hver afholder  

 50% af udgifterne, hvis ansøgeren er under 67 år.
Da de sociale ankenævn bliver erstattet af de sociale nævn samtidig med  

 lovens ikrafttræden, jf. forslaget til lov om retssikkerhed og administration  

 på det sociale område, vil klage over afgørelser, der er truffet efter den  

 31. december 1998, skulle behandles af de nye sociale nævn.
Dette gælder i  

 øvrigt også sager, som er afgjort i kommunerne inden den 1. januar 1999, jf.  

 forslaget til lov om retssikkerhed og administration på det sociale område.
Stk. 4 omhandler uafsluttede sager vedrørende invalidebiler.
Efter  

 forslagets § 97 er det amtskommunerne, som fremover træffer afgørelse i  

 invalidebilsager efter indstilling fra kommunerne.
Samtidig med lovens  

 ikrafttræden nedlægges revaliderings- og pensionsnævnet, som hidtil har haft  

 afgørelseskompetencen i invalidebilsager, medmindre kommunen efter  

 bestemmelsen i bistandslovens § 138 c har opnået tilladelse til at få  

 overført revaliderings- og pensionsnævnenes kompetence.
 Hvis der den 31. december 1998 er invalidebilsager, hvor kommunen endnu  

 ikke har afgivet indstilling til revaliderings- og pensionsnævnet, afgives  

 indstillingen til amtskommunen.
 Da ordningen, hvorefter kommunerne kan få overført afgørelseskompetencen i  

 invalidebilsager, også ophører den 31. december 1998, skal der tages stilling  

 til, hvad der skal ske med eventuelt uafsluttede sager i  

 »kompetencekommunerne«.
Det foreslås, at kommunerne også i disse situationer afgiver indstilling  

 til amtskommunerne, som derefter træffer afgørelse.
Klage over afgørelsen vil  

 kunne indbringes for det nye sociale nævn, jf. forslaget til lov om  

 retssikkerhed og administration på det sociale område.
 Med hensyn til invalidebilsager, som revaliderings- og pensionsnævnene  

 ikke har nået at afslutte inden den 1. januar 1999, henvises til forslaget  

 til lov om retssikkerhed og administration på det sociale område.
 Til § 138 Med forslaget gives der en hjemmel til at udbetale  

 forskudsrefusionen, før loven træder i kraft.
 Til § 139 For at undgå at gamle sager om mellemkommunale  

 refusionskrav kan tages op i en lang periode efter lovens ikrafttræden,  

 stilles der forslag om at indsætte en forældelsesregel, hvorefter sådanne  

 krav skal rejses senest 1 år efter lovens ikrafttræden.
 Til § 140 Som bistandslovens § 70 a, men med en præcisering i  

 bestemmelsen af, at det kun er ordninger oprettet i perioden 27. juni 1992  

 til 31. december 1993, der er omfattet.
 Forslagets stk. 3 fastsætter, at det for forældrebetalingen i  

 puljeordninger, der hviler på aftaler om tilskud, der er indgået før  

 ændringen af forældrebetalingsbestemmelsen med virkning fra den 24. december  

 1993, fortsat gælder, at forældrebetalingen ikke kan overstige 30% af  

 udgifterne i tilsvarende kommunale pasningstilbud, jf. lov nr. 1124 af 22.  

 december 1993.
 Til § 141 I forslagets stk. 1 fastslås, at loven ikke gælder for  

 Færøerne og Grønland.
 Forslagets stk. 2 skaber udtrykkelig hjemmel til at udmønte den praksis,  

 som anvendes for personer, som får ophold i Danmark med henblik på ophold i  

 døgninstitution, pleje eller med henblik på revalidering i og uden for  

 institution.
Der er ikke hermed tilsigtet ændringer i forhold til den gældende  

 retstilstand for de personer, som er omfattet af de særlige regler, der  

 gælder for særforsorgsområdet, jf.
Socialministeriets bekendtgørelse nr. 888  

 af 11. december 1986 med senere ændringer.
 Da der kan være behov for, at en person fra Danmark på foranledning af de  

 sociale myndigheder i Danmark kan få ophold på Færøerne eller i Grønland i  

 institution eller pleje, foreslås det samtidig at skabe hjemmel hertil.
Baggrunden for forslagets stk. 3 er, at Det Færøske Hjemmestyre og Det  

 Grønlandske Hjemmestyre har fremsat ønske om, at der i forbindelse med, at  

 reglerne på området udmøntes i en bekendtgørelse, fastsættes regler om klage  

 i tilfælde af uenighed mellem de danske og færøske eller grønlandske  

 myndigheder om betalingsforhold.
Det er aftalt, at Hjemmestyrene følger op på  

 dette med tilsvarende regler på Færøerne og i Grønland.
 Til § 142 Revisionsbestemmelsen er indsat ved lov nr. 497 af 12.  

 juni 1996, og skyldes bl.a. at de økonomiske og administrative konsekvenser  

 af bestemmelserne om brugernes fri leverandørvalg er meget usikre.
 Til § 143 Forslagets § 78 om støtte- og kontaktpersoner til  

 sindslidende skal tages op til revision i Folketinget senest ved begyndelsen  

 af Folketingsåret 1999-2000, jf. § 3 i lov nr. 405 af 22. maj 1996.
 Til § 144 Bestemmelsen bygger på anbefaling fra Udvalget om  

 hjælpemidler og andre handicapkompenserende ydelser.
Skriftlig fremsættelse Socialministeren (Karen Jespersen):
 Jeg skal herved tillade mig at fremsætte:
 Forslag til lov om social service.
(Lovforslag nr.
L 229).
Lovforslaget er et led i den revision af bistandsloven, som regeringen har  

 sat i gang.
Forslaget skal ses sammen med forslagene til lov om aktiv  

 socialpolitik og til lov om retssikkerhed og administration på det sociale  

 område.
Forslaget til lov om social service er resultat af arbejdet i to udvalg,  

 der bl.a. har haft deltagelse af de kommunale parter, og for det enes  

 vedkommende, tillige brugerorganisationer.
Forslaget har i to omgange været  

 sendt til meget brede høringer, og svarene fra høringerne er i vidt omfang  

 indarbejdet i det endelige forslag.
 Lovforslaget regulerer bistandslovens tilbud om rådgivning, generelle  

 serviceydelser, boformer, behandling, omsorg og pleje m.v.
 Bistandslovens regler om hjælp til forsørgelse findes i forslaget til lov  

 om aktiv socialpolitik.
 I lovforslaget videreføres de generelle principper fra bistandsloven, og  

 målgrupperne er de samme, men der er sket en forenkling og modernisering af  

 reglerne, og på visse områder er der sket en forbedring af tilbudene.
 Forslagets formål er:
- at styrke den forebyggende indsats, - at sætte fokus på og tilgodese de svagtstillede gruppers behov, - at styrke den enkeltes ansvar og muligheder, - at sikre brugerne større indflydelse på tilrettelæggelse af  

 servicetilbud, - at opnå bedre sammenhæng og størst mulige forenkling - at forbedre gennemskueligheden i forhold til opgave- og  

 ansvarsfordelingen samt finansieringsreglerne.
På området børn og unge understreges betydningen af det forebyggende  

 arbejde.
Der er udbyggede formålsbestemmelser både for dagtilbud til børn og  

 unge og for den særlige støtte til børn og unge.
Der sker desuden en  

 opstramning af reglerne om særlig støtte.
På voksenområdet er en række ændringer, der sigter mod at forbedre  

 indsatsen for de særligt udsatte grupper.
I en formålsbestemmelse  

 understreges det bl.a., at der skal ydes en helhedsorienteret indsats  

 afpasset efter den enkeltes særlige behov.
Det drejer sig om tilbud til grupper med betydelig nedsat fysisk eller  

 psykisk funktionsevne, fx personer med svært fysisk handicap,  

 udviklingshæmmede, demente og de sværest stillede sindslidende.
Det drejer  

 sig videre om tilbud til grupper med særlige sociale problemer, som fx  

 personer med udprægede misbrugsproblemer og personer, der har været hjemløse  

 i lang tid.
 Udviklingen mod fuld ligestilling for personer med betydelig nedsat fysisk  

 og psykisk funktionsevne fortsættes, bl.a. med ophævelsen af  

 institutionsbegrebet, så den nødvendige hjælp gives uafhængig af boform.
 Der indføres en ny ordning om ledsagelse for personer mellem 16 og 67 år,  

 der ikke kan færdes alene på grund af betydelig og varig nedsat fysisk eller  

 psykisk funktionsevne.
 Det foreslås, at lovforslaget træder i kraft den 1. januar 1999.
Den samlede offentlige merudgift af forslaget skønnes at være ca. 70 mill.  

 kr. i det første år, loven er i kraft, og ca. 73 mill kr. i de efterfølgende  

 år.
De økonomiske konsekvenser er endnu ikke forhandlet med de kommunale  

 parter.
 Idet jeg i øvrigt henviser til bemærkningerne til lovforslaget, skal jeg  

 anbefale lovforslaget til Folketingets velvillige behandling.
Efter 2. behandling den 27. maj 1997 Afsnit I Indledning Kapitel 1 Formål § 1. Formålet med denne lov er 1) at tilbyde rådgivning og støtte for at forebygge sociale problemer, 2) at tilbyde en række almene serviceydelser, der også kan have et  

 forebyggende sigte, og 3) at tilgodese behov, der følger af nedsat fysisk eller psykisk  

 funktionsevne eller særlige sociale problemer.
 Stk. 2. Formålet med hjælpen efter denne lov er at fremme den  

 enkeltes mulighed for at klare sig selv eller at lette den daglige tilværelse  

 og forbedre livskvaliteten.
Stk. 3. Hjælpen efter denne lov bygger på den enkeltes ansvar for  

 sig selv og sin familie.
Hjælpen tilrettelægges ud fra den enkelte persons  

 behov og forudsætninger og i samarbejde med den enkelte.
Lovens område § 2. Enhver, der opholder sig lovligt her i landet, har ret til  

 hjælp efter denne lov.
 Stk. 2. Socialministeren fastsætter regler om betingelserne for i  

 særlige tilfælde at få hjælp efter denne lov under midlertidige ophold i  

 udlandet.
Stk. 3. Der kan ved aftale med andre stater eller internationale  

 organisationer gives kommunen og amtskommunen mulighed for at yde hjælp til  

 behandling eller pleje m.v. af længere varighed her i landet til personer,  

 som har særlig tilknytning til landet, men som på ansøgningstidspunktet ikke  

 har ophold her i landet.
Det samme gælder til herboende personers behandling  

 eller pleje m.v., når de tager ophold i et andet land, hvortil de pågældende  

 har særlig tilknytning.
Kapitel 2 Rådgivning § 3. Kommunen sørger for, at enhver har mulighed for at få gratis  

 rådgivning.
Formålet med rådgivningen er at forebygge sociale problemer og at  

 hjælpe borgeren over øjeblikkelige vanskeligheder og på længere sigt sætte  

 denne i stand til at løse opståede problemer ved egen hjælp.
Rådgivning skal  

 kunne gives som et anonymt og åbent tilbud.
Rådgivningen kan gives særskilt  

 eller i forbindelse med anden hjælp efter denne eller anden lovgivning.
 Stk. 2. Kommunen skal i forbindelse med rådgivningen være  

 opmærksom på, om den enkelte har behov for anden form for hjælp efter denne  

 eller anden lovgivning.
Afsnit II Børn og unge Kapitel 3 Generelle bestemmelser § 4. Kommunen og amtskommunen sørger for, at de opgaver og tilbud,  

 der omfatter børn, unge og deres familier, udføres i samarbejde med  

 forældrene og på en sådan måde, at det fremmer børns og unges udvikling,  

 trivsel og selvstændighed.
Dette gælder både ved udførelsen af det generelle  

 og forebyggende arbejde og ved den målrettede indsats over for børn og unge  

 med nedsat fysisk eller psykisk funktionsevne eller med et andet særligt  

 behov for støtte.
 Stk. 2. Kommunen og amtskommunen sørger for, at den indsats, der  

 iværksættes efter denne lov over for børn og unge med nedsat fysisk eller  

 psykisk funktionsevne eller med et andet særligt behov for støtte, sættes i  

 sammenhæng med den indsats, der iværksættes over for de samme børn og unge  

 efter anden lovgivning.
Rådgivning § 5. Kommunen sørger for, at forældre med børn og unge eller  

 andre, der faktisk sørger for et barn eller en ung, kan få en gratis  

 familieorienteret rådgivning til løsning af vanskeligheder i familien.  

 Kommunen er forpligtet til ved opsøgende arbejde at tilbyde denne rådgivning  

 til enhver, som på grund af særlige forhold må antages at have behov for det.  

Stk. 2. Såvel forældre som børn og unge, der alene søger rådgivning,  

 skal kunne modtage denne anonymt og som et åbent tilbud.
Tilsyn § 6. Kommunen fører tilsyn med de forhold, hvorunder børn og unge  

 under 18 år i kommunen lever, jf. § 33.
Kapitel 4 Dagtilbud til børn § 7. Kommunen sørger for, at der er det nødvendige antal pladser i  

 dagtilbud til børn, jf. dog § 16, med henblik på at give pædagogiske, sociale  

 og pasningsmæssige tilbud.
Kommunen har det overordnede ansvar for  

 dagtilbudene.
Stk. 2. Dagtilbudene kan etableres som daginstitutioner, dagpleje  

 og puljeordninger.
Tilrettelæggelse af dagtilbudene skal fastlægges i  

 overensstemmelse med § 4.
Formål § 8. Kommunen fastsætter mål og rammer for dagtilbudenes arbejde  

 som en integreret del både af kommunens samlede generelle tilbud til børn og  

 af den forebyggende og støttende indsats over for børn, herunder børn med  

 nedsat fysisk eller psykisk funktionsevne eller med andet behov for støtte.
 Stk. 2. Dagtilbudene skal i samarbejde med forældrene give børn  

 omsorg og støtte det enkelte barns tilegnelse og udvikling af sociale og  

 almene færdigheder med henblik på at styrke det enkelte barns alsidige  

 udvikling og selvværd og at bidrage til, at børn får en god og tryg opvækst.
 Stk. 3. Dagtilbudene skal give muligheder for oplevelser og  

 aktiviteter, der bidrager til at stimulere barnets fantasi, kreativitet og  

 sproglige udvikling, samt give barnet rum til at lege og lære og til fysisk  

 udfoldelse, samvær og mulighed for udforskning af omgivelserne.
 Stk. 4. Dagtilbudene skal give børn mulighed for medbestemmelse og  

 medansvar og som led heri bidrage til at udvikle børns selvstændighed og  

 evner til at indgå i forpligtende fællesskaber.
 Stk. 5. Dagtilbudene skal medvirke til at give børn forståelse for  

 kulturelle værdier og for samspillet med naturen.
Daginstitutioner § 9. Daginstutioner kan drives af en eller flere kommuner eller  

 som selvejende institutioner efter aftale med kommunen.
Kommunal dagpleje § 10. Kommunen kan tilbyde pladser til børn i kommunal dagpleje  

 etableret i private hjem og andre lokaler i børnenes hjemlige miljø, der  

 forud er godkendt af kommunen til dette formål.
Der kan i den enkelte  

 dagpleje modtages op til 5 børn.
Varetages dagplejen af flere personer, kan  

 kommunen beslutte, at der i dagplejen kan modtages op til 10 børn.
Stk. 2. Kommunen kan beslutte, at dagplejerens egne børn under 3  

 år kan indgå i det antal børn, dagplejeren modtager betaling for.
Kommunens  

 afgørelse herom kan ikke indbringes for anden administrativ myndighed.
Puljeordninger § 11. Kommunen kan til puljeordninger for børn yde et tilskud pr.  

 barn.
 Stk. 2. Kommunen indgår aftale med puljeordningen om drift af  

 ordningen.
Optagelse § 12. Kommunen træffer afgørelse om optagelse i et dagtilbud.  

 Afgørelsen kan ikke indbringes for anden administrativ myndighed.
Kommunen  

 kan bestemme, at selvejende daginstitutioner efter § 7, stk. 3, og  

 puljeordninger efter § 11 ikke er omfattet af 1. pkt.
 Stk. 2. Anvisning af pladser sker efter anciennitet.
 Stk. 3. Anvisning efter anciennitet kan dog fraviges, hvis et barn  

 af sociale eller pædagogiske grunde har et særligt behov for en plads i et  

 dagtilbud.
 Stk. 4. I andre særlige tilfælde, hvor der er et akut behov for en  

 plads i et dagtilbud, vil anvisning efter anciennitet kunne fraviges i  

 begrænset omfang.
 Stk. 5. Kommunen kan hverken permanent eller midlertidigt opsige  

 et barn af et dagtilbud, fordi en eller begge forældre bliver ledige.
Forældrebestyrelser i kommunale dagtilbud § 13. Ved alle kommunale daginstitutioner og den kommunale  

 dagpleje oprettes en bestyrelse med et flertal af valgte forældre.  

 Medarbejderne i dagtilbudene skal være repræsenteret i bestyrelsen.
Kommunen  

 kan beslutte, at medarbejderrepræsentanterne skal have stemmeret.
Stk. 2. Forældrebestyrelsen i daginstitutionen fastsætter  

 principper for institutionens arbejde og for anvendelsen af en budgetramme  

 for hver enkelt institution inden for de af kommunen fastsatte mål og rammer.  

 Forældrebestyrelsen har indstillingsret til kommunen i forbindelse med  

 ansættelse af personale i daginstitutionen.
Forældrebestyrelsen i den  

 kommunale dagpleje fastsætter overordnede principper for dagplejens arbejde  

 og for anvendelsen af en budgetramme for dagplejen inden for de af kommunen  

 fastsatte mål og rammer.
 Stk. 3. Dagtilbudets leder har den administrative og pædagogiske  

 ledelse af tilbudet og er ansvarlig for tilbudets arbejde over for  

 forældrebestyrelsen og kommunen.
 Stk. 4. Kommunens beføjelser efter §§ 6, 10, 12 og 15 om tilsyn,  

 godkendelse af dagplejehjem, afgørelse om optagelse, tildeling af fripladser  

 og forældrebetaling samt de beføjelser, der følger af den kommunale  

 bevillings- og arbejdsgiverkompetence, kan ikke overdrages til en  

 forældrebestyrelse.
 Stk. 5. Kommunen fastsætter efter indhentet udtalelse fra  

 forældrebestyrelserne vedtægter for styrelsen af de kommunale dagtilbud.
Forældrebestyrelser i selvejende daginstitutioner § 14. Ved alle selvejende daginstitutioner for børn skal der  

 oprettes en forældrebestyrelse med et flertal af valgte forældre og med  

 repræsentation af institutionens medarbejdere.
Dette gælder dog ikke i  

 tilfælde, hvor den selvejende institutions bestyrelse består af et flertal af  

 valgte forældre.
Den selvejende daginstitutions bestyrelse udarbejder efter  

 indhentet udtalelse fra en forældrebestyrelse en vedtægt for styrelsen af  

 institutionen.
Vedtægten godkendes af kommunen.
Stk. 2. I selvejende daginstitutioner, hvor der oprettes en  

 forældrebestyrelse, skal det fastlægges i vedtægten, at forældrebestyrelsen  

 fastsætter principper for institutionens arbejde og for anvendelse af en  

 budgetramme for institutionen samt har indstillingsret i forbindelse med  

 ansættelse af personale i institutionen.
Forældrebestyrelsen varetager sine  

 opgaver inden for de af kommunen fastsatte mål og rammer og det i vedtægten  

 fastsatte formål og idegrundlag.
 Stk. 3. Lederen af den selvejende daginstitution har den  

 administrative og pædagogiske ledelse af institutionen og er ansvarlig for  

 daginstitutionens arbejde over for forældrebestyrelsen og for bestyrelsen for  

 den selvejende institution.
Betaling § 15. Forældrene betaler for opholdet i dagtilbudet med et beløb,  

 der svarer til 30 pct. af de budgetterede udgifter ved ophold i dagtilbudet,  

 bortset fra ejendomsudgifter, herunder husleje og vedligeholdelse, jf. dog  

 stk. 4.
Stk. 2. Kommunen afgør, om betalingen skal beregnes på grundlag af  

 udgifterne ved driften af den enkelte daginstitution eller på grundlag af de  

 gennemsnitlige udgifter ved driften af daginstitutioner af samme type i  

 kommunen.
Betalingen for ophold i ordninger efter § 11 beregnes dog på  

 grundlag af udgifterne ved driften af den enkelte ordning, jf. § 144, stk. 3.
 Stk. 3. For den kommunale dagpleje beregnes betalingen på grundlag  

 af de gennemsnitlige udgifter ved opholdet i den kommunale dagpleje.
 Stk. 4. Socialministeren fastsætter nærmere regler om betalingen  

 efter stk. 1 og kan herunder bestemme, at der skal ske nedsættelse eller  

 bortfald af betalingen under hensyn til forældrenes økonomiske forhold og  

 børnenes særlige behov for ophold i dagtilbud.
 Stk. 5. Betalingen fastsættes for et regnskabsår ad gangen på  

 grundlag af dagtilbudenes budgetter.
Særlige dagtilbud § 16. Amtskommunen sørger for, at der er det nødvendige antal  

 pladser i særlige dagtilbud til børn, der på grund af betydelig og varigt  

 nedsat fysisk eller psykisk funktionsevne har et særligt behov for støtte,  

 behandling m.v., der ikke kan dækkes gennem ophold i et af de almindelige  

 dagtilbud, jf. § 7.
 Stk. 2. Tilbud efter stk. 1 kan oprettes og drives af en  

 amtskommune, af en kommune efter aftale med amtskommunen eller af en  

 selvejende institution, som amtskommunen indgår aftale med.
 Stk. 3. Socialministeren fastsætter regler om forældrebestyrelser  

 i særlige dagtilbud.
 § 17. Amtskommunen træffer afgørelse om optagelse i et særligt  

 dagtilbud efter indstilling fra opholdskommunen.
 § 18. Forældrene betaler for opholdet i de særlige dagtilbud efter  

 regler, der fastsættes af socialministeren.
Kapitel 5 Klubtilbud og andre socialpædagogiske fritidstilbud til større børn og  

 unge § 19. Kommunen sørger for, at der er de nødvendige klubtilbud og  

 andre socialpædagogiske fritidstilbud til større børn og unge, jf. dog § 23.
 Stk. 2. Tilbudene skal i samarbejde med de større børn og unge  

 skabe aktiviteter og samværsformer, der fremmer den enkeltes alsidige  

 udvikling og selvstændighed samt evne til at indgå i et forpligtende  

 fællesskab.
 Stk. 3. Tilbudene indgår som led i kommunens generelle  

 fritidstilbud til børn og unge og skal efter kommunens beslutning også kunne  

 rette sit arbejde mod børn og unge med behov for støtte.
 Stk. 4. Kommunen fastsætter mål og rammer for tilbudenes arbejde  

 som en integreret del af kommunens samlede fritidsmæssige, forebyggende og  

 støttende indsats over for børn og unge.
Stk. 5. Kommunen fastsætter retningslinjer, der sikrer børn og  

 unge indflydelse på indholdet i det enkelte tilbud.
Kommunen kan beslutte, at  

 reglerne om forældrebestyrelser, jf. §§ 13 og 14, finder anvendelse på visse  

 tilbud.
§ 20. Klubber og andre socialpædagogiske fritidstilbud kan  

 oprettes og drives af en eller flere kommuner eller som selvejende  

 institutioner med aftale med kommunen.
Kommunen kan til private klubordninger  

 for større børn og unge yde et tilskud pr. barn eller ung.
Optagelse og udmeldelse § 21. Kommunen træffer afgørelse om optagelse i og udmeldelse af  

 klubber og andre socialpædagogiske fritidstilbud.
Afgørelsen kan ikke  

 indbringes for anden administrativ myndighed.
 Stk. 2. Kommunen kan for selvejende institutioner og private  

 klubordninger efter § 20 bestemme, at lederen af den enkelte ordning træffer  

 afgørelse om optagelse og udmeldelse efter retningslinjer fastsat af  

 kommunen.
Betaling § 22. Kommunen fastsætter betaling for deltagelse i klubber og  

 andre socialpædagogiske fritidstilbud og kan beslutte, at der ikke skal ydes  

 betaling for deltagelse i enkelte tilbud eller typer af tilbud.
Betalingen  

 kan højst udgøre 20 pct. af udgifterne ved driften af det enkelte tilbud  

 eller af de gennemsnitlige udgifter ved driften af samme type af tilbud i  

 kommunen, som disse opgøres efter § 15, stk. 1. For private klubordninger,  

 jf. § 20, 2. pkt., beregnes betalingen på grundlag af udgifterne ved driften  

 af den enkelte ordning.
Stk. 2. Socialministeren fastsætter nærmere regler om betalingen  

 efter stk. 1 og kan bestemme, at der kan opkræves særskilt betaling for  

 materialeforbrug og forplejning.
Socialministeren kan endvidere fastsætte, at  

 der skal ske nedsættelse eller bortfald af betaling under hensyn til  

 forældrenes økonomiske forhold og barnets eller den unges særlige behov for  

 deltagelse i tilbudet.
Særlige klubtilbud § 23. Amtskommunen sørger for, at der er det nødvendige antal  

 pladser i særlige klubtilbud til større børn og unge, der på grund af  

 betydelig og varigt nedsat fysisk eller psykisk funktionsevne har et særligt  

 behov for støtte, behandling m.v., der ikke kan dækkes gennem deltagelse i et  

 af de i § 19 nævnte tilbud.
 Stk. 2. Tilbud efter stk. 1 kan oprettes og drives af en  

 amtskommune, en kommune efter aftale med amtskommunen eller af en selvejende  

 institution, som amtskommunen indgår aftale med.
 § 24. Amtskommunen træffer afgørelse om optagelse i et særligt  

 klubtilbud efter indstilling fra opholdskommunen.
 § 25. Forældrene betaler for opholdet i de særlige klubtilbud  

 efter regler, der fastsættes af socialministeren.
Kapitel 6 Økonomiske tilskud m.v.
Tilskud til forældre, der vælger privat pasning § 26. Kommunen kan beslutte at give forældre med børn i alderen  

 fra 24 uger til og med 5 år, dog længst til barnet begynder i  

 børnehaveklasse, mulighed for at vælge et økonomisk tilskud til brug for en  

 privat pasningsordning i stedet for at benytte en plads i et dagtilbud, jf. §  

 7, stk. 1. Kommunen kan beslutte, at der kun gives tilskud til forældre med  

 børn i en bestemt del af aldersgruppen.
 Stk. 2. Tilskud efter stk. 1 kan ydes fra det tidspunkt, hvor  

 barnet optages i et dagtilbud, jf. § 7, stk. 1. Der kan maksimalt udbetales  

 tre tilskud til samme husstand.
 Stk. 3. Hvis kommunen i forbindelse med iværksættelse af  

 hjælpeforanstaltninger efter § 40 anser det for nødvendigt, at et barn er  

 optaget i et dagtilbud, kan kommunen beslutte, at forældrene ikke kan få  

 tilskud efter stk. 1.
 Stk. 4.  Kommunen fastsætter størrelsen af tilskuddet efter stk.  

 1. Tilskuddet fastsættes ens for alle børn inden for samme aldergruppe.  

 Tilskuddet kan højst udgøre 70 pct. af forældrenes dokumenterede udgifter til  

 den private pasningsordning, dog maksimalt 85 pct. af den billigste  

 nettoudgift pr. plads i et dagtilbud til samme aldersgruppe i kommunen.
Stk. 5. Tilskuddet efter stk. 1 udbetales månedligt forud.  

 Tilskuddet udbetales første gang for den måned, hvor den private pasning  

 påbegyndes.
Tilskuddet udbetales sidste gang for den måned, i hvilken retten  

 til tilskuddet ophører.
 Stk. 6. Kommunen fastsætter retninglinjer for optagelse af børn i  

 et dagtilbud, når tilskuddet til privat pasning bortfalder.
 Stk. 7. Tilskuddet efter stk. 1 indgår ikke ved beregning af  

 ydelser efter den sociale lovgivning eller lovgivningen om uddannelsesstøtte.
 Stk. 8. Kommunen godkender aftalen mellem forældrene og den  

 private pasningsordning og fører løbende tilsyn med ordningen.
Tilskud til forældre med børnepasningsorlov § 27. Kommunen kan beslutte at give et supplerende tilskud til  

 forældre, der modtager orlovsydelse til børnepasning, jf. lov om orlov.  

 Kommunen kan beslutte, at der kun gives tilskud til forældre med børn i en  

 bestemt aldersgruppe.
Stk. 2. Kommunen fastsætter størrelsen af tilskuddene, der  

 maksimalt kan udgøre 35.000 kr. årligt.
Tilskuddene kan fastsættes, så de  

 varierer med barnets alder.
Stk. 3. For beskæftigede orlovshavere kan tilskuddet og  

 orlovsydelsen tilsammen ikke overstige 80 pct. af den hidtidige indtægt.
For  

 beskæftigede dagpengeberettigede orlovshavere skal tilskuddet og  

 orlovsydelsen dog tilsammen mindst udgøre et beløb svarende til de  

 arbejdsløshedsdagpenge, som orlovshaveren ville være berettiget til ved fuld  

 ledighed umiddelbart forud for orloven, jf. lov om arbejdsløshedsforsikring  

 m.v., medmindre tilskuddet hermed overstiger størrelsen af det tilskud, der  

 er fastsat af kommunen, jf. stk. 2.
 Stk. 4. For ledige orlovshavere kan tilskuddet og orlovsydelsen  

 tilsammen ikke overstige et beløb svarende til de arbejdsløshedsdagpenge, som  

 orlovshaveren var berettiget til ved fuld ledighed umiddelbart forud for  

 orloven, jf. lov om arbejdsløshedsforsikring m.v.
 Stk. 5. For ledige orlovshavere, hvis grundlag for orlovsydelse er  

 modtagelse af kontanthjælp, kan tilskuddet og orlovsydelsen tilsammen ikke  

 overstige et beløb svarende til den kontanthjælp, som orlovshaveren ville  

 være berettiget til efter § 25, stk. 1, i lov om aktiv socialpolitik.
 Stk. 6. Tilskuddet udbetales af kommunen mod dokumentation for  

 modtagelse af orlovsydelse til børnepasning.
Merudgiftsydelse § 28. Kommunen yder dækning af nødvendige merudgifter ved  

 forsørgelse i hjemmet af et barn under 18 år med betydelig og varigt nedsat  

 fysisk eller psykisk funktionsevne eller indgribende kronisk eller langvarig  

 lidelse.
Det er en forudsætning, at merudgifterne er en følge af den nedsatte  

 funktionsevne.
Stk. 2. Til dækning af merudgifter beregnes en merudgiftsydelse,  

 der fastsættes med udgangspunkt i et månedligt standardbeløb på 2.000 kr.  

 Ydelsen beregnes på grundlag af det konkrete behov og udbetales med 1/8, 1/4,  

 1/2, 3/4 eller 1/1 af standardbeløbet.
Merudgiftsydelsen kan tildeles med  

 mere end et standardbeløb.
 Stk. 3. Merudgiftsydelsen udgør mindst 1/8 af standardbeløbet.
 Stk. 4. Hjælpen efter stk. 1 er betinget af, at kommunens  

 anvisninger med hensyn til pasning m.v. følges.
 Stk. 5. Socialministeren kan fastsætte nærmere regler om, hvilke  

 udgifter der kan ydes hjælp til og betingelserne herfor.
Tabt arbejdsfortjeneste § 29. Kommunen yder hjælp til dækning af tabt arbejdsfortjeneste  

 til personer, der i hjemmet forsørger et barn under 18 år med betydelig og  

 varigt nedsat fysisk eller psykisk funktionsevne eller indgribende kronisk  

 eller langvarig lidelse.
Ydelsen er betinget af, at det er en nødvendig følge  

 af den nedsatte funktionsevne, at barnet passes i hjemmet, og at det er mest  

 hensigtsmæssigt, at det er moderen eller faderen, der passer det.
Ydelsen  

 fastsættes på baggrund af den tidligere bruttoindtægt.
 Stk. 2. Socialministeren fastsætter nærmere regler om beregning og  

 regulering af tabt arbejdsfortjeneste efter stk. 1.
Kapitel 7 Personlig hjælp og ledsagelse § 30. Bestemmelserne i § 71 om personlig hjælp og pleje m.v.  

 finder tilsvarende anvendelse, når der er behov for personlig hjælp og pleje  

 m.v. vedrørende børn.
 § 31. Kommunen kan efter en konkret vurdering tilbyde op til 15  

 timers ledsagelse om måneden til unge mellem 16 og 18 år, som på grund af  

 betydelig og varigt nedsat fysisk eller psykisk funktionsevne ikke kan færdes  

 alene.
Kapitel 8 Særlig støtte til børn og unge Formål § 32. Formålet med at yde støtte til de børn og unge, der har et  

 særligt behov for dette, er at skabe de bedst mulige opvækstvilkår for disse  

 børn og unge, så de på trods af deres individuelle vanskeligheder kan opnå de  

 samme muligheder for personlig udfoldelse, udvikling og sundhed som deres  

 jævnaldrende.
 Stk. 2. Støtten må ydes tidligt og sammenhængende, så begyndende  

 problemer hos barnet eller den unge så vidt muligt kan afhjælpes i eget  

 miljø. Støtten må i hvert enkelt tilfælde udformes på baggrund af en konkret  

 vurdering af det enkelte barns eller den enkelte unges og familiens forhold.
 Stk. 3. Barnets eller den unges synspunkter skal altid inddrages  

 og tillægges passende vægt i overensstemmelse med alder og modenhed.
Stk. 4. Barnets eller den unges vanskeligheder skal så vidt muligt  

 løses i samarbejde med familien og med dennes medvirken.
Hvor dette ikke er  

 muligt, må foranstaltningens baggrund, formål og indhold tydeliggøres for  

 forældremyndighedsindehaveren, barnet eller den unge.
Tilsyn § 33. Kommunen fører sit tilsyn, jf. § 6, på en sådan måde, at  

 kommunen så tidligt som muligt kan få kendskab til tilfælde, hvor der må  

 antages at være behov for særlig støtte til et barn eller en ung under 18 år.
Amtskommunal rådgivning § 34. Amtskommunen tilbyder gratis rådgivning, undersøgelse og  

 behandling af børn og unge med adfærdsvanskeligheder eller betydelig nedsat  

 fysisk og psykisk funktionsevne samt deres familier.
Opgaverne kan varetages  

 i samarbejde med andre amtskommuner.
 Underretningspligt m.v.
 § 35. Socialministeren kan fastsætte regler, hvorefter personer,  

 der udøver offentlig tjeneste eller hverv, skal underrette kommunen, hvis de  

 under udøvelsen af tjenesten eller hvervet får kendskab til forhold, der  

 giver formodning om, at et barn eller en ung under 18 år har behov for særlig  

 støtte.
 Stk. 2. Socialministeren kan fastsætte regler om  

 underretningspligt for andre grupper af personer, der under udøvelse af deres  

 erhverv får kendskab til forhold, som bevirker, at der kan være anledning til  

 foranstaltninger efter denne lov.
Stk. 3. Socialministeren kan fastsætte regler, hvorefter 1) praktiserende læger, speciallæger og andre, der virker inden for  

 social- og sundhedsvæsenet, kan videregive oplysninger om børn og unge under  

 18 år med nedsat synsfunktion til Statens Øjenklinik, for at klinikken kan  

 varetage sine behandlingsmæssige og administrative aktiviteter, og 2) Statens Øjenklinik kan videregive de i nr. 1 nævnte oplysninger til  

 social-, sundheds- og undervisningsmyndigheder for at sikre, at nødvendige  

 foranstaltninger til afhjælpning af nedsat synsfunktion kan iværksættes.
 § 36. Den, der får kendskab til, at et barn eller en ung under 18  

 år fra forældres eller andre opdrageres side udsættes for vanrøgt eller  

 nedværdigende behandling eller lever under forhold, der bringer dets sundhed  

 eller udvikling i fare, har pligt til at underrette kommunen.
 § 37. Hvis ingen har forældremyndigheden over et barn eller en  

 ung, skal kommunen i fornødent omfang medvirke til, at der udpeges en egnet  

 indehaver af forældremyndigheden.
Undersøgelser § 38. Må det antages, at et barn eller en ung trænger til særlig  

 støtte, herunder på grund af nedsat fysisk eller psykisk funktionsevne, skal  

 kommunen sørge for, at barnets eller den unges forhold undersøges.
Afgørelse  

 herom træffes i forståelse med forældremyndighedsindehaveren og den unge, der  

 er fyldt 15 år, jf. dog § 39. Kommunen skal som led i denne undersøgelse  

 inddrage de fagfolk, som allerede har viden om barnets eller den unges og  

 familiens forhold.
Dette kan ske ved at inddrage sundhedsplejerske,  

 pædagoger, psykologer, lærere eller andre.
Hvis det er nødvendigt, skal  

 kommunen lade barnet eller den unge undersøge af en læge eller en psykolog.
Stk. 2. En undersøgelse skal resultere i en begrundet  

 stillingtagen til, om der er grundlag for at iværksætte foranstaltninger, og  

 i bekræftende fald af hvilken art disse bør være.
Der skal være oplysning om,  

 hvordan forældremyndighedens indehaver og barnet eller den unge stiller sig  

 til foranstaltninger, og om de forhold i familien eller i dennes omgivelser,  

 som kan bidrage til at klare vanskelighederne.
 Stk. 3. Undersøgelsen må ikke være mere omfattende, end formålet  

 tilsiger, og skal i øvrigt gennemføres så skånsomt, som forholdene tillader.
§ 39. Når det må anses for nødvendigt for at afgøre, om der er  

 åbenbar risiko for alvorlig skade på et barns eller en ungs sundhed eller  

 udvikling, kan børn og unge-udvalget uden samtykke fra  

 forældremyndighedsindehaveren og den unge, der er fyldt 15 år, beslutte at  

 gennemføre undersøgelsen under ophold på en institution eller indlæggelse på  

 sygehus, herunder psykiatrisk afdeling.
En sådan undersøgelse skal være  

 afsluttet inden 2 måneder efter børn og unge-udvalgets afgørelse.
 Stk. 2. En afgørelse efter stk. 1 kan træffes foreløbigt efter  

 reglerne i § 45, når betingelserne herfor er opfyldt.
Foranstaltninger § 40. Kommunen kan træffe afgørelse om foranstaltninger efter stk.  

 2, når det må anses for at være af væsentlig betydning af hensyn til et barns  

 eller en ungs særlige behov for støtte.
Det bør tilstræbes, at barnet eller  

 den unge kan blive i hjemmet.
Afgørelsen træffes med samtykke fra  

 forældremyndighedens indehaver, jf. dog § 41. En afgørelse efter stk. 2, nr.  

 11, kræver tillige samtykke fra den unge, der er fyldt 15 år.
Stk. 2. Kommunen kan beslutte 1) at yde konsulentbistand med hensyn til barnets eller den unges forhold  

 og kan herunder bestemme, at barnet eller den unge skal søge et dagtilbud, en  

 ungdomsklub, et uddannelsessted eller lignende, 2) at yde praktisk, pædagogisk eller anden støtte i hjemmet, 3) at yde familiebehandling eller lignende støtte, 4) at etablere døgnophold for både forældremyndighedens indehaver, barnet  

 eller den unge og andre medlemmer af familien, 5) at etablere en aflastningsordning på en døgninstitution, i en  

 plejefamilie eller på et andet godkendt opholdssted, 6) at udpege en personlig rådgiver for barnet eller den unge, 7) at udpege en fast kontaktperson for barnet eller den unge, 8) at yde økonomisk støtte til udgifter, der følger af foranstaltninger  

 nævnt i nr. 1-5, når forældremyndighedsindehaveren ikke selv har midler  

 dertil, 9) at yde økonomisk støtte til udgifter, der bevirker, at en anbringelse  

 uden for hjemmet kan undgås, at en hjemgivelse kan fremskyndes, eller at  

 støtten i væsentlig grad kan bidrage til en stabil kontakt mellem forældre og  

 børn under et eller flere børns anbringelse uden for hjemmet, 10) at yde økonomisk støtte til ophold på kost- eller efterskole, når  

 forældremyndighedsindehaveren ikke selv har midler dertil, og 11) at anbringe barnet eller den unge uden for hjemmet, på en  

 døgninstitution, i en plejefamilie eller på andet godkendt opholdssted, som  

 må anses for egnet til at imødekomme barnets eller den unges særlige behov,  

 jf. §§ 49 og 51.
§ 41. Afgørelse efter § 40, stk. 2, nr. 1, 6 og 7, jf. § 40, stk.  

 1, kan træffes, selv om forældremyndighedens indehaver ikke ønsker  

 foranstaltningen iværksat, når det må anses for at være af væsentlig  

 betydning af hensyn til barnets eller den unges særlige behov for støtte, og  

 når formålet med foranstaltningen skønnes at kunne opnås uanset det manglende  

 samtykke.
Afgørelse herom skal træffes i et møde i det personsagsudvalg, der  

 efter § 17 i lov om retssikkerhed og administration på det sociale område  

 varetager det pågældende sagsområde.
I kommuner med magistratsordning træffes  

 afgørelsen af vedkommende magistratsmedlem.
Anbringelse uden for hjemmet uden samtykke § 42. Er der en åbenbar risiko for, at barnets eller den unges  

 sundhed eller udvikling lider alvorlig skade på grund af 1) utilstrækkelig omsorg for eller behandling af barnet eller den unge, 2) vold eller andre alvorlige overgreb, 3) misbrugsproblemer, kriminel adfærd eller andre svære sociale  

 vanskeligheder hos barnet eller den unge eller 4) andre adfærds- eller tilpasningsproblemer hos barnet eller den unge, kan børn og unge-udvalget uden samtykke fra forældremyndighedens indehaver  

 og den unge, der er fyldt 15 år, træffe afgørelse om, at barnet eller den  

 unge anbringes uden for hjemmet, jf. § 40, stk. 2, nr. 11. Der kan kun  

 træffes en afgørelse efter 1. pkt., når det må anses for godtgjort, at  

 problemerne ikke kan løses under barnets eller den unges fortsatte ophold i  

 hjemmet.
 Stk. 2. Når hensynet til barnet eller den unge på afgørende måde  

 taler for det, kan børn og unge-udvalget beslutte, at barnet eller den unge  

 skal anbringes uden for hjemmet efter stk. 1, selv om forældremyndighedens  

 indehaver og den unge giver samtykke til anbringelse efter § 40, stk. 2, nr.  

 11.
 Stk. 3. Såfremt en ung, der er fyldt 15 år, erklærer sig enig i  

 anbringelsen, kan børn og unge-udvalget uanset betingelserne i stk. 1 træffe  

 afgørelse om at anbringe den unge uden for hjemmet, jf. § 40, stk. 2, nr. 11,  

 når anbringelsen må anses for at være af væsentlig betydning af hensyn til  

 den unges særlige behov og problemerne ikke kan løses under den unges  

 fortsatte ophold i hjemmet.
 Stk. 4. Afgørelser efter stk. 1-3 kan træffes foreløbigt efter  

 reglerne i § 45, når betingelserne herfor er opfyldt.
§ 43. Opretholdelse af en foranstaltning efter § 42 ud over 1 år  

 fra børn og unge-udvalgets afgørelse forudsætter fornyet afgørelse i  

 udvalget.
Er sagen indbragt for Ankestyrelsen eller forelagt for landsretten  

 eller Højesteret, regnes fristen fra den endelige afgørelse eller dom.
Uanset  

 bestemmelsen i 1. og 2. pkt. kan børn og unge-udvalget, Ankestyrelsen eller  

 retten fastsætte en kortere frist for fornyet behandling i udvalget.
Stk. 2. Børn og unge-udvalget kan undtagelsesvis fastsætte en  

 længere frist end nævnt i stk. 1, 1. og 2. pkt., når de forhold, der ligger  

 til grund for afgørelsen, med stor sikkerhed må antages at vedvare ud over  

 fristen og hensynet til barnet eller den unge afgørende tilsiger, at fristen  

 forlænges.
Samme beføjelse har Ankestyrelsen og retten.
Lægelig undersøgelse og behandling uden samtykke § 44. Hvis forældremyndighedsindehaveren undlader at lade et barn  

 eller en ung undersøge eller behandle for en livstruende sygdom eller en  

 sygdom, der udsætter barnet eller den unge for betydelig og varigt nedsat  

 funktionsevne, kan børn og unge-udvalget træffe afgørelse om at gennemføre  

 undersøgelsen eller behandlingen.
 Stk. 2. En afgørelse efter stk. 1 kan træffes foreløbigt efter  

 reglerne i § 45, når betingelserne herfor er opfyldt.
Foreløbige afgørelser § 45. Afgørelser efter §§ 39, 42, 44, § 57, stk. 3, § 64, stk. 4,  

 og § 108, stk. 2, som af hensyn til barnets eller den unges øjeblikkelige  

 behov ikke kan afvente, at sagen behandles i børn og unge-udvalget, kan  

 træffes foreløbigt af formanden eller i dennes fravær næstformanden for børn  

 og unge-udvalget.
 Stk. 2. Forældremyndighedens indehaver og eventuelle andre parter,  

 jf. § 60, skal inden 24 timer efter iværksættelsen af en foreløbig afgørelse  

 have skriftlig meddelelse om afgørelsen samt en begrundelse for afgørelsen.  

 Meddelelsen skal tillige indeholde oplysning om retten til efter  

 forvaltningsloven at se sagens akter og til at udtale sig om sagen samt om  

 retten til vederlagsfri advokatbistand.
 Stk. 3. En foreløbig afgørelse efter stk. 1 skal snarest muligt og  

 senest inden 7 dage efter iværksættelsen af afgørelsen forelægges børn og  

 unge-udvalget til godkendelse, uanset om foranstaltningen er ophørt.
Stk. 4. En afgørelse, der er godkendt efter stk. 3, har gyldighed  

 i 1 måned.
En afgørelse vedrørende § 39 har gyldighed, indtil undersøgelsen  

 er afsluttet, dog højst 2 måneder regnet fra den foreløbige afgørelse efter  

 stk. 1. En afgørelse vedrørende § 64, stk. 4, har gyldighed, indtil der  

 træffes en ny afgørelse om flytning eller hjemtagelse.
 Stk. 5. Chefen for Den Sociale Ankestyrelse kan give pålæg om  

 iværksættelse af en foreløbig afgørelse efter stk. 1. Det kan undtagelsesvis  

 bestemmes, at afgørelsen skal godkendes af Ankestyrelsen inden for den i stk.  

 3 nævnte frist.
Ophør af foranstaltninger § 46. Foranstaltninger efter §§ 40, 41 og 42 skal ophøre, når  

 formålet er nået, når de ikke længere opfylder deres formål under hensyn til  

 barnets eller den unges særlige behov, eller når den unge fylder 18 år.  

 Kommunen træffer afgørelse om hjemgivelse, uanset at barnet eller den unge er  

 anbragt uden for hjemmet efter § 42. Såfremt kommunen ikke kan imødekomme en  

 begæring om hjemgivelse, forelægges sagen til afgørelse i børn og  

 unge-udvalget efter § 42.
 Stk. 2. Foranstaltninger i form af en personlig rådgiver, en fast  

 kontaktperson eller døgnophold i institution, plejefamilie eller andet egnet  

 opholdssted kan dog opretholdes, indtil den unge fylder 20 år, hvis den unge  

 er indforstået hermed.
 Stk. 3. Forud for en hjemgivelse skal kommunen så vidt muligt i  

 samarbejde med forældremyndighedens indehaver og barnet eller den unge i  

 planen, jf. § 53, angive den videre indsats i forbindelse med hjemgivelsen.
 Stk. 4. Tilsvarende skal kommunen i samarbejde med den unge forud  

 for ophør af en anbringelse ved det fyldte 18. år i planen, jf. § 53, angive,  

 hvilken form for støtte og vejledning der ydes den unge med hensyn til  

 boligforhold, uddannelse og arbejde samt personlig rådgivning.
Det sociale nævns og Den Sociale Ankestyrelses beføjelser uden klage § 47. Såfremt kommunen ikke foretager fornødne undersøgelser, kan  

 det sociale nævn træffe afgørelse om, at der skal iværksættes undersøgelse,  

 og pålægge kommunen at gennemføre afgørelsen.
 Stk. 2. Hvis der er behov for foranstaltninger efter § 40 og  

 kommunen undlader at iværksætte disse, kan det sociale nævn pålægge kommunen  

 at træffe en afgørelse eller træffe en foreløbig afgørelse om  

 foranstaltninger og pålægge kommunen at gennemføre afgørelsen.
 Stk. 3. Den Sociale Ankestyrelse har samme beføjelser som det  

 sociale nævn og kan tillige træffe afgørelse efter §§ 39, 42 og 44 og pålægge  

 kommunen at gennemføre afgørelsen.
Fuldbyrdelse § 48. Kommunen kan om fornødent forlange bistand af politiet til  

 at gennemføre afgørelser efter §§ 39, 42 og 44.
Anbringelsessteder for børn og unge Opholdssteder § 49. Opholdssteder for børn og unge, herunder plejefamilier, skal  

 være godkendt som generelt egnede af den stedlige kommune, hvis de modtager  

 indtil 4 personer.
 Stk. 2. Opholdssteder for børn og unge, der modtager flere end 4  

 personer, skal være godkendt som generelt egnede af den stedlige amtskommune  

 eller af anden offentlig myndighed efter reglerne herom.
 Stk. 3. Afgørelser efter stk. 1 og 2 kan ikke indbringes for anden  

 administrativ myndighed.
 § 50. Kommunen betaler for barnets eller den unges ophold.  

 Socialministeren kan fastsætte satser for godtgørelse for udgifter til kost  

 og logi i forbindelse med opholdet.
Døgninstitutioner § 51. Amtskommunen sørger for, at der er det nødvendige antal  

 pladser på institutioner for børn og unge, der skal anbringes uden for  

 hjemmet herunder på grund af en betydelig og varigt nedsat fysisk eller  

 psykisk funktionsevne.
Endvidere skal amtskommunen sørge for, at der er det  

 nødvendige antal pladser og mulighed for ambulant behandling på institutioner  

 for børn og unge med sociale adfærdsproblemer.
 Stk. 2. Institutionerne kan oprettes og drives af en eller flere  

 amtskommuner, kommuner eller som selvejende institutioner, som amtskommunen  

 indgår aftale med.
Betaling § 52. Forældrene og barnet eller den unge betaler for døgnopholdet  

 efter regler, der fastsættes af socialministeren.
 Udarbejdelse af planer og valg af anbringelsessted m.v.
 § 53. Kommunen udarbejder en plan for barnets eller den unges  

 ophold uden for hjemmet, inden der træffes afgørelse om at anbringe et barn  

 eller en ung uden for hjemmet, jf. § 40, stk. 2, nr. 11, og § 42.
Stk. 2. Planen skal angive formålet med anbringelsen.
Planen skal  

 under hensyn til dette formål tillige angive anbringelsens forventede  

 varighed, særlige forhold vedrørende barnets eller den unges pleje,  

 behandling, uddannelse m.v.
Planen skal endvidere angive, hvilke former for  

 støtte der selvstændigt skal iværksættes over for familien i forbindelse med,  

 at barnet eller den unge opholder sig uden for hjemmet og i tiden efter  

 barnets eller den unges hjemgivelse.
Stk. 3. Kan anbringelsen ikke afvente udarbejdelsen af en plan som  

 nævnt i stk. 2, er en kortfattet angivelse af formålet med anbringelsen  

 tilstrækkelig.
Det påhviler da kommunen snarest muligt at opstille en plan.
 § 54. Samtykke fra forældremyndighedens indehaver og den unge, der  

 er fyldt 15 år, til en afgørelse efter § 40, stk. 2, nr. 11, skal omfatte  

 formålet med anbringelsen, jf. § 53, stk. 2, 1. pkt.
§ 55. Kommunen træffer afgørelse om valg af anbringelsessted i  

 overensstemmelse med den i § 53 eller § 59 nævnte plan.
Kommunen fører  

 løbende tilsyn med barnets eller den unges forhold under opholdet uden for  

 hjemmet og træffer afgørelse om ændret anbringelsessted, behandling,  

 uddannelse m.v. under opholdet, i det omfang det må anses for nødvendigt  

 under hensyn til formålet med anbringelsen.
Stk. 2. Ændring af anbringelsessted kræver, hvad enten  

 anbringelsen er sket efter § 40, stk. 2, nr. 11, eller § 42, samtykke fra  

 forældremyndighedens indehaver og den unge, der er fyldt 15 år.
Kan samtykke  

 ikke opnås, kan anbringelsesstedet kun ændres ved, at der træffes afgørelse,  

 henholdsvis en fornyet afgørelse efter § 42.
§ 56. Kommunen skal senest 3 måneder efter, at barnet eller den  

 unge har fået ophold uden for hjemmet, vurdere, om den i § 53 eller § 59  

 nævnte plan skal revideres, og skal herefter med højst 6 måneders mellemrum  

 foretage en sådan vurdering.
Vurderingen af planen skal ske på baggrund af  

 det løbende tilsyn med barnet eller den unge på anbringelsesstedet, jf. § 55,  

 og efter kontakt med forældremyndighedens indehaver.
Vurderingen skal omfatte  

 såvel de dele af planen, som retter sig mod barnet eller den unge, som de  

 dele, der omhandler indsatsen over for familien under anbringelsen.
Afgørelse  

 om revision af planen træffes så vidt muligt i forståelse med  

 forældremyndighedens indehaver og barnet eller den unge.
 Stk. 2. Er anbringelsesstedet beliggende i en anden kommune end  

 barnets eller den unges opholdskommune, underrettes den stedlige kommune  

 forud for anbringelsen.
Samvær og kontakt § 57. Forældrene og barnet eller den unge har ret til samvær og  

 kontakt under barnets eller den unges anbringelse uden for hjemmet.
Kommunen  

 skal sørge for, at forbindelsen mellem forældrene og barnet eller den unge  

 holdes ved lige.
En ret til samvær og kontakt, der er aftalt mellem  

 forældrene eller er fastsat i medfør af §§ 17, 18 og 26 i lov om  

 forældremyndighed og samvær, opretholdes under barnets eller den unges  

 anbringelse uden for hjemmet, men kan reguleres eller midlertidigt ophæves  

 efter reglerne i stk. 2-4.
Stk. 2. Kommunen træffer om fornødent afgørelse om omfanget og  

 udøvelsen af samværet og kontakten og kan fastsætte nærmere vilkår for  

 samværet og kontakten.
Ved afgørelsen lægges særlig vægt på hensynet til  

 barnet eller den unge og formålet med anbringelsen.
Der kan ikke efter 1.  

 pkt. træffes afgørelser, som medfører, at samvær og kontakt kun må finde sted  

 mindre end en gang om måneden.
En sådan afgørelse sidestilles med en  

 afbrydelse af forbindelsen og skal træffes af børn og unge-udvalget efter  

 stk. 3.
Stk. 3. Når det er nødvendigt af hensyn til barnets eller den  

 unges sundhed eller udvikling, kan børn og unge-udvalget for en bestemt  

 periode træffe afgørelse om, at samvær kun må foregå under tilstedeværelse af  

 en repræsentant for kommunen.
Under de samme betingelser og ligeledes for en  

 bestemt periode kan der træffes afgørelse om at afbryde forbindelsen mellem  

 forældrene og barnet eller den unge, ligesom der kan træffes afgørelse om, at  

 barnets eller den unges anbringelsessted ikke må oplyses over for forældrene.
 Stk. 4. En afgørelse efter stk. 3 kan træffes foreløbigt efter  

 reglerne i § 45, når betingelserne herfor er opfyldt.
 Stk. 5. En afgørelse om kontrol med barnets eller den unges  

 brevveksling, telefonsamtaler eller anden kommunikation med forældrene kan  

 alene træffes efter § 108, stk. 2.
Kapitel 9 Sagsbehandling ved foranstaltninger for børn og unge § 58. Er et barn fyldt 12 år, skal der, forinden der træffes  

 afgørelse i en sag om foranstaltninger efter kapitel 8, finde en samtale sted  

 med barnet herom.
 Stk. 2. For børn under 12 år skal der foreligge oplysning om  

 barnets holdning til den påtænkte foranstaltning, i det omfang barnets  

 modenhed og sagens art tilsiger det.
Indstilling vedrørende anbringelse uden samtykke § 59. En indstilling om anbringelse uden for hjemmet efter § 42  

 skal indeholde en redegørelse for 1) grundlaget for, at betingelserne i § 42 anses for opfyldt, 2) de foranstaltninger efter § 40, stk. 2, der har været iværksat eller  

 har været tilbudt familien, og grundene til, at foranstaltninger af denne  

 karakter nu må anses for utilstrækkelige, 3) de forhold i familien og hos barnet eller den unge eller i dennes  

 omgivelser, som under barnets eller den unges anbringelse uden for hjemmet  

 kan bidrage til at klare vanskelighederne, 4) den plan for anbringelsen, jf. § 53, stk. 2, herunder den støtte og de  

 initiativer, som er påtænkt for barnet eller den unge og dennes familie under  

 anbringelsen uden for hjemmet og i tiden derefter, og 5) barnets eller den unges holdning til den påtænkte foranstaltning.
 Advokatbistand, aktindsigt m.v.
§ 60. Kommunen tilbyder forældremyndighedens indehaver gratis  

 advokatbistand under en sag om 1) gennemførelse af en undersøgelse som nævnt i § 39, 2) anbringelse uden for hjemmet efter § 42, 3) opretholdelse af en anbringelse efter § 43, 4) gennemførelse af lægelig undersøgelse eller behandling efter § 44, 5) godkendelse af en foreløbig afgørelse efter § 45, stk. 3, 6) ændring af anbringelsessted efter § 55, stk. 2, jf. § 42, 7) afbrydelse af forbindelsen m.v. efter § 57, stk. 3, og 8) brev- og telefonkontrol, jf. § 108, stk. 2.
 Stk. 2. Såvel forældremyndighedens indehaver som plejeforældrene  

 skal have tilbud om gratis advokatbistand under en sag om flytning eller  

 hjemtagelse af et barn eller en ung i privat familiepleje efter § 64, stk. 4.
 Stk. 3. En ung, der er fyldt 15 år, skal have tilbud om gratis  

 advokatbistand under en sag som nævnt i stk. 1, nr. 1-6.
 Stk. 4. Under en sag om afbrydelse af forbindelsen m.v. efter §  

 57, stk. 3, og en sag om brev- og telefonkontrol efter § 108, stk. 2, med den  

 af forældrene, der ikke har del i forældremyndigheden, skal denne have tilbud  

 om gratis advokatbistand.
 Stk. 5. Om salær og godtgørelse for udlæg til advokater gælder  

 samme regler som i tilfælde, hvor der er meddelt fri proces, jf.  

 retsplejelovens kapitel 31.
 § 61. Forinden der træffes afgørelse i en sag som nævnt i § 60,  

 påhviler det kommunen at gøre indehaveren af forældremyndigheden bekendt med  

 retten til efter forvaltningsloven at se sagens akter og retten til at udtale  

 sig om sagen, forinden der træffes afgørelse.
 Stk. 2. Tilsvarende forpligtelse har kommunen over for de i § 60,  

 stk. 2-4, nævnte personer, for så vidt angår de heri nævnte afgørelser.
§ 62. Børn og unge-udvalget efter § 18 i lov om retssikkerhed og  

 administration på det sociale område træffer i et møde afgørelse om 1) gennemførelse af undersøgelse efter § 39, 2) anbringelse uden for hjemmet efter § 42, 3) opretholdelse af anbringelse efter § 43, 4) gennemførelse af lægelig undersøgelse eller behandling efter § 44, 5) godkendelse af foreløbig afgørelse efter § 45, stk. 3, 6) ændring af anbringelsessted efter § 55, stk. 2, jf. § 42, 7) afbrydelse af forbindelsen m.v. efter § 57, stk. 3, 8) flytning eller hjemtagelse efter § 64, stk. 4, og 9) brev- og telefonkontrol efter § 108, stk. 2.
Stk. 2. Inden der træffes afgørelse, skal indehaveren af  

 forældremyndigheden, barnet eller den unge, advokaten og eventuel anden  

 bisidder for forældremyndighedens indehaver eller barnet eller den unge have  

 lejlighed til at udtale sig over for børn og unge-udvalget.
Tilbud efter 1.  

 pkt. til barnet eller den unge kan undlades, hvis barnet er under 12 år,  

 eller hvis det må antages at være til skade for barnet eller den unge.
Stk. 3. Inden der træffes afgørelse efter § 57, stk. 3, og § 108,  

 stk. 2, der angår den af forældrene, der ikke har del i forældremyndigheden,  

 finder stk. 2 tilsvarende anvendelse.
Stk. 2 finder ligeledes anvendelse på  

 plejeforældre inden en afgørelse efter § 64, stk. 4.
Stk. 4. Til vedtagelse af en afgørelse efter § 39, §§ 42-44, § 45,  

 stk. 3, § 55, stk. 2, § 57, stk. 3, og § 108, stk. 2, kræves, at mindst 4 af  

 børn og unge-udvalgets 5 medlemmer stemmer for afgørelsen.
Afgørelser efter §  

 64, stk. 4, træffes ved almindelig stemmeflerhed.
 Stk. 5. Såfremt dommeren ikke er enig i den trufne afgørelse, skal  

 dette tilføres udvalgets protokol, og meddelelsen om udvalgets afgørelse skal  

 indeholde oplysning om dommerens afvigende opfattelse.
Stk. 6. Børn og unge-udvalgets afgørelser skal meddeles  

 skriftligt.
Afgørelserne skal være begrundede og indeholde oplysning om  

 klageadgang.
Kapitel 10 Private pasningsordninger uden offentlige tilskud Privat dagpasning § 63. Oprettelse og drift af privat dagpasning mod betaling, som  

 drives uden offentlige midler, kræver tilladelse fra kommunen, hvis der  

 modtages flere end 2 børn under 14 år.
Stk. 2. Foregår pasningen i et privat hjem, kan der gives  

 tilladelse til pasning af op til 5 børn.
Varetages pasningen af flere  

 personer, kan kommunen give tilladelse til, at der kan modtages op til 10  

 børn.
 Stk. 3. Kommunen fører tilsyn med forholdene i den private  

 dagpasning.
Privat døgnpleje § 64. Ingen må modtage et barn under 14 år til døgnophold i privat  

 familiepleje i en sammenhængende periode ud over 3 måneder uden at have  

 tilladelse dertil fra den stedlige kommune.
Stk. 2. Plejetilladelse kan kun udstedes, når det efter en  

 undersøgelse af familieplejen må antages, at opholdet vil være til gavn for  

 barnet.
Ved udstedelse af plejetilladelse skal kommunen gøre  

 forældremyndighedens indehaver opmærksom på bestemmelserne i stk. 4.
 Stk. 3. Det påhviler forældremyndighedens indehaver at sikre sig,  

 at plejehjemmet har fornøden plejetilladelse.
 Stk. 4. Børn og unge-udvalget i forældremyndighedsindehaverens  

 opholdskommune kan efter begæring af plejeforældrene eller barnet eller den  

 unge beslutte, at et barn eller en ung ikke må flyttes eller hjemtages fra en  

 privat familiepleje, såfremt det må antages at skade barnet eller den unge.  

 Forud for afgørelsen indhentes en udtalelse fra den stedlige kommune.
 Stk. 5. En afgørelse efter stk. 4 kan træffes foreløbigt efter  

 reglerne i § 45, når betingelserne herfor er opfyldt.
 Stk. 6. Reglerne i stk. 1-5 gælder ikke i tilfælde, hvor kun den  

 ene af forældrene har forældremyndigheden, men barnet eller den unge får  

 døgnophold hos den anden af forældrene.
Stk. 7. Døgnplejehjem, der modtager børn og unge under 18 år, og  

 som drives af private uden offentlige midler, må kun oprettes og drives med  

 tilladelse af amtskommunen.
Amtskommunen fører tilsyn med forholdene i  

 hjemmet.
Afsnit III Voksne Kapitel 11 Almene tilbud § 65. Kommunen kan iværksætte eller give tilskud til generelle  

 tilbud med aktiverende og forebyggende sigte.
Kommunen fastsætter  

 retningslinjer for, hvilke persongrupper der kan benytte tilbudene.
 Stk. 2. Afgørelser efter stk. 1 kan ikke indbringes for anden  

 administrativ myndighed.
Husvilde § 66. Kommunen anviser husly mod betaling, hvis en enlig eller en  

 familie er husvild.
Betalingen må ikke overstige lejeværdien af den beboelse,  

 der anvises, eller den sædvanlige boligudgift på stedet for en enlig eller  

 for en familie af denne størrelse.
Stk. 2. Indenrigsministeren kan fastsætte regler om betaling for  

 brugen af midlertidige opholdssteder, hvortil hjemløse anvises indkvartering,  

 og hvor det offentlige afholder udgifterne.
Lejelovgivningens regler finder  

 ikke anvendelse, jf. lejelovens § 2, stk. 1.
Kapitel 12 Formål § 67. Til voksne med nedsat fysisk eller psykisk funktionsevne  

 eller med særlige sociale problemer, skal der ydes en særlig indsats.  

 Formålet med indsatsen er 1) at forebygge, at problemerne for den enkelte forværres, 2) at forbedre den enkeltes sociale og personlige funktion samt  

 udviklingsmuligheder, 3) at forbedre mulighederne for den enkeltes livsudfoldelse gennem  

 kontakt, tilbud om samvær, aktivitet, behandling, omsorg og pleje og 4) at yde en helhedsorienteret indsats med servicetilbud afpasset efter  

 den enkeltes særlige behov i egen bolig, herunder i botilbud efter lov om  

 almene boliger m.v., eller i botilbud efter denne lov.
Kapitel 13 Rådgivning § 68. Kommunen sørger for tilbud om gratis rådgivning til personer  

 med nedsat fysisk eller psykisk funktionsevne eller med særlige sociale  

 problemer.
Tilbudet om rådgivning skal også omfatte opsøgende arbejde.
 § 69. Amtskommunen yder gratis rådgivning til personer med  

 betydelig nedsat fysisk eller psykisk funktionsevne eller med særlige sociale  

 problemer i tilslutning til de opgaver, der påhviler amtskommunen efter denne  

 lov.
 Stk. 2. Amtskommunen stiller nødvendig rådgivning og  

 konsulentstøtte til rådighed for kommunerne i deres arbejde med personer med  

 særlige behov og påtager sig i specielle tilfælde selv rådgivningen.
 Stk. 3. Opgaverne efter stk. 1 og 2 kan varetages i samarbejde med  

 andre amtskommuner.
§ 70. Amtskommunen tilvejebringer grundlaget for varetagelsen af  

 rådgivningen efter §§ 34 og 69. Amtskommunen sikrer i tilslutning hertil en  

 systematisk indsamling, udvikling, bearbejdning og formidling af den faglige  

 viden på områderne.
Opgaverne kan varetages i samarbejde med andre  

 amtskommuner.
Kapitel 14 Personlig hjælp, omsorg og pleje m.v.
§ 71. Kommunen sørger for tilbud om 1) personlig hjælp og pleje, 2) hjælp eller støtte til nødvendige praktiske opgaver i hjemmet og 3) hjælp til at vedligeholde fysiske eller psykiske færdigheder.
 Stk. 2. Tilbudene efter stk. 1 gives til personer, som på grund af  

 midlertidig eller varigt nedsat fysisk eller psykisk funktionsevne eller  

 særlige sociale problemer ikke selv kan udføre disse opgaver.
Stk. 3. En person, som efter en afgørelse truffet af kommunen er  

 berettiget til hjælp eller støtte efter stk. 1, nr. 2, skal kunne vælge selv  

 at udpege en person til at udføre opgaverne.
Den udpegede person skal  

 godkendes af kommunen, som herefter skal indgå skriftlig aftale med den  

 pågældende om omfang og indhold af opgaverne samt om betaling m.v.
 Stk. 4. Tilbudene efter stk. 1, nr. 1 og 2, kan ikke gives som  

 generelle tilbud efter § 65.
 § 72. Kommunen sørger for tilbud om afløsning eller aflastning til  

 ægtefælle, forældre eller andre nære pårørende, der passer en person med  

 nedsat fysisk eller psykisk funktionsevne.
 § 73. Kommunen sørger for tilbud om hjælp, omsorg eller støtte  

 samt optræning og hjælp til udvikling af færdigheder til personer, der har  

 behov herfor på grund af betydelig nedsat fysisk eller psykisk funktionsevne  

 eller særlige sociale problemer.
 § 74. Kommunen sørger for, at de opgaver, der er nævnt i §§ 71-73,  

 i fornødent omfang kan varetages døgnet rundt.
 § 75. Tilbudene i §§ 71-73 gives efter en konkret individuel  

 vurdering af behovet til opgaver, som modtageren ikke selv kan udføre.  

 Tilbudene skal løbende tilpasses modtagerens behov.
 Stk. 2. Tilbudene i §§ 71-73 skal bidrage til at afhjælpe  

 væsentlige følger af nedsat fysisk eller psykisk funktionsevne eller særlige  

 sociale problemer.
 Stk. 3. Afgørelser om tilbud efter §§ 71 og 72 til personer, som  

 er fyldt 67 år, kan indbringes for klagerådet, jf. § 34, stk. 1, nr. 1, i lov  

 om retssikkerhed og administration på det sociale område, men ikke for anden  

 administrativ myndighed.
 Kontant tilskud m.v.
 § 76. Hvis kommunen ikke kan stille den nødvendige hjælp til  

 rådighed for en person, der har behov for hjælp efter §§ 71 og 72, kan  

 kommunen i stedet udbetale et tilskud til hjælp, som den pågældende selv  

 antager.
 Stk. 2. En person under 67 år med betydelig og varigt nedsat  

 fysisk eller psykisk funktionsevne, der har behov for personlig hjælp og  

 pleje og for støtte til løsning af nødvendige praktiske opgaver i hjemmet i  

 mere end 20 timer ugentlig, kan vælge at få udbetalt et kontant tilskud til  

 hjælp, som den pågældende selv antager.
 Stk. 3. Kommunen kan dog i særlige tilfælde beslutte, at hjælpen  

 efter stk. 2 fortsat skal gives som naturalhjælp eller udbetales til en  

 nærstående person, som passer den pågældende.
 Stk. 4. Kommunen kan udbetale tilskuddet efter stk. 1, 2 og 3 som  

 et fast beløb på grundlag af anslåede udgifter.
 § 77. Kommunen yder et tilskud til dækning af udgifter ved  

 ansættelse af hjælpere til pleje, overvågning og ledsagelse til personer med  

 betydelig og varigt nedsat fysisk eller psykisk funktionsevne, der har et  

 aktivitetsniveau, som gør det nødvendigt at yde en ganske særlig støtte.
 Stk. 2. Valg af en kontantydelse efter stk. 1 forudsætter, at  

 modtageren selv er i stand til at administrere hjælpeordningen, herunder at  

 ansætte den nødvendige hjælp og være ansvarlig for den daglige  

 arbejdstilrettelæggelse.
Ledsagelse og kontaktperson § 78. Kommunen yder 15 timers ledsagelse om måneden til personer  

 under 67 år, der ikke kan færdes alene på grund af betydelig og varigt nedsat  

 fysisk eller psykisk funktionsevne.
Stk. 2. Modtageren kan opspare timer inden for en periode på 6  

 måneder.
Kommunen fastsætter retningslinjer herfor.
 Stk. 3. Der kan ikke ydes ledsagelse efter denne bestemmelse til  

 personer, der har hjælpeordning efter § 77.
 Stk. 4. Socialministeren kan fastsætte regler om betingelser for  

 ledsageordningen.
 § 79. Kommunen yder i fornødent omfang hjælp i form af en særlig  

 kontaktperson til personer, som er døvblinde.
 § 80. Kommunen sørger for tilbud om en støtte- og kontaktperson  

 til personer med sindslidelser.
Amtskommunale opgaver § 81. Amtskommunen yder hjælp efter §§ 71-75, 78 og 79 til  

 personer, der har ophold i boformer efter §§ 92-94.
 Stk. 2. Amtskommunen kan yde hjælp efter §§ 71-75, 78 og 79 til  

 personer, der har ophold i boliger efter § 115, stk. 4, jf. § 105, stk. 2, i  

 lov om almene boliger m.v., såfremt boligen er oprettet af eller efter aftale  

 med amtskommunen.
 Stk. 3. Amtskommunens afgørelser om hjælp efter §§ 71 og 72 til  

 personer, som er fyldt 67 år, kan indbringes for det amtslige brugerråd, jf.  

 § 41, stk. 3, i lov om retssikkerhed og administration på det sociale område,  

 men ikke for anden administrativ myndighed.
Betaling § 82. Socialministeren fastsætter regler om betaling for tilbud  

 efter dette kapitel samt om opgørelse af indkomstgrundlaget for betalingen.
 Stk. 2. Der opkræves ikke betaling for udgifter til personale, når  

 hjælpen efter §§ 71, stk. 1, 72 og 73 er varig.
 Stk. 3. Uanset bestemmelsen i stk. 2 kan der opkræves betaling for  

 personaleudgifter til madserviceordninger.
 § 83. Personer, der har ophold i boformer efter § 92, og som får  

 pension efter § 14, stk. 1 eller 2, i lov om social pension, betaler  

 henholdsvis 14.808 kr. og 7.392 kr. om året for den særlige service m.v., som  

 følger af opholdet.
 Stk. 2. For personer, der på grund af nedsat funktionsevne har  

 nødvendige udgifter i forbindelse med individuelle aktiviteter, som ikke  

 dækkes af opholdet i boformen, nedsættes eller bortfalder betalingen efter  

 stk. 1.
Kapitel 15 Dækning af nødvendige merudgifter § 84. Kommunen yder dækning af de nødvendige merudgifter ved  

 forsørgelsen til personer med betydelig og varigt nedsat fysisk eller psykisk  

 funktionsevne, hvor merudgiften er en følge af den nedsatte funktionsevne.
 Stk. 2. Personer, der modtager social pension, kan ikke samtidig  

 få hjælp efter denne bestemmelse, medmindre det drejer sig om personer, der  

 har hjælpeordning efter § 77.
 Stk. 3. Socialministeren kan fastsætte nærmere regler om  

 afgrænsningen af den personkreds, der har ret til hjælp efter denne  

 bestemmelse.
Kapitel 16 Behandling m.v.
 § 85. Amtskommunen sørger for tilbud om behandling af  

 stofmisbrugere.
 § 86. Kommunen kan ud over tilbud efter § 73 give tilbud af  

 behandlingsmæssig karakter til personer med betydelig og varigt nedsat fysisk  

 eller psykisk funktionsevne eller med særlige sociale problemer, når dette er  

 nødvendigt med henblik på at bevare eller forbedre den pågældendes fysiske,  

 psykiske eller sociale funktioner, og når dette ikke kan opnås gennem de  

 behandlingstilbud, der kan tilbydes efter anden lovgivning.
 Stk. 2. Amtskommunen sørger for tilbud efter stk. 1 til personer,  

 som amtskommunen i øvrigt efter loven har forpligtelser over for.
 Stk. 3. Amtskommunen sørger for tilbud efter stk. 1 til personer,  

 der har ophold i boliger efter § 115, stk. 4, jf. § 105, stk. 2, i lov om  

 almene boliger m.v., såfremt boligen er oprettet af eller efter aftale med  

 amtskommunen.
Kapitel 17 Beskyttet beskæftigelse og aktivitets- og samværstilbud § 87. Amtskommunen sørger for tilbud om beskyttet beskæftigelse  

 til personer under 67 år, som på grund af betydelig nedsat fysisk eller  

 psykisk funktionsevne eller særlige sociale problemer ikke kan opnå eller  

 fastholde beskæftigelse på normale vilkår på arbejdsmarkedet, og som ikke kan  

 benytte tilbud efter anden lovgivning.
 Stk. 2. Amtskommunen kan tilbyde særligt tilrettelagt  

 beskæftigelsesforløb til personer med særlige sociale problemer.
 Stk. 3. Amtskommunen træffer efter indstilling fra kommunen  

 afgørelse om beskyttet beskæftigelse efter stk. 1.
 Stk. 4. Kommunen kan træffe afgørelse om beskyttet beskæftigelse,  

 når tilbudene især er beregnet for personer med bopæl i kommunen.
 § 88. Amtskommunen sørger for aktivitets- og samværstilbud til  

 personer med betydelig nedsat fysisk eller psykisk funktionsevne eller med  

 særlige sociale problemer til opretholdelse eller forbedring af personlige  

 færdigheder eller af livsvilkårene.
Stk. 2. Amtskommunen træffer efter indstilling fra kommunen  

 afgørelse om aktivitets- og samværstilbud.
Amtskommunen giver dog tilbud til  

 personer, der især har problemer med at opholde sig i egen bolig.
 Stk. 3. Kommunen kan træffe afgørelse om aktivitets- og  

 samværstilbud, når tilbudene især er beregnet for personer med bopæl i  

 kommunen.
 § 89. Der aflønnes efter indsats under beskæftigelse efter §§ 87  

 og 88.
 Stk. 2. Socialministeren fastsætter regler om løn m.v. efter stk.  

 1 samt regler om støtte til befordringsudgifter i tilknytning til tilbud  

 efter §§ 87 og 88.
 § 90. En produktion, der udføres ved beskyttet beskæftigelse og i  

 aktivitets- og samværstilbud, må ikke påføre andre virksomheder ubillig  

 konkurrence.
 Stk. 2. Amtsrådsforeningen udarbejder vejledning om  

 kalkulationsregler for produktionen i beskyttet beskæftigelse og i  

 aktivitets- og samværstilbud.
Kapitel 18 Botilbud § 91. Kommunen kan tilbyde midlertidige ophold i boformer til  

 personer, som på grund af betydelig nedsat fysisk eller psykisk funktionsevne  

 eller særlige sociale problemer har behov herfor.
 § 92. Amtskommunen sørger for, at der er det nødvendige antal  

 pladser i boformer, der er egnet til længerevarende ophold til personer, som  

 på grund af betydelig og varigt nedsat fysisk eller psykisk funktionsevne har  

 behov for omfattende hjælp i almindelige daglige funktioner eller pleje,  

 omsorg eller behandling, og som ikke kan få dækket disse behov på anden vis.
 Stk. 2. Amtskommunen træffer efter indstilling fra opholdskommunen  

 afgørelser om optagelse i boformer efter stk. 1.
Stk. 3. Personer, som modtager tilbud efter stk. 1, og som ønsker  

 at flytte til en anden amtskommune, har, når ganske særlige forhold taler for  

 det, ret til et tilsvarende tilbud i en anden amtskommune.
Det er en  

 forudsætning, at den pågældende opfylder betingelserne for at blive optaget  

 både i fraflytningsamtskommunen og i tilflytningsamtskommunen.
§ 93. Amtskommunen sørger for, at der er det nødvendige antal  

 pladser til midlertidigt ophold i boformer 1) til personer med betydelig nedsat fysisk eller psykisk funktionsevne,  

 der har behov for omfattende hjælp i almindelige daglige funktioner eller for  

 pleje, eller som i en periode har behov for særlig behandlingsmæssig støtte,  

 og 2) til personer med nedsat psykisk funktionsevne eller med særlige sociale  

 problemer, der har behov for pleje eller behandling, og som på grund af disse  

 vanskeligheder ikke kan klare sig uden støtte.
 Stk. 2. Amtskommunen træffer efter indstilling fra opholdskommunen  

 afgørelse om optagelse i boformer efter stk. 1. Amtskommunen træffer dog  

 afgørelse om optagelse, for så vidt angår tilbud efter stk. 1, nr. 2, til  

 stofmisbrugere i behandling.
 § 94. Amtskommunen sørger for, at der er det nødvendige antal  

 pladser til midlertidigt ophold i boformer til personer med særlige sociale  

 problemer, som ikke har eller ikke kan opholde sig i egen bolig, og som har  

 behov for botilbud og for tilbud om aktiverende støtte, omsorg og  

 efterfølgende hjælp.
Stk. 2. Optagelse i boformer efter stk. 1 kan ske ved egen  

 henvendelse eller ved henvisning fra offentlige myndigheder.
Lederen træffer  

 afgørelse om optagelse.
 § 95. Ved ophold i boformer efter §§ 91-94 gælder de almindelige  

 regler for hjælp efter denne lov.
Stk. 2. Beboerne betaler for ophold i boformer efter §§ 91-94. For  

 beboere i vedvarende botilbud, jf. § 92, fastsættes betalingen med  

 udgangspunkt i bygningens omkostninger.
Beboere i midlertidige botilbud, der  

 bevarer egen bolig under opholdet, betaler som udgangspunkt ikke for boligen.
 Stk. 3. Socialministeren fastsætter regler om betaling og om  

 nedsættelse af betalingen med et beløb, der opgøres efter så vidt muligt  

 lignende regler som i lov om boligstøtte.
 § 96. Boformer, der er tilvejebragt efter denne lov, er ikke  

 omfattet af lejelovgivningen.
Afsnit IV Hjælpemidler m.v.
Kapitel 19 Hjælpemidler, boligindretning og befordring Hjælpemidler § 97. Kommunen yder støtte til hjælpemidler til personer med  

 varigt nedsat fysisk eller psykisk funktionsevne, når hjælpemidlet 1) i væsentlig grad kan afhjælpe de varige følger af den nedsatte  

 funktionsevne, 2) i væsentlig grad kan lette den daglige tilværelse i hjemmet eller 3) er nødvendigt for, at pågældende kan udøve et erhverv.
Stk. 2. Amtskommunen yder støtte til 1) optiske synshjælpemidler til personer med en varigt nedsat synsfunktion  

 eller medicinsk-optisk definerede, varige øjenlidelser, 2) arm- og benproteser, 3) høreapparater og 4) særlige informationsteknologiske hjælpemidler.
Stk. 3. Kommunen eller amtskommunen kan bestemme, at et  

 hjælpemiddel skal leveres af bestemte leverandører.
I forbindelse med  

 kommunens eller amtskommunens indgåelse af leverandøraftaler inddrages  

 repræsentanter for brugerne ved udarbejdelse af kravspecifikationerne.
Stk. 4. For særligt personlige hjælpemidler kan ansøgeren, såfremt  

 den pågældende ønsker at benytte en anden leverandør end den af kommunen  

 eller amtskommunen valgte, vælge selv at indkøbe hjælpemidlet og få  

 udgifterne hertil refunderet, dog højst med et beløb svarende til den pris,  

 kommunen eller amtskommunen kunne have erhvervet hjælpemidlet til hos sin  

 leverandør.
Har kommunen eller amtskommunen ikke indgået leverandøraftale,  

 kan ansøgeren vælge leverandør.
Ved særligt personlige hjælpemidler forstås  

 ortopædisk fodtøj, arm- og benproteser, tandproteser, støttekorsetter og  

 bandager m.v., parykker, brystproteser, stomihjælpemidler og kropsbårne  

 synshjælpemidler til personer med en varigt nedsat synsfunktion eller  

 medicinsk-optisk definerede, varige øjenlidelser.
Stk. 5. Socialministeren kan fastsætte regler om 1) afgrænsningen af de hjælpemidler, hvortil der kan ydes støtte, og  

 adgangen til genanskaffelse, 2) i hvilket omfang modtageren selv betaler en del af udgiften til  

 anskaffelse, reparation og drift af et hjælpemiddel, 3) hvornår støtte til et hjælpemiddel kan ydes som udlån eller udleveres  

 som naturalydelse, 4) hvorvidt der skal gælde særlige betingelser for støtte til visse  

 hjælpemidler, herunder muligheden for udlevering af visse hjælpemidler fra en  

 offentlig institution, 5) hvorvidt visse hjælpemidler kan stilles til rådighed som led i et  

 botilbud og 6) afgrænsningen mellem de hjælpemidler, der ydes af kommunen efter stk.  

 1, og hjælpemidler, der ydes af amtskommunen efter stk. 2.
Forbrugsgoder § 98. Kommunen yder hjælp til køb af forbrugsgoder, når  

 betingelserne i § 97, stk. 1, er opfyldt.
Der kan dog ikke ydes hjælp til  

 forbrugsgoder, der normalt indgår i sædvanligt indbo.
 Stk. 2. Amtskommunen yder hjælpen efter denne bestemmelse, hvis  

 forbrugsgodet er en del af et informationsteknologisk hjælpemiddel, jf. § 97,  

 stk. 2, nr. 4.
 Stk. 3. Der kan kun ydes hjælp, når udgiften er over 500 kr.
 Stk. 4. Hjælpen udgør 50 pct. af prisen på et almindeligt  

 standardprodukt af den pågældende art.
 Stk. 5. Hvis det på grund af den nedsatte funktionsevne er  

 nødvendigt med et forbrugsgode, der er dyrere end et almindeligt  

 standardprodukt, eller hvis den nedsatte funktionsevne nødvendiggør særlig  

 indretning af forbrugsgodet, betaler kommunen henholdsvis amtskommunen, jf.  

 stk. 1 og 2, de nødvendige merudgifter.
 Stk. 6. Hvis forbrugsgodet udelukkende fungerer som et  

 hjælpemiddel til at afhjælpe den nedsatte funktionsevne, betaler kommunen  

 henholdsvis amtskommunen, jf. stk. 1 og 2, de fulde anskaffelsesudgifter.  

 Hjælpen kan ydes som udlån.
Stk. 7. Socialministeren kan fastsætte nærmere regler om 1) afgrænsningen af de forbrugsgoder, der kan ydes hjælp til, og adgangen  

 til genanskaffelse, og 2) i hvilket omfang modtageren selv skal betale en del af udgiften til  

 reparation og drift af et forbrugsgode.
Støtte til bil § 99. Amtskommunen yder støtte til køb af bil til personer med en  

 varigt nedsat fysisk eller psykisk funktionsevne, der i væsentlig grad  

 forringer evnen til at færdes eller i væsentlig grad vanskeliggør muligheden  

 for at opnå eller fastholde et arbejde eller gennemføre en uddannelse uden  

 brug af bil.
Støtten ydes som rentefrit lån inden for en ramme på 111.000 kr.
 Stk. 2. Foreligger der ganske særlige forhold i forbindelse med  

 den nedsatte funktionsevne, kan der ydes et rente- og afdragsfrit lån til  

 betaling af forskellen mellem støtte efter stk. 1 og anskaffelsesprisen.
Stk. 3. Socialministeren fastsætter regler om 1) betingelserne for at opnå støtte efter stk. 1 og 2 og om vilkårene for  

 støtten, 2) tilbagebetaling af lån, herunder om henstand med tilbagebetaling og  

 eftergivelse af lån samt indkomstgrundlaget for tilbagebetalingen, 3) adgangen til at modtage støtte til udskiftning af en bil, hvortil der  

 er ydet støtte, jf. stk. 1 og 2, 4) støtte til nødvendig indretning m.v., herunder i hvilket omfang  

 ansøgeren selv skal betale en del af udgiften til indretningen, 5) i hvilket omfang der kan ydes tilskud til betaling af køreundervisning  

 m.v., og 6) støtte til personer, der ved indrejse her i landet medbringer en bil.
Stk. 4. Amtskommunens afgørelser efter denne bestemmelse træffes  

 efter indstilling fra kommunalbestyrelsen.
Afgørelser om henstand med  

 tilbagebetaling og eftergivelse af lån træffes dog af kommunalbestyrelsen.
Fælles bestemmelser § 100. Det er en forudsætning for støtte efter §§ 97-99, at  

 hjælpemidlet, forbrugsgodet eller bilen ikke kan bevilges efter anden  

 lovgivning.
 § 101. Kommunen yder rådgivning om valg af hjælpemidler og  

 forbrugsgoder samt instruktion i brugen heraf m.v.
Stk. 2. Amtskommunen yder rådgivning om valg af hjælpemidler efter  

 § 97, stk. 2, samt instruktion i brugen heraf m.v.
Til støtte for kommunens  

 rådgivning stiller amtskommunen endvidere i fornødent omfang sagkyndige til  

 rådighed og påtager sig i specielle tilfælde selv rådgivningsarbejdet.  

 Amtskommunerne medvirker til at tilvejebringe hensigtsmæssige og sikre  

 hjælpemidler.
Amtskommunerne sørger for at koordinere samt deltage i  

 prøvnings-, forsknings- og informationsvirksomhed på hjælpemiddelområdet.
Boligindretning § 102. Kommunen yder hjælp til indretning af bolig til personer  

 med varigt nedsat fysisk eller psykisk funktionsevne, når indretning er  

 nødvendig for at gøre boligen bedre egnet som opholdssted for pågældende.
Stk. 2. I de ganske særlige tilfælde, hvor hjælp efter stk. 1 ikke  

 er tilstrækkelig til at gøre boligen egnet som opholdssted, kan kommunen yde  

 hjælp til dækning af udgifter til anskaffelse af anden bolig til personer med  

 betydelig og varigt nedsat fysisk eller psykisk funktionsevne.
Det er en  

 betingelse, at der ikke kan anvises anden bolig, som dækker den pågældendes  

 behov.
 Stk. 3. Socialministeren fastsætter nærmere regler om, i hvilket  

 omfang hjælp efter stk. 1 og 2 skal tilbagebetales, herunder i hvilket omfang  

 det tilbagebetalingspligtige beløb kan sikres ved pant i ejendommen.
Støtte til individuel befordring § 103. Kommunen kan yde tilskud til personer, som på grund af  

 varigt nedsat fysisk eller psykisk funktionsevne har behov for befordring med  

 individuelle transportmidler.
 Stk. 2. Kommunens afgørelser om hjælp efter denne bestemmelse kan  

 ikke indbringes for anden administrativ myndighed.
Kapitel 20 Pasning af døende § 104. Personer, som passer en nærstående, der ønsker at dø i eget  

 hjem, er efter ansøgning berettiget til at få godtgørelse for tabt  

 arbejdsindtægt (plejevederlag). Det er en betingelse for at yde  

 plejevederlag, at hospitalsbehandling efter en lægelig vurdering må anses for  

 udsigtsløs, og at den syges tilstand ikke i øvrigt nødvendiggør indlæggelse  

 eller forbliven på sygehus, ophold i plejehjem, plejebolig eller lignende.  

 Det er endvidere en betingelse, at den syge er indforstået med etableringen  

 af plejeforholdet.
§ 105. Plejevederlag efter § 104 svarer til 1,5 gange det  

 dagpengebeløb, som modtageren i tilfælde af egen sygdom ville have ret til  

 efter lov om dagpenge ved sygdom eller fødsel.
Til selvstændige, som ikke er  

 tilmeldt den frivillige forsikring, kan der udbetales plejevederlag fra 1.  

 fraværsdag.
Plejevederlaget kan ikke overstige den hidtidige indtægt, jf. § 9  

 i lov om dagpenge ved sygdom eller fødsel.
 Stk. 2. I ganske særlige tilfælde kan kommunen beslutte at yde  

 plejevederlag med et højere beløb end anført i stk. 1.
§ 106. Retten til plejevederlag ophører ved plejeforholdets  

 afslutning.
Ved den plejekrævendes død bevares retten til plejevederlag i  

 indtil 14 dage efter dødsfaldet.
Den plejekrævendes indlæggelse af kortere  

 varighed på sygehus eller lignende medfører ikke i sig selv bortfald af  

 plejevederlag.
 Stk. 2. Kommunen kan undtagelsesvis træffe afgørelse om ophør af  

 retten til plejevederlag, hvis pleje i hjemmet ikke fortsat kan anses for  

 hensigtsmæssig.
Medicin § 107. Kommunen kan, såfremt udgiften ikke dækkes på anden vis,  

 yde hjælp til lægeordineret medicin, sygeplejeartikler og lignende, når 1) nærstående i forbindelse med et etableret plejeforhold, jf. § 104,  

 passer en døende, 2) kommunen varetager plejen helt eller delvis eller yder tilskud efter §  

 76 til hjælp, som familien selv antager, eller 3) et hospice varetager plejen.
 Stk. 2. Hjælpen ydes uden hensyn til den pågældendes eller  

 familiens økonomiske forhold.
Afsnit V Magtanvendelse Kapitel 21 Magtanvendelse Børn og unge § 108. Sikrede afdelinger, isolation, fiksering m.v. i  

 institutioner beregnet for døgnophold for børn og unge må alene anvendes, når  

 forholdene i det enkelte tilfælde gør det absolut påkrævet.
Socialministeren  

 fastsætter regler om betingelserne herfor.
Stk. 2. Under ophold i institutioner beregnet til døgnophold for  

 børn og unge kan børn og unge-udvalget, såfremt det er nødvendigt af hensyn  

 til barnets eller den unges sundhed eller udvikling, uden retskendelse træffe  

 afgørelse om kontrol med barnets eller den unges brevveksling,  

 telefonsamtaler og anden kommunikation med nærmere angivne personer uden for  

 institutionen.
Kontrol af breve og andre henvendelser til og fra offentlige  

 myndigheder og til og fra en eventuel advokat, jf. § 60, stk. 3, må ikke  

 finde sted.
En afgørelse efter 1. pkt. kan træffes foreløbigt efter reglerne  

 i § 45, når betingelserne herfor er opfyldt.
Socialministeren fastsætter  

 regler om kontrol med brevveksling, telefonsamtaler og anden kommunikation.
Stk. 3. Under andre døgnophold uden for hjemmet end nævnt i stk.  

 1, som er formidlet af kommunen, må magtanvendelse kun ske, når forholdene i  

 det enkelte tilfælde gør det absolut påkrævet.
Socialministeren fastsætter  

 regler herom.
Stk. 4. Over for unge, der efter reglerne i retsplejeloven er  

 anbragt i sikrede afdelinger i stedet for varetægtsfængsling, kan politiet,  

 hvor hensyn til efterforskningen gør det påkrævet, modsætte sig, at den unge  

 modtager besøg, eller forlange, at besøg finder sted under kontrol.
Den unge  

 har altid ret til ukontrolleret besøg af sin forsvarer.
Hvor hensyn til  

 efterforskningen gør det påkrævet, kan politiet endvidere forlange at  

 gennemse og, hvis det findes påkrævet, standse den unges breve inden  

 modtagelsen eller afsendelsen samt forbyde den unge at foretage  

 telefonsamtaler eller anden kommunikation med personer uden for institutionen  

 eller betinge telefonsamtaler og anden kommunikation af, at samtalen  

 overhøres.
Den unge har ret til ukontrolleret brevveksling med retten,  

 forsvareren, justitsministeren og Folketingets Ombudsmand.
Den unge skal  

 underrettes om politiets afgørelse og kan forlange den forelagt for retten  

 til afgørelse.
Socialministeren fastsætter efter forhandling med  

 justitsministeren regler om besøg, brevveksling, telefonsamtaler og anden  

 kommunikation.
Voksne § 109. Anvendelse af sikrede afdelinger, isolation, fiksering m.v.  

 i boformer efter § 92 og § 93, stk. 1, nr. 1, for voksne med betydelig nedsat  

 psykisk funktionsevne må alene ske, når forholdene i det enkelte tilfælde gør  

 det absolut påkrævet.
Socialministeren fastsætter regler om betingelserne  

 herfor.
Afsnit VI Administration m.v.
Kapitel 22 Sagsbehandling og brugerindflydelse § 110. Kommunens eller amtskommunens afgørelser om tildeling af  

 personlig hjælp og pleje m.v. efter kapitel 14 skal meddeles ansøgeren i  

 skriftlig form.
Til brug for afgørelsen udarbejder kommunen eller  

 amtskommunen et skema.
Skemaet skal som minimum indeholde oplysning om,  

 hvilke opgaver hjælpen omfatter, formålet med hjælpen, og for hvilken periode  

 hjælpen gives.
Skemaet udfyldes i samarbejde med ansøgeren og udleveres til  

 ansøgeren i forbindelse med afgørelsen.
Planer § 111. Kommunen eller amtskommunen tilbyder udarbejdelse af en  

 skriftlig plan for indsatsen for personer med betydelig nedsat fysisk eller  

 psykisk funktionsevne eller personer med alvorlige sociale problemer, der  

 ikke har eller kun med betydelig støtte kan opholde sig i egen bolig, eller  

 som i øvrigt har behov for betydelig støtte for at forbedre de personlige  

 udviklingsmuligheder.
 Stk. 2. Kommunen eller amtskommunen udarbejder i øvrigt, når den  

 skønner det hensigtsmæssigt for at inddrage brugeren eller for at opnå en  

 sammenhængende indsats, en skriftlig plan for indsatsen for andre personer  

 med nedsat fysisk eller psykisk funktionsevne eller med særlige sociale  

 problemer.
Stk. 3. Planen angiver formålet med indsatsen.
Planen angiver  

 endvidere, hvilken indsats der er nødvendig for at opnå formålet, den  

 forventede varighed af indsatsen samt andre særlige forhold om boform,  

 beskæftigelse, personlig hjælp, behandling, hjælpemidler m.v.
Planen bør  

 udarbejdes ud fra modtagerens forudsætninger og så vidt muligt i samarbejde  

 med denne.
Brugerinddragelse § 112. Kommunen eller amtskommunen sørger for, at brugerne af  

 tilbud efter denne lov får mulighed for indflydelse på tilrettelæggelsen og  

 udnyttelsen af tilbudene.
Amtskommunen eller kommunen fastsætter  

 retningslinjer for brugerindflydelsen.
Opfølgning § 113. Kommunen eller amtskommunen skal løbende følge de enkelte  

 sager for at sikre sig, at hjælpen fortsat opfylder sit formål.
Kommunen  

 eller amtskommunen skal herunder være opmærksom på, om der er behov for at  

 yde andre former for hjælp.
Opfølgningen skal ske ud fra modtagerens  

 forudsætninger og så vidt muligt i samarbejde med denne.
 Rådgivende samarbejdsorganer m.v.
 § 114. Kommunen eller amtskommunen kan hver især eller i  

 fællesskab nedsætte et eller flere råd, der rådgiver kommunen eller  

 amtskommunen vedrørende tilrettelæggelsen af indsatsen efter denne lov.  

 Kommunen eller amtskommunen fastsætter rammerne for og omfanget af rådenes  

 opgaver.
 § 115. Kommunen og amtskommunen samarbejder med frivillige sociale  

 organisationer og foreninger.
 Stk. 2. Kommunen og amtskommunen afsætter årligt et beløb til  

 støtte af frivilligt socialt arbejde.
 Stk. 3. Rammerne for samarbejdet fastlægges i den enkelte kommune  

 og amtskommune.
 Stk. 4. Socialministeren fastsætter retningslinjer for kommunens  

 og amtskommunens indsendelse af redegørelser om den lokale udvikling i det  

 frivillige sociale arbejde og retningslinjer for den centrale opfølgning.
Kapitel 23 Straffebestemmelser § 116. Den, som tilskynder eller hjælper et barn eller en ung, der  

 er anbragt uden for hjemmet efter denne lov, til at undvige eller holder den  

 undvegne skjult, straffes med hæfte eller fængsel i indtil 2 år eller under  

 formildende omstændigheder med bøde.
 § 117. Den, der i strid med reglerne i denne lov anbringer eller  

 modtager et barn eller en ung i pleje eller fjerner et barn eller en ung fra  

 familiepleje, straffes med bøde.
Kapitel 24 Betaling og tilbagebetaling Betaling § 118. Den, der modtager hjælp efter denne lov til sig selv, sin  

 ægtefælle eller sine børn, skal, medmindre andet er bestemt i denne lov,  

 betale for den hjælp, der modtages.
 Stk. 2. Er der ikke betalt rettidigt, inddrives betalingen efter  

 reglerne for inddrivelse af personlige skatter.
 Stk. 3. Er der ikke betalt rettidigt, indtræder kommunen  

 henholdsvis amtskommunen for et beløb, der svarer til den skyldige betaling,  

 i retten til udbetaling af overskydende skat og arbejdsmarkedsbidrag med  

 godtgørelse og renter samt tilbagebetaling efter kildeskattelovens § 55.
 Stk. 4. Socialministeren kan fastsætte regler om opkrævning af et  

 gebyr ved ikkerettidig betaling for ydelser efter denne lov.
Tilbagebetaling § 119. Kommunen og amtskommunen træffer afgørelse om  

 tilbagebetaling, 1) når en person mod bedre vidende har undladt at give oplysninger som  

 krævet i lov om retssikkerhed og administration på det sociale område, eller 2) når en person mod bedre vidende uberettiget har modtaget hjælp efter  

 denne lov.
 § 120. Tilbagebetalingskravet gennemføres ved en betalingsordning.  

 Fastsættelse af betalingsordning og inddrivelse af gæld sker efter reglerne i  

 lov om aktiv socialpolitik.
Kapitel 25 Klage og domstolsprøvelse § 121. Kommunens og amtskommunens afgørelser efter denne lov kan,  

 medmindre andet er fastsat i denne lov eller i lov om retssikkerhed og  

 administration på det sociale område, indbringes for det sociale nævn efter  

 reglerne i kapitel 10 i lov om retssikkerhed og administration på det sociale  

 område.
 § 122. Afgørelser efter § 55, stk. 1, og § 57, stk. 2, kan af  

 forældremyndighedens indehaver eller den unge, der er fyldt 15 år, indbringes  

 for det sociale nævn efter reglerne i lov om retssikkerhed og administration  

 på det sociale område.
 Stk. 2. Afgørelser efter § 57, stk. 2, kan, i det omfang de angår  

 den af forældrene, som ikke har del i forældremyndigheden, af denne  

 indbringes for det sociale nævn efter reglerne i lov om retssikkerhed og  

 administration på det sociale område.
Børn og unge-udvalgets afgørelser Klage til Den Sociale Ankestyrelse § 123. Afgørelser truffet af børn og unge-udvalget, jf. § 62, kan  

 indbringes for Den Sociale Ankestyrelse inden 4 uger efter, at klageren har  

 fået meddelelse om afgørelsen.
En klage over en afgørelse efter § 45, stk. 3,  

 kan dog ikke behandles af Ankestyrelsen, så længe der verserer en sag om  

 anbringelse efter § 42 for børn og unge-udvalget.
Stk. 2. Berettiget til at indbringe en sag for Ankestyrelsen er  

 forældremyndighedens indehaver og den unge, der er fyldt 15 år.
Afgørelser  

 efter § 57, stk. 3, og § 108, stk. 2, der angår den af forældrene, der ikke  

 har del i forældremyndigheden, kan tillige af denne indbringes for  

 Ankestyrelsen.
Endvidere kan plejeforældrene indbringe afgørelser efter § 64,  

 stk. 4.
Stk. 3. Indbringelse af sagen for Ankestyrelsen hindrer ikke  

 iværksættelse af de besluttede foranstaltninger m.v.
Dog kan styrelseschefen  

 under ganske særlige omstændigheder bestemme, at en afgørelse ikke må  

 iværksættes, før Ankestyrelsen har truffet afgørelse i sagen.
 Stk. 4. Ved behandlingen i Ankestyrelsen finder § 60, § 61 og §  

 62, stk. 2 og 3, tilsvarende anvendelse.
Domstolsprøvelse § 124. Ankestyrelsens afgørelser efter § 123 kan ved henvendelse  

 til Ankestyrelsen inden 4 uger efter, at klageren har fået meddelelse om  

 afgørelsen, kræves forelagt for landsretten.
 Stk. 2. Er Ankestyrelsens afgørelse stadfæstet ved dom, kan  

 fornyet prøvelse for retten kun kræves, hvis sagen på ny har været forelagt  

 Ankestyrelsen til afgørelse.
 § 125. Landsretten tiltrædes af en dommer, der er sagkyndig i  

 børneforsorg, og en dommer, der er sagkyndig i børne- eller ungdomspsykiatri  

 eller i psykologi.
 Stk. 2. Sagerne behandles efter retsplejelovens regler om  

 borgerlige sager, herunder kapitel 43 a om prøvelse af administrativt bestemt  

 frihedsberøvelse med de i dette kapitel angivne ændringer.
 Stk. 3. Som parter anses forældremyndighedens indehaver og den  

 unge, der er fyldt 15 år, uanset om den pågældende har krævet afgørelsen  

 forelagt for landsretten.
 Stk. 4. Retten kan bestemme, at retsmøderne skal foregå for  

 lukkede døre.
Stk. 5. Ved offentlig gengivelse af forhandlingerne i retten eller  

 af dommen må der ikke uden rettens tilladelse ske offentliggørelse af navn,  

 stilling eller bopæl for nogen af de under sagen nævnte personer eller på  

 anden måde offentliggørelse af de pågældendes identitet.
Overtrædelse af  

 forbudet straffes med bøde.
 Stk. 6. Ved afgivelse af dissens angives dommernes navne ikke.
 § 126. Landsrettens afgørelse kan ikke indbringes for Højesteret.  

 Procesbevillingsnævnet kan dog give tilladelse til anke eller kære af  

 landsrettens afgørelse til Højesteret, hvis sagen er af principiel karakter.  

 Ansøgning om tilladelse til anke eller kære må fremsættes henholdsvis inden 6  

 og 3 måneder efter afgørelsen.
§ 127. De i § 125 nævnte dommere beskikkes af justitsministeren  

 efter forhandling med socialministeren.
Justitsministeren fastsætter deres  

 antal og træffer bestemmelse om vederlag og rejsegodtgørelse.
De beskikkede  

 skal være myndige, må ikke være under værgemål efter værgemålslovens § 5  

 eller under samværgemål efter værgemålslovens § 7 og skal være uberygtede og  

 vederhæftige.
Stk. 2. Beskikkelse gælder for 4 år.
En dommer afgår ved udgangen  

 af den måned, i hvilken pågældende fylder 70 år.
 Stk. 3. Ingen, der opfylder betingelserne i stk. 1, kan afslå at  

 modtage beskikkelse, medmindre pågældende er over 65 år eller har anden  

 rimelig fritagelsesgrund.
Stk. 4. Udtagelsen for den enkelte sag blandt de beskikkede  

 dommere foretages af præsidenten for vedkommende landsret.
Ingen kan udtages,  

 som ifølge §§ 60 og 61 i retsplejeloven ville være udelukket fra at handle  

 som dommer i sagen.
Kapitel 26 Refusion og finansiering § 128. Opholdskommunen kan kræve sin del af udgifterne til hjælp  

 efter denne lov refunderet af en tidligere opholdskommune, når den tidligere  

 opholdskommune eller anden offentlig myndighed medvirker til, at en person  

 får 1) ophold i boformer efter §§ 91-94, 2) ophold i anbringelsessteder for børn og unge efter §§ 49 og 51, 3) hjælp til dækning af udgifter i medfør af § 77 eller 4) ophold i boliger efter § 115, stk. 4, jf. § 105, stk. 2, i lov om  

 almene boliger m.v., såfremt boligerne er oprettet af eller efter aftale med  

 amtskommunen.
 Stk. 2. En kommune anses også for at medvirke, jf. stk. 1, når en  

 person har ret til at flytte på grund af ganske særlige forhold, jf. § 90,  

 stk. 3, og § 63, stk. 1, i lov om almene boliger m.v.
Stk. 3. Kommuner kan indbyrdes aftale, at en tidligere  

 opholdskommune fortsat afholder udgifter til hjælp.
Det fastsættes i aftalen,  

 hvor længe den skal gælde.
 Stk. 4. Uenighed om aftaler, der er indgået efter stk. 3, kan ikke  

 indbringes for anden administrativ myndighed.
 Stk. 5. Krav mod en tidligere opholdskommune efter stk. 1 skal  

 rejses senest 3 år efter, at hjælpen er ydet.
 § 129. Kommunen afholder endeligt udgifter, der efter den sociale  

 lovgivning påhviler kommunen til rådgivning, tilsyn og administration,  

 herunder udgifter til lægeerklæringer m.v. efter denne lov, samt udgifter til  

 husly, jf. § 66. Dog refunderer staten 50 pct. af en kommunes udgifter til  

 gratis advokatbistand, jf. § 60.
 Stk. 2. Kommunen afholder endeligt udgifter til dag- og klubtilbud  

 til børn og unge efter §§ 7 og 19 samt til tilskud efter § 26 til forældre,  

 der vælger privat pasning, og til supplerende orlovstilskud efter § 27.
 Stk. 3. Af en kommunes udgifter til økonomisk tilskud efter §§ 28,  

 29, 77, 79 og 84 refunderer staten 50 pct.
§ 130. Amtskommunen afholder endeligt udgifter til rådgivning,  

 tilsyn og administration samt udgifter til lægeerklæringer m.v., som påhviler  

 amtskommunen efter denne lov.
For specialrådgivning, som varetages som lands-  

 og landsdelsdækkende funktioner, herunder for den virksomhed, der er nævnt i  

 § 70 og i § 101, stk. 2, kan socialministeren fastsætte særlige regler om  

 fordelingen af udgifterne mellem amtskommunerne.
 § 131. Staten refunderer 50 pct. af amtskommunernes udgifter  

 vedrørende boformer efter § 94, stk. 1, herunder udgifter til bistands-,  

 støtte-, beskæftigelses- og aktivitetstilbud m.v. i forbindelse med boformen.
Stk. 2. Af udgifterne vedrørende ophold i andre amtskommunale  

 boformer end dem, der er nævnt i stk. 1, samt amtskommunale tilbud efter  

 kapitel 16 og 17 betaler kommunen en takst, der fastsættes for et regnskabsår  

 ad gangen på grundlag af tilbudets budgetter.
Taksten for personer, der er  

 fyldt 67 år, svarer til 100 pct. af udgifterne ved opholdet, og for personer  

 under 67 år svarer taksten til 50 pct. af udgifterne ved opholdet.
 Stk. 3. For personer, der er fyldt 67 år, afholder kommunen  

 endeligt udgifterne vedrørende:
 1) Almene tilbud efter § 65.
 2) Personlig hjælp m.v. efter §§ 71-73 og 76, samt støtte- og  

 kontaktperson efter § 80.
 3) Ophold i boformer efter § 91.
 4) Hjælpemidler m.v. efter kapitel 19, jf. dog stk. 6.
 5) Hjælp i forbindelse med pasning af døende i hjemmet efter kapitel 20.
Stk. 4. For personer under 67 år afholder kommunen og amtskommunen  

 hver 50 pct. af de udgifter til tilbud, der er nævnt i stk. 3, jf. dog stk.  

 6. Har de nævnte personer ophold i kommunale boformer, der er nævnt under  

 stk. 3, betaler amtskommunen en takst, der fastsættes for et regnskabsår ad  

 gangen på grundlag af boformens budgetter.
Taksten er 50 pct. af udgifterne  

 ved opholdet.
Kommunen og amtskommunen afholder ligeledes hver 50 pct. af  

 udgifterne til ledsageordning efter §§ 31 og 78 og til hjælp efter § 30.
Stk. 5. Kommunen og amtskommunen afholder hver 50 pct. af  

 udgifterne vedrørende foranstaltninger efter § 40, stk. 2. Dette gælder dog  

 ikke udgifterne vedrørende dag- og klubtilbud efter §§ 7 og 19, der afholdes  

 endeligt af kommunen.
For ophold i særlige dag- og klubtilbud efter §§ 16 og  

 23 samt døgnophold efter § 51 afholder kommunen og amtskommunen hver 50 pct.  

 af udgifterne.
Taksten fastsættes for et regnskabsår ad gangen på grundlag af  

 tilbudenes budgetter.
 Stk. 6. Amtskommunen afholder endeligt udgifterne til  

 kontaktperson efter § 79, der bevilges af amtskommunen efter § 81, samt til  

 hjælpemidler og forbrugsgoder, der bevilges af amtskommunen, jf. § 97, stk.  

 2, og § 98, stk. 2.
 § 132. Socialministeren kan bestemme, at udgifterne vedrørende  

 midlertidige boformer efter § 94, stk. 1, herunder udgifter til bistands-,  

 støtte-, beskæftigelses- og aktivitetstilbud m.v. i forbindelse med boformen,  

 i særlige tilfælde afholdes fuldt ud af staten enten i form af tilskud eller  

 som rente- og afdragsfrit lån.
 Stk. 2. Socialministeren kan fastsætte regler om fordeling af  

 udgifterne ved ophold i sikrede afdelinger i døgntilbud for børn og unge  

 mellem amtskommunerne og kommunerne samt mellem disse indbyrdes.
§ 133. Staten afholder efter reglerne i stk. 2-4 udgifter til en  

 udlænding, der har fået opholdstilladelse efter 1) udlændingelovens §§ 7 og 8, 2) udlændingelovens § 9, stk. 2, nr. 2, 3) udlændingelovens § 9, stk. 2, nr. 4, i umiddelbar forlængelse af en  

 opholdstilladelse efter udlændingelovens § 9, stk. 2, nr. 2, 4) udlændingelovens § 9, stk. 1, nr. 2-4, som følge af tilknytning til en  

 i Danmark fastboende person, når denne person selv har fået opholdstilladelse  

 efter en af de bestemmelser, der er nævnt i nr. 1-3, eller når tilknytningen  

 kan føres tilbage til en sådan person, 5) udlændingelovens § 9, stk. 2, nr. 4, når tilladelsen er givet til  

 personer over 18 år, hvis fader eller moder har fået opholdstilladelse efter  

 en af de bestemmelser, der er nævnt i nr. 1, 6) udlændingelovens § 9, stk. 2, nr. 4, når tilladelsen er meddelt en  

 ægtefælle til eller et barn af en person med opholdstilladelse som nævnt i  

 nr. 2 og 3, 7) udlændingelovens § 9, stk. 2, nr. 4, når tilladelsen er meddelt en  

 asylsøgende udlænding, 8) udlændingelovens § 9, stk. 2, nr. 4, når tilladelsen er givet som følge  

 af tilknytning til en mindreårig asylsøgende udlænding, som har fået  

 opholdstilladelse efter udlændingelovens § 7 eller efter udlændingelovens §  

 9, stk. 2, nr. 4, 9) udlændingelovens § 9, stk. 2, nr. 5. eller 10) udlændingelovens § 9, stk. 2, nr. 6.
Stk. 2. Staten afholder fuldt ud udgifter til hjælp efter § 28, §  

 29, § 40, stk. 2, nr. 1-10, og § 84 i de første 1 1/2 år efter datoen for  

 opholdstilladelsen.
Herefter afholder staten 75 pct. af kommunernes eller  

 amtskommunernes udgifter i 5 år.
 Stk. 3. Staten afholder 75 pct. af en kommunes eller amtskommunes  

 udgifter efter §§ 26, 27, 49, 51 og 65 samt efter kapitlerne 4, 5, 7 og 14-20  

 i 6 1/2 år.
Stk. 4. Uanset bestemmelserne i stk. 2 og 3 afholder staten en  

 kommunes udgifter til 1) udlændinge, som inden 12 måneder efter datoen fra opholdstilladelsen på  

 grund af betydelig og varigt nedsat fysisk eller psykisk funktionsevne  

 anbringes i døgnophold, dog kun indtil pågældende i en sammenhængende periode  

 på 2 år har klaret sig selv, og 2) udlændinge, når tilladelsen er meddelt en mindreårig asylsøger, dog  

 længst indtil modtageren fylder 18 år eller barnets forældre får lovligt  

 ophold her i landet.
 § 134. Staten yder forskudsrefusion af en kommunes eller en  

 amtskommunes refusionsberettigende udgifter efter denne lov.
 § 135. Staten afholder udgifterne vedrørende de tilbud m.v., der  

 forbliver under staten efter lov om udlægning af åndssvageforsorgen og den  

 øvrige særforsorg m.v.
Regulering § 136. Fradragsbeløb og den maksimale betaling pr. time, der  

 fastsættes i medfør af § 82, stk. 1, reguleres en gang årligt den 1. januar  

 med satsreguleringsprocenten, jf. lov om en satsreguleringsprocent.  

 Fradragsbeløb afrundes til nærmeste kronebeløb, der er deleligt med 100. Den  

 maksimale betaling pr. time afrundes til nærmeste kronebeløb.
Stk. 2. De beløb, der er nævnt i § 83, reguleres en gang årligt  

 den 1. januar med satsreguleringsprocenten, jf. lov om en  

 satsreguleringsprocent.
Beløbet afrundes til nærmeste kronebeløb, der er  

 deleligt med 12.
Stk. 3. Det beløb, der er nævnt i § 99, stk. 1, reguleres en gang  

 årligt den 1. januar med satsreguleringsprocenten, jf. lov om en  

 satsreguleringsprocent.
Beløbet afrundes til nærmeste kronebeløb, der er  

 deleligt med 1.000.
Stk. 4. Det beløb, der er nævnt i § 28, reguleres en gang årligt  

 den 1. januar med satsreguleringsprocenten, jf. lov om en  

 satsreguleringsprocent.
Beløbet afrundes til nærmeste kronebeløb, der er  

 deleligt med 100.
 § 137. Skatteministeren stiller oplysninger til rådighed til brug  

 for opgørelse af indkomstgrundlaget, jf. §§ 82 og 99.
Stk. 2. Skatteministeren træffer bestemmelse om, hvilke  

 myndigheder der skal opgøre indkomstgrundlaget.
Skatteministeren kan  

 fastsætte regler om adgangen til at påklage afgørelser om indkomstgrundlaget.
Kapitel 27 Forsøgsbestemmelser § 138. Socialministeren kan efter indstilling fra kommunen eller  

 amtskommunen godkende, at der for en forsøgsperiode oprettes andre tilbud end  

 dem, der er omtalt i denne lov.
Stk. 2. Socialministeren kan endvidere efter indstilling fra  

 kommunen eller amtskommunen for en forsøgsperiode godkende ordninger, der  

 fraviger reglerne om visitation, ydelser og finansiering.
Der kan dog ikke  

 godkendes forsøgsordninger om tilbud til børn og unge, der medfører  

 fravigelse fra de almindelige regler om forældrebetaling.
Stk. 3. Såfremt der ikke kan opnås enighed mellem amtsrådet og en  

 eller flere kommunalbestyrelser om oprettelse eller drift af tilbud, kan  

 socialministeren efter ansøgning give tilladelse til, at forpligtelser efter  

 denne lov, der påhviler den ene part, kan overlades til den anden.
Det er en  

 betingelse for godkendelsen, at opgavevaretagelsen skønnes fagligt forsvarlig  

 og økonomisk bæredygtig inden for vedkommende lokalområde og i amtet.
 Stk. 4. Socialministeren kan i forbindelse med tilladelse efter  

 stk. 3 godkende visitations- og udgiftsfordelingsordninger, selv om  

 ordningerne fraviger de i loven fastsatte regler herom.
Kapitel 28 Ikrafttrædelse og overgangsbestemmelser § 139. Loven træder i kraft den 1. juli 1998, jf. dog § 142, stk.  

 1 og 2. Dog fastsætter socialministeren tidspunktet for ikrafttræden af  

 reglerne om beskyttet beskæftigelse i §§ 87 og 88.
 § 140. Amtskommunen og kommunen driver de bestående plejehjem og  

 beskyttede boliger efter de hidtil gældende regler i lov om social bistand.  

 Socialministeren fastsætter regler herom, herunder regler, der er tilnærmet  

 reglerne for ældreboliger og plejeboliger efter lov om almene boliger m.v.,  

 og efter forhandling med de kommunale organisationer ændrede regler om  

 fordeling mellem kommune og amtskommune af udgifter til personer under 67 år  

 og personer, der er fyldt 67 år, samt regler om beskyttelse mod ufrivillig  

 flytning inden for et plejehjem eller en beskyttet bolig.
 Stk. 2. Før den 1. januar 2001 har § 97, stk. 4, ikke virkning for  

 hjælpemidler, der er omfattet af en leverandøraftale indgået i henhold til §  

 58 i lov om social bistand, hvis aftalen er indgået eller der er foretaget  

 udbud før den 22. maj 1996. Fra den 1. januar 2001 har § 97, stk. 4,  

 virkning, uanset om der efter reglerne i lov om social bistand er indgået  

 leverandøraftaler, som rækker ud over den 31. december 2000.
Stk. 3. Sager efter § 58 i lov om social bistand vedrørende de  

 hjælpemidler, der er nævnt i denne lovs § 97, stk. 2, herunder sager om  

 forbrugsgoder, der indgår som en del af et informationsteknologisk  

 hjælpemiddel, jf. § 98, stk. 2, og som ikke er afgjort senest den 30. juni  

 1998, afgøres efter de hidtidige regler.
Finansieringen af udgifter forbundet  

 hermed sker ligeledes efter de hidtil gældende regler.
Afgørelserne kan  

 indbringes for det sociale nævn efter reglerne i kapitel 10 i lov om  

 retssikkerhed og administration på det sociale område.
 Stk. 4. § 99, stk. 4, finder anvendelse på sager efter § 58 i lov  

 om social bistand vedrørende støtte til erhvervelse af motorkøretøj, i hvilke  

 kommunalbestyrelsen ikke senest den 30. juni 1998 har afgivet indstilling til  

 revaliderings- og pensionsnævnet, eller truffet afgørelse for så vidt angår  

 de kommuner, der efter § 138 c i lov om social bistand har fået overført  

 revaliderings- og pensionsnævnets kompetence.
 § 141. I lov om social bistand, jf. lovbekendtgørelse nr. 110 af  

 26. februar 1996, som senest ændret ved lov nr. 327 af 14. maj 1997,  

 foretages følgende ændring:
 1. Efter § 63 a indsættes som ny paragraf:
»§ 63 b.
Kommunen kan beslutte at give forældre med børn i  

 alderen fra 24 uger til og med 5 år, dog længst til barnet begynder i  

 børnehaveklasse, mulighed for at vælge et økonomisk tilskud til brug for en  

 privat pasningsordning i stedet for at benytte en plads i et dagtilbud, jf. §  

 69. Kommunen kan beslutte, at der kun gives tilskud til forældre med børn i  

 en bestemt del af aldersgruppen.
 Stk. 2. Tilskud efter stk. 1 kan ydes fra det tidspunkt, hvor  

 barnet optages i et dagtilbud, jf. § 69. Der kan maksimalt udbetales tre  

 tilskud til samme husstand.
 Stk. 3. Hvis kommunen i forbindelse med iværksættelse af  

 hjælpeforanstaltninger efter § 33 anser det for nødvendigt, at et barn er  

 optaget i et dagtilbud, kan kommunen beslutte, at forældrene ikke kan få  

 tilskud efter stk. 1.
 Stk. 4. Kommunen fastsætter størrelsen af tilskuddet efter stk. 1.  

 Tilskuddet fastsættes ens for alle børn inden for samme aldersgruppe.  

 Tilskuddet kan højst udgøre 70 pct. af forældrenes dokumenterede udgifter til  

 den private pasningsordning, dog maksimalt 85 pct. af den billigste  

 nettoudgift pr. plads i et dagtilbud til samme aldersgruppe i kommunen.
Stk. 5. Tilskuddet efter stk. 1 udbetales månedligt forud.  

 Tilskuddet udbetales første gang for den måned, hvor den private pasning  

 påbegyndes.
Tilskuddet udbetales sidste gang for den måned, i hvilken retten  

 til tilskuddet ophører.
 Stk. 6. Kommunen fastsætter retningslinjer for optagelse af børn i  

 et dagtilbud, når tilskuddet til privat pasning bortfalder.
 Stk. 7. Tilskuddet efter stk. 1 indgår ikke ved beregning af  

 ydelser efter den sociale lovgivning eller efter lovgivningen om  

 uddannelsesstøtte.
Stk. 8. Kommunen godkender aftalen mellem forældrene og den  

 private pasningsordning og fører løbende tilsyn med ordningen.« § 142. Bestemmelsen i § 134 har virkning fra og med udbetaling af  

 forskudsrefusion, der finder sted ultimo juni 1998.
 Stk. 2. Bestemmelsen i § 140, stk. 1, træder i kraft dagen efter  

 bekendtgørelsen i Lovtidende og har virkning fra den 1. januar 1997.
 Stk. 3. Bestemmelsen i § 141 træder i kraft den 1. januar 1998.
 § 143. Krav mod en tidligere opholdskommune vedrørende udgifter  

 til ydelser efter lov om social bistand og tidligere lovgivning skal være  

 rejst eller fremsat senest 1 år efter lovens ikrafttræden.
 § 144. Kommunen skal til puljeordninger oprettet i perioden 27.  

 juni 1992 til 31. december 1993 i tilknytning til virksomheder beliggende i  

 andre kommuner yde et fast tilskud pr. barn, der er optaget i ordningen.
 Stk. 2. Tilskuddet skal svare til halvdelen af ordningens  

 driftsudgifter pr. plads, dog højst halvdelen af de gennemsnitlige  

 driftsudgifter til dagtilbud for den pågældende aldersgruppe i kommunen.  

 Kommunen kan efter aftale med virksomheden yde et højere tilskud.
 Stk. 3. Bestemmelsen i § 15, stk. 2, sidste pkt., finder  

 anvendelse på aftaler om tilskud til puljeordninger for børn, som er indgået  

 efter ikrafttræden af lov nr. 1124 af 22. december 1993 om ændring af lov om  

 social bistand.
 § 145. Loven gælder ikke for Færøerne og Grønland.
Stk. 2. Socialministeren fastsætter efter aftale med Færøernes  

 landsstyre og Grønlands hjemmestyre regler om visitation, betaling og  

 refusion samt besøgsrejser m.v., når personer på foranledning af færøske  

 eller grønlandske sociale myndigheder får ophold i Danmark og modtager tilbud  

 efter denne lov.
Tilsvarende kan der efter aftale fastsættes regler for  

 personer, der fra Danmark får ophold på Færøerne eller i Grønland på  

 foranledning af danske sociale myndigheder.
 Stk. 3. Uenighed mellem færøske eller grønlandske sociale  

 myndigheder og danske sociale myndigheder om deres forpligtelser efter disse  

 regler afgøres af Den Sociale Ankestyrelse.
 § 146. Forslag om revision af bestemmelserne i § 97, stk. 3 og 4,  

 fremsættes for Folketinget senest i folketingsåret 1999-2000.
 § 147. Forslag om revision af § 80 fremsættes for Folketinget  

 senest ved begyndelsen af folketingsåret 1999-2000.
 § 148. Forslag om revision af §§ 31 og 78 fremsættes for  

 Folketinget senest i folketingsåret 2001-02.
 § 149. Forslag om revision af § 75, stk. 3, og § 81, stk. 3,  

 fremsættes for Folketinget senest i folketingsåret 2001-02.
