Nr LSF 170 Forslag til Lov om selvejende institutioner for videregående uddannelser  

 m.v.
den 17. januar 1996 Vedtaget ved tredjebehandling den 16. april 1996 Lov nr. 311 af 24/04/1996 Kapitel 1 Lovens område, godkendelse m.v.
 § 1. Loven omfatter selvejende institutioner, der af  

 undervisningsministeren godkendes til at give videregående uddannelse eller  

 efter- og videreuddannelse.
 Stk. 2. For seminarierne gælder loven, i det omfang det følger af  

 lovgivningen om uddannelserne på seminarierne.
 Stk. 3. For Den frie Lærerskole gælder loven, i det omfang det  

 følger af § 29, stk. 1.
 Stk. 4. Undervisningsministeren kan efter forhandling med  

 institutionen beslutte, at andre selvejende uddannelsesinstitutioner, der er  

 godkendt efter anden lovgivning, bortset fra institutioner omfattet af  

 universitetsloven, kan blive godkendt efter nærværende lov.
 § 2. Undervisningsministeren kan efter forhandling med  

 institutionen beslutte, at en statslig uddannelsesinstitution, bortset fra  

 institutioner omfattet af universitetsloven, overgår til at blive en  

 selvejende institution, der godkendes efter nærværende lov.
 Stk. 2. Undervisningsministeren kan efter forhandling med  

 finansministeren fastsætte regler om vilkårene for overdragelse eller  

 anvendelse af statens faste ejendomme til institutioner, der i medfør af stk.  

 1 overgår til selveje. § 34 finder tilsvarende anvendelse.
 § 3. Undervisningsministeren kan godkende nye institutioner efter  

 denne lov, såfremt institutionen indgår som et hensigtsmæssigt led i en  

 landsomfattende planlægning til opfyldelse af konstaterede eller forventede  

 behov for sådanne institutioner.
Stk. 2. Godkendelsen efter stk. 1 og §§ 1 og 2 kan tilbagekaldes,  

 såfremt undervisningsministeren skønner, at der ikke længere er behov for  

 institutionen, eller såfremt gældende regler eller fastsatte vilkår ikke  

 overholdes.
Godkendelsen kan endvidere tilbagekaldes, såfremt institutionen  

 på grund af sin økonomiske situation skønnes uegnet til at fortsætte sin  

 virksomhed.
§ 4. Undervisningsministeren kan modsætte sig nedlæggelse af en  

 institution, såfremt der efter ministerens skøn stadig er behov for  

 institutionen.
Undervisningsministeriet fastsætter vilkårene for  

 institutionens videreførelse.
 § 5. I tilfælde af institutionens ophør anvendes tiloversbleven  

 formue til undervisnings- og uddannelsesformål efter undervisningsministerens  

 bestemmelse, jf. dog stk. 2.
 Stk. 2. For godkendte uddannelsesinstitutioner, der den 31.  

 december 1990 var selvejende institutioner, anvendes institutionens  

 nettoformue opgjort pr. 31. december 1990 samt gaver skænket efter 1. januar  

 1991 i form af løsøre, fast ejendom og anlægstilskud til fast ejendom dog til  

 de formål, der er fastsat i de til enhver tid gældende vedtægter.
 Stk. 3. Undervisningsministeren kan fastsætte nærmere regler om  

 opgørelsen af formuen efter stk. 1 og 2.
 § 6. Undervisningsministeren fastsætter regler om uddannelserne og  

 om adgang til uddannelserne.
 Stk. 2. Kræves autorisation, som ikke meddeles af  

 undervisningsministeren, fastsættes reglerne efter forhandling med  

 vedkommende minister.
 Stk. 3. Undervisningsministeren kan fastsætte regler om:
 1) Kvalitetskontrol, herunder censorinstitutionen.
 2) Ansættelse af ledere og lærere.
 3) Klager til institutionen fra de studerende, herunder om klagefrist, i  

 forbindelse med eksaminer og prøver.
 Stk. 4. Undervisningsministeren godkender institutionens udbud af  

 uddannelser, for hvilke der er fastsat regler, jf. stk. 1 og 3. Hvis  

 uddannelsernes kvalitet og faglige niveau ikke svarer til kravene i  

 uddannelsesreglerne, kan undervisningsministeren begrænse institutionens  

 udbud af og optagelse til uddannelser.
Kapitel 2 Vedtægter § 7. Institutionens forhold reguleres i en vedtægt, der godkendes  

 af undervisningsministeren.
 Stk. 2. Vedtægten skal bl.a. indeholde bestemmelser om  

 institutionens uddannelsesformål og fagområde, om bestyrelsens sammensætning  

 og funktionsperiode, om medarbejder- og studenterindflydelse samt om  

 institutionens kapitalforhold.
Kapitel 3 Ledelsen § 8. Institutionen ledes af en bestyrelse.
 Stk. 2. Bestyrelsen sammensættes således, at flertallet af  

 medlemmer samt formanden kommer fra aftagerkredse og andre kredse uden for  

 institutionen, der har en væsentlig interesse i institutionens virksomhed.  

 Institutionens leder deltager i bestyrelsens møder uden stemmeret.
 Stk. 3. Undervisningsministeren kan godkende fravigelse fra  

 bestemmelsen i stk. 2 for selvejende institutioner, der var godkendt før  

 lovens ikrafttræden.
 § 9. Bestyrelsen har den overordnede ledelse af institutionen.
 Stk. 2. Bestyrelsen fastsætter institutionens vedtægt.
Stk. 3. Bestyrelsen varetager institutionens interesser som  

 uddannelsesinstitution og fastlægger retningslinjerne for institutionens  

 virksomhed og for dens udvikling på længere sigt.
Bestyrelsen godkender  

 studieordninger efter indstilling fra lederen.
 Stk. 4. Bestyrelsen fastlægger det årlige budget efter indstilling  

 fra lederen.
Stk. 5. Bestyrelsen ansætter og afskediger institutionens leder og  

 øvrige personale.
Bestyrelsen kan bemyndige lederen til at ansætte og  

 afskedige institutionens øvrige personale.
 Stk. 6. Bestyrelsen kan fastsætte nærmere retningslinjer for  

 lederens virksomhed.
 § 10. Bestyrelsen er over for undervisningsministeren ansvarlig  

 for institutionens virksomhed, herunder for forvaltningen af de statslige  

 tilskud m.v., jf. § 23.
Stk. 2. Hvis bestyrelsen ikke efterkommer påbud fra  

 undervisningsministeren om berigtigelse af nærmere angivne forhold, kan  

 undervisningsministeren beslutte, 1) at bestyrelsens opgaver eller dele heraf i en periode varetages af  

 personer, der udpeges af undervisningsministeren, eller 2) at bestyrelsen træder tilbage, således at en ny bestyrelse skal vælges  

 efter reglerne i institutionens vedtægt.
 Stk. 3. Hvis bestyrelsen ved sine dispositioner bringer  

 institutionens videreførelse i fare, kan undervisningsministeren beslutte, at  

 bestyrelsen straks træder tilbage, og kan i forbindelse hermed indsætte et  

 midlertidigt styre, indtil der er udpeget en ny bestyrelse efter reglerne i  

 institutionens vedtægt.
 § 11. Institutionens leder forestår tilrettelæggelsen af  

 institutionens undervisning og har desuden den daglige pædagogiske,  

 administrative og økonomiske ledelse af institutionen.
Kapitel 4 Søgsmålskompetence § 12. Beslutning om at anlægge retssag mod bestyrelsesmedlemmer,  

 ledere, revisorer eller andre i anledning af tab påført institutionen kan  

 træffes af bestyrelsen eller af undervisningsministeren.
Kapitel 5 Tilskud og lån § 13. Institutionen disponerer frit inden for sit formål ved  

 anvendelse af de statslige tilskud og øvrige indtægter under et.
Det er dog  

 en betingelse, at den undervisning, hvortil tilskud er ydet, gennemføres i  

 overensstemmelse med gældende regler og for det antal studerende, der er ydet  

 tilskud for.
Institutionerne kan opspare tilskud til anvendelse til  

 institutionens formål i følgende finansår.
Drifts- og anlægstilskud § 14. Undervisningsministeren yder til institutionen et  

 grundtilskud, der fastsættes på de årlige finanslove.
Stk. 2 . Undervisningsministeren yder tilskud til institutionens  

 godkendte undervisningsvirksomhed og til administration, ledelse og  

 bygningsdrift m.v.
Tilskuddene fastlægges ud fra antal årsstuderende og  

 takster pr. årsstuderende fastsat på de årlige finanslove for grupper af  

 uddannelser.
 Stk. 3. Undervisningsministeren kan yde tilskud til andre opgaver,  

 der varetages af institutionen, herunder til forsøgs- og  

 udviklingsvirksomhed.
Stk. 4. Undervisningsministeren yder tilskud til institutionens  

 erhvervelse og opretholdelse af lokaler, bygninger og arealer.
Tilskuddet  

 fastlægges ud fra antal årsstuderende og en takst pr. årsstuderende fastsat  

 på de årlige finanslove for grupper af uddannelser.
Taksterne kan variere  

 efter institutionernes stedlige beliggenhed og fremmedkapitalandel.
Stk. 5. Til institutioner, der i væsentlig grad lejer lokaler,  

 bygninger eller grundstykker til formål, der er tilskudsberettigede efter  

 denne lov, kan undervisningsministeren yde et særligt tilskud.
Såfremt en  

 institution, der modtager det særlige tilskud, helt eller delvis erstatter  

 lejemål med egne bygninger eller grundstykker, kan undervisningsministeren  

 yde et engangstilskud som kompensation for bortfald af det særlige tilskud.  

 Undervisningsministeren kan fastsætte nærmere regler herom.
 Stk. 6 . Undervisningsministeren træffer afgørelse om eventuel  

 aftrapning eller kapitalisering af bortfaldne grundtilskud, hvis flere  

 institutioner slutter sig sammen til en institution.
 Stk. 7. Undervisningsministeren kan pålægge en institution mod  

 betaling at stille eventuel ledig lokalekapacitet til rådighed for andre  

 statsfinansierede uddannelsesinstitutioner, der har et akut og udækket behov  

 for undervisningslokaler, der ikke hensigtsmæssigt kan dækkes på anden måde.  

 Undervisningsministeren kan endvidere pålægge en institution mod betaling at  

 stille idrætsfaciliteter til rådighed for andre statsfinansierede  

 uddannelsesinstitutioner, i det omfang dette kan indpasses i institutionens  

 virksomhed.
 Stk. 8. Undervisningsministeren kan efter drøftelse med  

 finansministeren pålægge en institution for en periode at udskyde  

 igangsættelse af planlagte byggerier af en vis størrelse under hensyn til  

 landsdækkende eller regional konjunkturregulering af bygge- og  

 anlægsvirksomheden.
 Garanti for lån til byggeri m.v.
§ 15. Undervisningsministeren kan stille garanti for lån optaget i  

 Kongeriget Danmarks Hypotekbank og Finansforvaltning til en andel af  

 dokumenterede udgifter til nybyggeri og til- og ombygning.
Andelen fastsættes  

 på de årlige finanslove.
 Stk. 2. Undervisningsministeren kan i særlige tilfælde yde garanti  

 for lån til erhvervelse af fast ejendom på samme vilkår som for garanti givet  

 i medfør af stk. 1.
 Stk. 3. Undervisningsministeren kan modregne udbetalte beløb i  

 henhold til garantien i institutionernes tilskud, jf. § 21. Ved gentagne  

 tilfælde af misligholdelse af lånevilkårene kan undervisningsministeren  

 tilbageholde en del af institutionernes tilskud, jf. § 21, med henblik på  

 betaling af fremtidige ydelser på lånene.
 Stk. 4. Undervisningsministeren kan opsige garantien i forhold til  

 institutionen, hvis institutionen overtræder garantivilkårene eller har  

 afgivet urigtige oplysninger i forbindelse med opnåelse af garantien, eller  

 hvis institutionens godkendelse bortfalder.
 Stk. 5. Undervisningsministeren fastsætter nærmere regler om  

 vilkårene for ydelse af garanti, jf. stk. 1-4.
Særlige tilskud og lån § 16. Undervisningsministeren kan yde lån til forskellige  

 institutionsformål, herunder til køb af apparatur.
Stk. 2. Undervisningsministeren kan yde lån eller tilskud til  

 institutioner, der efter undervisningsministerens skøn er kommet i en særlig  

 vanskelig økonomisk situation.
Lånet eller tilskuddet er betinget af, at  

 institutionen følger undervisningsministerens krav til omlægning af  

 institutionens aktivitet med henblik på genopretning af institutionens  

 økonomi.
 Øvrige vilkår m.v.
 § 17. Undervisningsministeren kan for de tilskud, der er nævnt i §  

 14, stk. 2 og 4, fastsætte regler om opgørelsen af antal årsstuderende og kan  

 fastlægge minimums- og maksimumsrammer for den tilskudsudløsende tilgang til  

 uddannelserne.
 § 18. Undervisningsministeren kan fastsætte nærmere regler om  

 vilkår og betingelser for tilskud og lån efter §§ 14-16.  

 Undervisningsministeren fastsætter efter forhandling med finansministeren  

 nærmere regler om institutionernes budget- og bevillingssystem og om  

 udbetaling af tilskud, herunder forskudsvis udbetaling, til institutionerne.
§ 19. Undervisningsministeren kan fastsætte regler om, at der  

 inden for den samlede tilskudsramme efter § 14, stk. 4, ydes overgangstilskud  

 til institutioner, hvis tilskud til kapitaludgifter pr. årsstuderende efter §  

 14, stk. 4, er mindre end udgiften efter den tidligere gældende ordning  

 opgjort pr. årsstuderende.
Undervisningsministeren kan bestemme, at  

 overgangstilskud helt eller delvis finansieres ved nedsættelse af tilskud  

 efter § 14, stk. 4, til øvrige institutioner.
 § 20. Institutionen skal følge de af finansministeren fastsatte  

 eller aftalte bestemmelser om løn- og ansættelsesvilkår, herunder om  

 pensionsforhold, for det personale, der er ansat ved institutionen.
 Stk. 2. Bestemmelserne i § 10 og §§ 19-25 i lov om tjenestemænd  

 finder anvendelse på det personale ved institutionerne, der er ansat på  

 vilkår svarende til tjenestemandsvilkår. § 21, stk. 4, i tjenestemandsloven  

 gælder for medlemmer af institutionernes bestyrelser.
 Stk. 3. Beslutning om suspension, iværksættelse af tjenstlig  

 undersøgelse, udpegning af forhørsleder, ikendelse af disciplinærstraf og  

 anlæggelse af injuriesøgsmål træffes af bestyrelsen.
 § 21. Såfremt betingelserne for tilskud ikke er opfyldt, eller  

 såfremt institutionen i øvrigt ikke overholder regler og øvrige vilkår, kan  

 undervisningsministeren beslutte, at tilskud ydet efter § 14 og § 16  

 tilbageholdes, kræves tilbagebetalt og bortfalder for fremtiden.
 § 22. Undervisningsministeren kan forlange de nødvendige  

 oplysninger af institutionen til brug for fastlæggelse af tilskud m.v.
 Stk. 2. Undervisningsministeren kan bestemme, at institutionerne  

 eller grupper af institutioner skal anvende fælles administrative systemer.  

 Undervisningsministeren kan fastsætte regler herom.
Kapitel 6 Kapitalforvaltning, regnskab og revision § 23. Bestyrelsen skal forvalte institutionens midler, så de  

 bliver til størst mulig gavn for institutionens formål.
 Stk. 2. Institutionen er forpligtet til at vedligeholde sine  

 bygninger på et forsvarligt niveau i overensstemmelse med en af bestyrelsen  

 godkendt flerårig plan og til at sikre en forsvarlig standard af udstyr m.v.  

 til de tilskudsberettigede aktiviteter.
 Stk. 3. Undervisningsministeren kan efter forhandling med  

 boligministeren fastsætte nærmere regler om institutionernes byggevirksomhed,  

 såfremt institutionen i medfør af § 14, stk. 4, modtager tilskud til  

 kapitaludgifter pr. årsstuderende.
 Stk. 4. Institutionen skal under størst mulig hensyntagen til  

 sikkerheden anbringe de likvide midler på en eller flere af følgende måder:
1) I fondsaktiver eller gældsbreve, for hvilke den danske stat eller en  

 dansk kommune står som udsteder eller garant, 2) i fondsaktiver udstedt af danske realkreditinstitutter,  

 Kreditforeningen af Kommuner i Danmark eller andre danske  

 finansieringsinstitutter under offentligt tilsyn, 3) som indestående i pengeinstitutter hjemmehørende i Danmark eller i et  

 andet land inden for De Europæiske Fællesskaber, 4) i værdipapirer bortset fra aktier, som i øvrigt efter deres art og  

 sikkerhed kan stilles i klasse med de i nr. 1 og 2 nævnte aktiver.
§ 24. Institutionens regnskabsår er finansåret.
Ved regnskabsårets  

 afslutning udarbejdes et årsregnskab omfattende resultatopgørelse, balance og  

 anlægsoversigt.
Regnskabet skal underskrives af bestyrelsen og af  

 institutionens leder.
 Stk. 2 . Institutionens regnskaber revideres af rigsrevisor i  

 henhold til lov om revisionen af statens regnskaber m.m. § 2, stk. 1.
 Stk. 3. Institutionen udpeger en statsautoriseret eller  

 registreret revisor, som reviderer institutionens regnskaber efter aftale  

 mellem rigsrevisor og undervisningsministeren i henhold til lov om revisionen  

 af statens regnskaber m.m. § 9. Undervisningsministeren fastsætter efter  

 forhandling med rigsrevisor nærmere regler om institutionernes revision.
Stk. 4. Regnskaberne opstilles efter regler, der fastsættes af  

 undervisningsministeren.
Institutionens regnskabsføring skal være i  

 overensstemmelse med regler fastsat af undervisningsministeren.
§ 25. Hvis det af revisionsberetningen fremgår, at der foreligger  

 lovovertrædelser eller andre uacceptable forhold i forbindelse med  

 forvaltningen af institutionens midler, skal undervisningsministeren, hvis  

 revisionen giver anledning hertil, snarest iværksætte foranstaltninger til  

 genoprettelse af en lovlig og forsvarlig forvaltning.
Det samme gælder, hvis  

 undervisningsministeren på anden måde bliver gjort bekendt med de nævnte  

 forhold.
Kapitel 7 Forskellige bestemmelser § 26. Tjenestemænd, der er ansat ved statsinstitutioner, der i  

 medfør af § 2 overgår til selveje, kan vælge at opretholde deres  

 ansættelsesforhold som statstjenestemænd under udførelse af arbejdet ved  

 institutionen.
 Stk. 2. Tjenestemanden har ikke krav på ventepenge, rådighedsløn  

 eller pension som følge af institutionens overgang til selveje og har pligt  

 til at underkaste sig de forandringer i sine tjenesteforretningers omfang og  

 beskaffenhed, som følger af denne overgang.
Stk. 3. Den selvejende institution afholder lønudgifterne og  

 indbetaler til statskassen pensionsbidrag for sådanne tjenestemænd, herunder  

 eventuelle udgifter til ventepenge, rådighedsløn og efterindtægt af løn.  

 Udgifter til aktuel pension afholdes af staten.
I tilfælde af institutionens  

 ophør afholdes også eventuelle udgifter til ventepenge eller rådighedsløn og  

 efterindtægt af løn af statskassen, såfremt den ophørende institution ikke  

 har midler til at afholde udgiften.
 § 27. Institutionen skal ved udbud af kurser og andre aktiviteter  

 som indtægtsdækket virksomhed følge god markedsføringsskik og må ikke påføre  

 andre ubillig priskonkurrence.
Kapitel 8 Klage § 28. Efter nærmere regler fastsat af undervisningsministeren kan  

 klager over institutionens afgørelser indbringes for ministeren eller for et  

 af undervisningsministeren oprettet særligt klagenævn, hvis afgørelse ikke  

 kan indbringes for anden administrativ myndighed.
 Stk. 2. Retlige spørgsmål ved afgørelser om en studerendes  

 retsstilling kan altid indbringes for undervisningsministeren.
Kapitel 9 Den Frie Lærerskole § 29. Bestemmelserne i dette kapitel og i kapitel 2-6 gælder for  

 Den Frie Lærerskole bortset fra § 10, stk. 3, § 20, § 22, stk. 2, og § 24,  

 stk. 2.
 Stk. 2. Undervisningsministeren kan dog godkende, at der i skolens  

 vedtægt fastsættes bestemmelser, der fraviger § 9.
 Stk. 3. Skolen skal følge de af finansministeren fastsatte eller  

 aftalte bestemmelser om løn- og ansættelsesvilkår for forstanderen og  

 lærerne, herunder om pensionsforhold.
 Stk. 4. Skolen opkræver betaling af de studerende for deltagelse i  

 undervisningen.
Kapitel 10 Ikrafttrædelses- og overgangsbestemmelser § 30. Loven træder i kraft den 1. januar 1997, jf. dog stk. 2 og  

 3.
 Stk. 2. For Danmarks Erhvervspædagogiske Læreruddannelse, der fra  

 den 1. januar 1997 overgår til at blive en selvejende institution, træder  

 lovens § 6 dog i kraft dagen efter lovens bekendtgørelse i Lovtidende.
Stk. 3. Undervisningsministeren fastsætter efter forhandling med  

 finansministeren og institutionerne tidspunktet for ikrafttrædelsen af § 14,  

 stk. 4 og 5, § 15 og § 19 for de enkelte institutionsområder.
Indtil dette  

 tidspunkt ydes til institutionens erhvervelse og opretholdelse af lokaler,  

 bygninger og arealer tilskud i overensstemmelse med de hidtil gældende  

 retningslinjer for institutionen.
Tilsvarende gælder statslån til  

 institutionens byggeri.
Lånene er rente- og afdragsfri, jf. § 32.
§ 31. Følgende love ophæves 1) lov om Den Grafiske Højskole, jf. lovbekendtgørelse nr. 676 af 29. juli  

 1992, og 2) lov om statsstøtte til Den Frie Lærerskole, jf. lovbekendtgørelse nr.  

 678 af 29. juli 1992.
 Stk. 2. I § 29, stk. 1, i lov nr. 352 af 14. maj 1992 om  

 ændring af forskellige uddannelseslove m.m. (Frie erhvervsskoler, forenkling,  

 decentralisering og regelsanering) udgår »hospitalslaboranter, herunder  

 deres videreuddannelse,».
 Stk. 3. Regler, der er fastsat med hjemmel i de love, der er nævnt  

 i stk. 1 og 2, forbliver i kraft, indtil de ophæves eller afløses af regler  

 fastsat i medfør af denne lov.
 § 32. Staten eftergiver kravene på renter af statslån, der er  

 tilskrevet i medfør af § 4, stk. 3, i lov om Den Grafiske Højskole, jf.  

 lovbekendtgørelse nr. 676 af 29. juli 1992, og § 2, stk. 3, i lov om  

 statsstøtte til visse private seminarier (seminariestøtteloven), jf.  

 lovbekendtgørelse nr. 677 af 29. juli 1992. Rentetilskrivningen ophører ved  

 lovens ikrafttræden.
 § 33. Såfremt en institution pr. 1. januar 1997 har et akkumuleret  

 udsving henholdsvis opsparing, udbetaler Undervisningsministeriet beløbet a  

 conto til institutionen den 1. juli 1997. Såfremt en institution har et  

 underskud, modregnes dette i tilskudsudbetalingen for 1997 til institutionen.
 Stk. 2. Den endelige regulering af et akkumuleret udsving  

 henholdsvis opsparing samt underskud foretages, når statsregnskabet for 1996  

 er godkendt.
 Stk. 3 . For institutioner, der i medfør af § 1, stk. 4, og § 2 på  

 et senere tidspunkt overgår til at blive selvejende institution efter denne  

 lov, gennemføres en tilsvarende udbetaling og regulering som nævnt i stk. 1  

 og 2 i det kalenderår, hvor overgangen finder sted.
 § 34. Udstyr og lignende, der til brug for institutionerne er  

 stillet til rådighed af staten, overgår til institutionernes ejendom.
 § 35. Loven gælder ikke for Færøerne og Grønland.
Oprindeligt fremsat forslag Kapitel 1 Lovens område, godkendelse m.v.
 § 1. Loven omfatter selvejende institutioner, der af  

 undervisningsministeren godkendes til at give videregående uddannelse eller  

 efter- og videreuddannelse.
 Stk. 2. For seminarierne gælder loven i det omfang, det følger af  

 lovgivningen om uddannelserne på seminarierne.
 Stk. 3. For Den frie Lærerskole gælder loven i det omfang, det  

 følger af § 29, stk. 1.
 Stk. 4. Undervisningsministeren kan efter forhandling med  

 institutionen beslutte, at andre selvejende uddannelsesinstitutioner, der er  

 godkendt efter anden lovgivning, bortset fra institutioner omfattet af  

 universitetsloven, kan blive godkendt efter denne lov.
 § 2. Undervisningsministeren kan efter forhandling med  

 institutionen beslutte, at en statslig uddannelsesinstitution, bortset fra  

 institutioner omfattet af universitetsloven, overgår til at blive en  

 selvejende institution, der godkendes efter denne lov.
 Stk. 2. Undervisningsministeren kan efter forhandling med  

 finansministeren fastsætte regler om vilkårene for overdragelse eller  

 anvendelse af statens faste ejendomme til institutioner, der i medfør af stk.  

 1 overgår til selveje. § 34 finder tilsvarende anvendelse.
 § 3. Undervisningsministeren kan godkende nye institutioner efter  

 denne lov, såfremt institutionen indgår som et hensigtsmæssigt led i en  

 landsomfattende planlægning til opfyldelse af konstaterede eller forventede  

 behov for sådanne institutioner.
Stk. 2 Godkendelsen efter stk. 1 og §§ 1 og 2 kan tilbagekaldes,  

 såfremt undervisningsministeren skønner, at der ikke længere er behov for  

 institutionen, eller såfremt gældende regler eller fastsatte vilkår ikke  

 overholdes.
Godkendelsen kan endvidere tilbagekaldes, såfremt institutionen  

 på grund af sin økonomiske situation skønnes uegnet til at fortsætte sin  

 virksomhed.
§ 4. Undervisningsministeren kan modsætte sig nedlæggelse af en  

 institution, såfremt der efter ministerens skøn stadig er behov for  

 institutionen.
Undervisningsministeriet fastsætter vilkårene for  

 institutionens videreførelse.
 § 5. I tilfælde af institutionens ophør anvendes tiloversbleven  

 formue til undervisnings- og uddannelsesformål efter undervisningsministerens  

 bestemmelse, jf. dog stk. 2.
 Stk. 2. For godkendte uddannelsesinstitutioner, der den 31.  

 december 1990 var selvejende institutioner, anvendes institutionens  

 nettoformue opgjort pr. 31. december 1990 samt gaver skænket efter 1. januar  

 1991 i form af løsøre, fast ejendom og anlægstilskud til fast ejendom dog til  

 de formål, der er fastsat i de til enhver tid gældende vedtægter.
 Stk. 3. Undervisningsministeren kan fastsætte nærmere regler om  

 opgørelsen af formuen efter stk. 1 og 2.
 § 6. Undervisningsministeren fastsætter regler om uddannelserne og  

 om adgang til uddannelserne.
 Stk. 2. Kræves autorisation, som ikke meddeles af  

 undervisningsministeren, fastsættes reglerne efter forhandling med  

 vedkommende minister.
 Stk. 3. Undervisningsministeren kan fastsætte regler om:
 1) Kvalitetskontrol, herunder censorinstitutionen.
 2) Ansættelse af ledere og lærere.
 3) Klager til institutionen fra de studerende, herunder om klagefrist, i  

 forbindelse med eksaminer og prøver.
 Stk. 4. Undervisningsministeren godkender institutionens udbud af  

 uddannelser, for hvilke der er fastsat regler, jf. stk. 1 og 3. Hvis  

 uddannelsernes kvalitet og faglige niveau ikke svarer til kravene i  

 uddannelsesreglerne, kan undervisningsministeren begrænse institutionens  

 udbud af og optagelse til uddannelser.
Kapitel 2 Vedtægter § 7. Institutionens forhold reguleres i en vedtægt, der godkendes  

 af undervisningsministeren.
 Stk. 2. Vedtægten skal bl.a. indeholde bestemmelser om  

 institutionens uddannelsesformål og fagområde, om bestyrelsens sammensætning  

 og funktionsperiode, om medarbejder- og studenterindflydelse samt om  

 institutionens kapitalforhold.
Kapitel 3 Ledelsen § 8. Institutionen ledes af en bestyrelse.
 Stk. 2. Bestyrelsen sammensættes således, at flertallet af  

 medlemmer samt formanden kommer fra aftagerkredse og andre kredse uden for  

 institutionen, der har en væsentlig interesse i institutionens virksomhed.  

 Institutionens leder deltager i bestyrelsens møder uden stemmeret.
 Stk. 3. Undervisningsministeren kan godkende fravigelse fra  

 bestemmelsen i stk. 2 for selvejende institutioner, der var godkendt før  

 lovens ikrafttræden.
 § 9. Bestyrelsen har den overordnede ledelse af institutionen.
 Stk. 2. Bestyrelsen fastsætter institutionens vedtægt.
Stk. 3. Bestyrelsen varetager institutionens interesser som  

 uddannelsesinstitution og fastlægger retningslinierne for institutionens  

 virksomhed og for dens udvikling på længere sigt.
Bestyrelsen godkender  

 studieordninger efter indstilling fra lederen.
 Stk. 4. Bestyrelsen fastlægger det årlige budget efter indstilling  

 fra lederen.
Stk. 5. Bestyrelsen ansætter og afskediger institutionens leder og  

 øvrige personale.
Bestyrelsen kan bemyndige lederen til at ansætte og  

 afskedige institutionens øvrige personale.
 Stk. 6. Bestyrelsen kan fastsætte nærmere retningslinier for  

 lederens virksomhed.
 § 10. Bestyrelsen er over for undervisningsministeren ansvarlig  

 for institutionens virksomhed, herunder for forvaltningen af de statslige  

 tilskud m.v., jf. § 23.
Stk. 2. Hvis bestyrelsen ikke efterkommer påbud fra  

 undervisningsministeren om berigtigelse af nærmere angivne forhold, kan  

 undervisningsministeren beslutte 1) at bestyrelsens opgaver eller dele heraf i en periode varetages af  

 personer, der udpeges af undervisningsministeren, eller 2) at bestyrelsen træder tilbage, således at en ny bestyrelse skal vælges  

 efter reglerne i institutionens vedtægt.
 Stk. 3. Hvis bestyrelsen ved sine dispositioner bringer  

 institutionens videreførelse i fare, kan undervisningsministeren beslutte, at  

 bestyrelsen straks træder tilbage, og kan i forbindelse hermed indsætte et  

 midlertidigt styre, indtil der er udpeget en ny bestyrelse efter reglerne i  

 institutionens vedtægt.
 § 11. Institutionens leder forestår tilrettelæggelsen af  

 institutionens undervisning og har desuden den daglige pædagogiske,  

 administrative og økonomiske ledelse af institutionen.
Kapitel 4 Søgsmålskompetence § 12. Beslutning om at anlægge retssag mod bestyrelsesmedlemmer,  

 ledere, revisorer eller andre i anledning af tab påført institutionen kan  

 træffes af bestyrelsen eller af undervisningsministeren.
Kapitel 5 Tilskud og lån § 13. Institutionen disponerer frit inden for sit formål ved  

 anvendelse af de statslige tilskud og øvrige indtægter under et.
Det er dog  

 en betingelse, at den undervisning, hvortil tilskud er ydet, gennemføres i  

 overensstemmelse med gældende regler og for det antal studerende, der er ydet  

 tilskud for.
Institutionerne kan opspare tilskud til anvendelse til  

 institutionens formål i følgende finansår.
Drifts- og anlægstilskud § 14. Undervisningsministeren yder til institutionen et  

 grundtilskud, der fastsættes på de årlige finanslove.
Stk. 2 . Undervisningsministeren yder tilskud til institutionens  

 godkendte undervisningsvirksomhed og til administration, ledelse og  

 bygningsdrift m.v.
Tilskuddene fastlægges ud fra antal årsstuderende og  

 takster pr. årsstuderende fastsat på de årlige finanslove for grupper af  

 uddannelser.
 Stk. 3. Undervisningsministeren kan yde tilskud til andre opgaver,  

 der varetages af institutionen, herunder til forsøgs- og  

 udviklingsvirksomhed.
Stk. 4. Undervisningsministeren yder tilskud til institutionens  

 erhvervelse og opretholdelse af lokaler, bygninger og arealer.
Tilskuddet  

 fastlægges ud fra antal årsstuderende og en takst pr. årsstuderende fastsat  

 på de årlige finanslove for grupper af uddannelser.
Taksterne kan variere  

 efter institutionernes stedlige beliggenhed og fremmedkapitalandel.
Stk. 5. Til institutioner, der i væsentlig grad lejer lokaler,  

 bygninger eller grundstykker til formål, der er tilskudsberettigede efter  

 denne lov, kan undervisningsministeren yde et særligt tilskud.
Såfremt en  

 institution, der modtager det særlige tilskud, helt eller delvis erstatter  

 lejemål med egne bygninger eller grundstykker, kan undervisningsministeren  

 yde et engangstilskud som kompensation for bortfald af det særlige tilskud.  

 Undervisningsministeren kan fastsætte nærmere regler herom.
 Stk. 6 . Undervisningsministeren træffer afgørelse om eventuel  

 aftrapning eller kapitalisering af bortfaldne grundtilskud, hvis flere  

 institutioner slutter sig sammen til en institution.
 Stk. 7. Undervisningsministeren kan pålægge en institution mod  

 betaling at stille eventuel ledig lokalekapacitet til rådighed for andre  

 statsfinansierede uddannelsesinstitutioner, der har et akut og udækket behov  

 for undervisningslokaler, der ikke hensigtsmæssigt kan dækkes på anden måde.  

 Undervisningsministeren kan endvidere pålægge en institution mod betaling at  

 stille idrætsfaciliteter til rådighed for andre statsfinansierede  

 uddannelsesinstitutioner, i det omfang dette kan indpasses i institutionens  

 virksomhed.
 Stk. 8. Undervisningsministeren kan efter drøftelse med  

 finansministeren pålægge en institution for en periode at udskyde  

 igangsættelse af planlagte byggerier af en vis størrelse under hensyn til  

 landsdækkende eller regional konjunkturregulering af bygge- og  

 anlægsvirksomheden.
 Garanti for lån til byggeri m.v.
§ 15. Undervisningsministeren kan stille garanti for lån optaget i  

 Kongeriget Danmarks Hypotekbank og Finansforvaltning til en andel af  

 dokumenterede udgifter til nybyggeri og til- og ombygning.
Andelen fastsættes  

 på de årlige finanslove.
 Stk. 2. Undervisningsministeren kan i særlige tilfælde yde garanti  

 for lån til erhvervelse af fast ejendom på samme vilkår som for garanti givet  

 i medfør af stk. 1.
 Stk. 3. Undervisningsministeren kan modregne udbetalte beløb i  

 henhold til garantien i institutionernes tilskud, jf § 21. Ved gentagne  

 tilfælde af misligeholdelse af lånevilkårene kan undervisningsministeren  

 tilbageholde en del af institutionernes tilskud, jf § 21, med henblik på  

 betaling af fremtidige ydelser på lånene.
 Stk. 4. Undervisningsministeren kan opsige garantien i forhold til  

 institutionen, hvis institutionen overtræder garantivilkårene eller har  

 afgivet urigtige oplysninger i forbindelse med opnåelse af garantien, eller  

 hvis institutionens godkendelse bortfalder.
 Stk. 5. Undervisningsministeren fastsætter nærmere regler om  

 vilkårene for ydelse af garanti, jf. stk. 1-4.
Særlige tilskud og lån § 16. Undervisningsministeren kan yde lån til forskellige  

 institutionsformål, herunder til køb af apparatur.
Stk. 2. Undervisningsministeren kan yde lån eller tilskud til  

 institutioner, der efter undervisningsministerens skøn er kommet i en særlig  

 vanskelig økonomisk situation.
Lånet eller tilskuddet er betinget af, at  

 institutionen følger undervisningsministerens krav til omlægning af  

 institutionens aktivitet med henblik på genopretning af institutionens  

 økonomi.
 Øvrige vilkår m.v.
 § 17. Undervisningsministeren kan for de tilskud, der er nævnt i §  

 14, stk. 2 og 4, fastsætte regler om opgørelsen af antal årsstuderende og kan  

 fastlægge minimums- og maksimumsrammer for den tilskudsudløsende tilgang til  

 uddannelserne.
 § 18. Undervisningsministeren kan fastsætte nærmere regler om  

 vilkår og betingelser for tilskud og lån efter §§ 14-16.  

 Undervisningsministeren fastsætter efter forhandling med finansministeren  

 nærmere regler om institutionernes budget- og bevillingssystem og om  

 udbetaling af tilskud, herunder forskudsvis udbetaling, til institutionerne.
§ 19. Undervisningsministeren kan fastsætte regler om, at der  

 inden for den samlede tilskudsramme efter § 14, stk. 4, ydes overgangstilskud  

 til institutioner, hvis tilskud til kapitaludgifter pr. årsstuderende efter §  

 14, stk. 4, er mindre end udgiften efter den tidligere gældende ordning  

 opgjort pr. årsstuderende.
Undervisningsministeren kan bestemme, at  

 overgangstilskud helt eller delvis finansieres ved nedsættelse af tilskud  

 efter § 14, stk. 4, til øvrige institutioner.
 § 20. Institutionen skal følge de af finansministeren fastsatte  

 eller aftalte bestemmelser om løn- og ansættelsesvilkår, herunder om  

 pensionsforhold, for det personale, der er ansat ved institutionen.
 Stk. 2. Bestemmelserne i § 10 og §§ 19-25 i lov om tjenestemænd  

 finder anvendelse på det personale ved institutionerne, der er ansat på  

 vilkår svarende til tjenestemandsvilkår. § 21, stk. 4, i tjenestemandsloven  

 gælder for medlemmer af institutionernes bestyrelser.
 Stk. 3. Beslutning om suspension, iværksættelse af tjenstlig  

 undersøgelse, udpegning af forhørsleder, ikendelse af disciplinærstraf og  

 injuriesøgsmål træffes af bestyrelsen.
 § 21. Såfremt betingelserne for tilskud ikke er opfyldt, eller  

 såfremt institutionen i øvrigt ikke overholder regler og øvrige vilkår, kan  

 tilskud ydet efter § 14 og § 16 tilbageholdes eller kræves tilbagebetalt og  

 fremtidige tilskud bortfalde.
 § 22. Undervisningsministeren kan forlange de nødvendige  

 oplysninger af institutionen til brug for fastlæggelse af tilskud m.v.
 Stk. 2. Undervisningsministeren kan bestemme, at institutionerne  

 eller grupper af institutioner skal anvende fælles administrative systemer.  

 Undervisningsministeren kan fastsætte regler herom.
Kapitel 6 Kapitalforvaltning, regnskab og revision § 23. Bestyrelsen skal forvalte institutionens midler, så de  

 bliver til størst mulig gavn for institutionens formål.
 Stk. 2. Institutionen er forpligtet til at vedligeholde sine  

 bygninger på et forsvarligt niveau i overensstemmelse med en af bestyrelsen  

 godkendt flerårig plan og til at sikre en forsvarlig standard af udstyr m.v.  

 til de tilskudsberettigede aktiviteter.
 Stk. 3. Undervisningsministeren kan efter forhandling med  

 boligministeren fastsætte nærmere regler om institutionernes byggevirksomhed,  

 såfremt institutionen i medfør af § 14, stk. 4, modtager tilskud til  

 kapitaludgifter pr. årsstuderende.
 Stk. 4. Institutionen skal under størst mulig hensyntagen til  

 sikkerheden anbringe de likvide midler på en eller flere af følgende måder:
1) i fondsaktiver eller gældsbreve, for hvilke den danske stat eller en  

 dansk kommune står som udsteder eller garant, 2) i fondsaktiver udstedt af danske realkreditinstitutter,  

 Kreditforeningen af Kommuner i Danmark eller andre danske  

 finansieringsinstitutter under offentligt tilsyn, 3) som indestående i pengeinstitutter hjemmehørende i Danmark eller i et  

 andet land inden for De Europæiske Fællesskaber, 4) i værdipapirer, bortset fra aktier, som i øvrigt efter deres art og  

 sikkerhed kan stilles i klasse med de i nr. 1-2 nævnte aktiver.
§ 24. Institutionens regnskabsår er finansåret.
Ved regnskabsårets  

 afslutning udarbejdes et årsregnskab omfattende resultatopgørelse, balance og  

 anlægsoversigt.
Regnskabet skal underskrives af bestyrelsen og af  

 institutionens leder.
 Stk. 2 . Institutionens regnskaber revideres af Rigsrevisionen i  

 henhold til lov om revisionen af statens regnskaber m.m., § 2, stk. 1.
 Stk. 3. Institutionens regnskaber revideres tillige af en  

 statsautoriseret eller registreret revisor.
 Stk. 4. Regnskaberne opstilles og revideres efter regler, der  

 fastsættes af undervisningsministeren.
 Stk. 5. Institutionens regnskabsføring skal være i  

 overensstemmelse med regler fastsat af undervisningsministeren.
§ 25. Hvis det af revisionsberetningen fremgår, at der foreligger  

 lovovertrædelser eller andre uacceptable forhold i forbindelse med  

 forvaltningen af institutionens midler, skal undervisningsministeren, hvis  

 revisionen giver anledning hertil, snarest iværksætte foranstaltninger til  

 genoprettelse af en lovlig og forsvarlig forvaltning.
Det samme gælder, hvis  

 undervisningsministeren på anden måde bliver gjort bekendt med de nævnte  

 forhold.
Kapitel 7 Forskellige bestemmelser § 26. Tjenestemænd, der er ansat ved statsinstitutioner, der i  

 medfør af § 2 overgår til selveje, kan vælge at opretholde deres  

 ansættelsesforhold som statstjenestemænd under udførelse af arbejdet ved  

 institutionen.
 Stk. 2. Tjenestemanden har ikke krav på ventepenge, rådighedsløn  

 eller pension som følge af institutionens overgang til selveje og har pligt  

 til at underkaste sig de forandringer i sine tjenesteforretningers omfang og  

 beskaffenhed, som følger af denne overgang.
Stk. 3. Den selvejende institution afholder lønudgifterne og  

 indbetaler til statskassen pensionsbidrag for sådanne tjenestemænd, herunder  

 eventuelle udgifter til ventepenge, rådighedsløn og efterindtægt af løn.  

 Udgifter til aktuel pension afholdes af staten.
I tilfælde af institutionens  

 ophør afholdes også eventuelle udgifter til ventepenge eller rådighedsløn og  

 efterindtægt af løn af statskassen, såfremt den ophørende institution ikke  

 har midler til at afholde udgiften.
 § 27. Institutionen skal ved udbud af kurser og andre aktiviteter  

 som indtægtsdækket virksomhed følge god markedsføringsskik og må ikke påføre  

 andre ubillig priskonkurrence.
Kapitel 8 Klage § 28. Efter nærmere regler fastsat af undervisningsministeren kan  

 klager over institutionens afgørelser indbringes for ministeren eller for et  

 af undervisningsministeren oprettet særligt klagenævn, hvis afgørelse ikke  

 kan indbringes for anden administrativ myndighed.
 Stk. 2. Klager over retlige spørgsmål ved afgørelser om en  

 studerendes retsstilling kan altid indbringes for undervisningsministeren.
Kapitel 9 Den frie Lærerskole § 29. Bestemmelserne i dette kapitel og i kapitel 2-6 gælder for  

 Den frie Lærerskole, bortset fra § 10, stk. 3, § 20, § 22, stk. 2, og § 24,  

 stk. 2.
 Stk. 2. Undervisningsministeren kan dog godkende, at der i skolens  

 vedtægt fastsættes bestemmelser, der fraviger § 9.
 Stk. 3. Skolen skal følge de af finansministeren fastsatte eller  

 aftalte bestemmelser om løn- og ansættelsesvilkår for forstanderen og  

 lærerne, herunder om pensionsforhold.
 Stk. 4. Skolen opkræver betaling af de studerende for deltagelse i  

 undervisningen.
Kapitel 10 Ikrafttrædelses- og overgangsbestemmelser § 30. Loven træder i kraft den 1. januar 1997, jf. dog stk. 2 og  

 3.
 Stk. 2. For Danmarks Erhvervspædagogiske Læreruddannelse, der fra  

 den 1. januar 1997 overgår til at blive en selvejende institution, træder  

 lovens § 6 dog i kraft dagen efter lovens bekendtgørelse i Lovtidende.
Stk. 3. Undervisningsministeren fastsætter efter forhandling med  

 finansministeren og institutionerne tidspunktet for ikrafttrædelsen af § 14,  

 stk. 4-5, § 15 og § 19 for de enkelte institutionsområder.
Indtil dette  

 tidspunkt ydes til institutionens erhvervelse og opretholdelse af lokaler,  

 bygninger og arealer tilskud i overensstemmelse med de hidtil gældende  

 retningslinier for institutionen.
Tilsvarende gælder statslån til  

 institutionens byggeri.
Lånene er rente- og afdragsfri, jf. § 32.
 § 31. Følgende love ophæves:
1) Lov om Den Grafiske Højskole, jf. lovbekendtgørelse nr. 676 af 29. juli  

 1992, og 2) Lov om statsstøtte til Den Frie Lærerskole, jf. lovbekendtgørelse nr.  

 678 af 29. juli 1992.
 Stk. 2. I § 29, stk. 1, i lov nr. 352 af 14. maj 1992 om ændring  

 af forskellige uddannelseslove m.m., udgår: »hospitalslaboranter,  

 herunder deres videreuddannelse,».
 Stk. 3. Regler, der er fastsat med hjemmel i de love, der er nævnt  

 i stk. 1 og stk. 2, forbliver i kraft, indtil de ophæves eller afløses af  

 regler, fastsat i medfør af denne lov.
 § 32. Staten eftergiver kravene på renter af statslån, der er  

 tilskrevet i medfør af § 4, stk. 3, i lov om Den Grafiske Højskole, jf.  

 lovbekendtgørelse nr. 676 af 29. juli 1992, og § 2, stk. 3, i lov om  

 statsstøtte til visse private seminarier (Seminariestøtteloven), jf.  

 lovbekendtgørelse nr. 677 af 29. juli 1992. Rentetilskrivningen ophører ved  

 lovens ikrafttræden.
 § 33. Såfremt en institution pr. 1. januar 1997 har et akkumuleret  

 udsving, henholdsvis opsparing, udbetaler Undervisningsministeriet beløbet a  

 conto til institutionen den 1. juli 1997. Såfremt en institution har et  

 underskud, modregnes dette i tilskudsudbetalingen for 1997 til institutionen.
 Stk. 2. Den endelige regulering af et akkumuleret udsving,  

 henholdvis opsparing, samt underskud foretages, når statsregnskabet for 1996  

 er godkendt.
 Stk. 3 . For institutioner, der i medfør af § 1, stk. 4, og § 2 på  

 et senere tidspunkt overgår til at blive selvejende institution efter denne  

 lov, gennemføres en tilsvarende udbetaling og regulering som nævnt i stk. 1  

 og 2, i det kalenderår, hvor overgangen finder sted.
 § 34. Udstyr og lignende, der til brug for institutionerne er  

 stillet til rådighed af staten, overgår til institutionernes ejendom.
 § 35. Loven gælder ikke for Færøerne og Grønland.
Bemærkninger til lovforslaget Almindelige bemærkninger Det offentlige institutionsbegreb er under hastig forvandling. Øget  

 decentralisering, større frihed til at fastsætte egne styrelsesordninger og  

 nye frihedsgrader i henseende til økonomisk dispositionsfrihed er markante  

 træk i udviklingen.
På undervisningsministeriets område har der i mange år været tradition  

 for, at selvejende institutioner varetager undervisningen på en række  

 områder.
Det gælder såvel de uddannelser, der imødekommer de samfundsmæssige  

 behov for et landsdækkende udbud af kompetencegivende uddannelser, som de  

 mere alternative skoleformer.
Selvejeformen med sin selvstændige styreform  

 har vist sig velegnet for uddannelsesinstitutionerne.
 Med forslaget og det samtidig hermed fremsatte forslag til lov om ændring  

 af uddannelseslovene på seminarieområdet er det tanken at forenkle,  

 modernisere, harmonisere og ajourføre bestemmelserne om visse selvejende  

 institutioner for videregående uddannelser og enkelte  

 efteruddannelsesinstitutioner (jf. i øvrigt bemærkningerne til § 1).
Samtidig giver forslaget statsinstitutionerne og andre selvejende  

 institutioner en mulighed for at blive selvejende institutioner, der er  

 godkendt efter denne lov.
Den enkelte institution udarbejder en vedtægt som  

 grundlag for dens overgang til selvejende institution efter denne lov.  

 Vedtægten skal godkendes af ministeren, der samtidig tager stilling til de  

 nærmere vilkår for eventuel overdragelse af hidtidig statsejendom til  

 institutionen.
 Loven omfatter ikke højere uddannelsesinstitutioner.
De private seminarier, hospitalslaborantskolerne, Den Grafiske Højskole og  

 Sløjdhøjskolen i Esbjerg administreres efter de nuværende regler ikke som  

 ægte selvejende institutioner.
Bevillingsmæssigt har disse institutioner  

 været stillet på samme måde som statsinstitutioner.
Deres driftsbudgetter har  

 været optaget på bevillingslovene, og deres driftsregnskaber er indgået i  

 statsregnskabet.
De har følgelig også været omfattet af reglerne om statens  

 regnskabsvæsen, jf. lov nr. 131 af 28. marts 1994, § 2, stk. 1, og deres  

 regnskaber har været revideret af Rigsrevisionen, jf. lov nr. 321 af 26. juni  

 1975, § 2, stk. 1. Noget lignende gælder anlægsudgifter og statslån.
 Efter lovforslaget og forslaget til ændring af uddannelseslovene på  

 seminarieområdet vil disse selvejende institutioner blive ægte selvejende  

 institutioner med ansvarlige bestyrelser, selvstændigt kapitalansvar, adgang  

 til lån i Hypotekbanken, privat revision og overgang til bygningstaxameter.  

 Rigsrevisionen vil dog fortsat revidere institutionernes regnskaber i henhold  

 til rigsrevisorlovens § 2, stk. 1.
 Den frie Lærerskole i Ollerup er allerede i dag en ægte selvejende  

 institution.
En selvejende uddannelsesinstitution skal selv kunne indrette sin  

 styrelse, idet det dog er en forudsætning, at der etableres en ansvarlig  

 ledelse i form af en bestyrelse med et flertal af udefra kommende medlemmer  

 og en ansat leder med ansvar over for bestyrelsen.
Dette svarer til de rammer  

 for styrelse af uddannelsesinstitutioner, som Folketinget allerede har  

 fastlagt i lovgivningen for bl.a. seminarierne og erhvervsskolerne.
 Den nye økonomiske selvstændighed giver uddannelsesinstitutionerne en klar  

 tilskyndelse til at drive deres virksomhed effektivt og konkurrencedygtigt.  

 Til gengæld for uafhængighed fra de centrale myndigheder skal institutionerne  

 bære et betydeligt ansvar, også på det økonomiske område.
Tilskuddene til institutionerne består efter forslaget af et grundtilskud,  

 et driftstilskud til dækning af undervisnings- og fællesudgifter  

 (driftstaxametre) samt et tilskud til bygningsforsyning og  

 bygningsvedligeholdelse, (bygningstaxameter). Undervisningen vil fortsat være  

 vederlagsfri for de studerende.
Dette gælder dog ikke uddannelser, der  

 udbydes efter reglerne om åben uddannelse eller rekvireret undervisning.
De pågældende institutioner er i forvejen omfattet af det fælles  

 takstsystem for de videregående uddannnelser hvad angår grundtilskud,  

 undervisnings- og fællesudgiftstaxameter.
Det nye ved overgangen til ægte  

 selveje vil være, at der også vil blive indført en bygningstaxameterordning.
En forudsætning for at institutionerne kan varetage ansvaret for  

 kapitalapparatet ved overgang til bygningstaxameter er, at der findes  

 tilstrækkelige lånemuligheder.
Med indførelse af garanti fra  

 Undervisningsministeriet for lån i Hypotekbanken til  

 uddannelsesinstitutionerne er det hensigten at give institutionerne et  

 tiltrængt supplement til realkreditbelåning, som mange institutioner har haft  

 vanskeligt ved at opnå i tilstrækkeligt omfang.
Lånene er som hovedregel  

 begrænset til nybyggeri og om- og tilbygning og ydes ikke til erhvervelse af  

 fast ejendom.
Økonomiske og administrative konsekvenser Forslaget indebærer, at institutionernes bevillinger omlægges til tilskud,  

 der vil blive udbetalt som bloktilskud til dækning af de direkte  

 undervisningsudgifter og fællesudgifter samt til bygningsudgifter.  

 Omlægningen til bloktilskudsbetalinger betyder, at institutionerne får det  

 fulde ansvar for økonomistyringen, herunder prioriteringen mellem udgifter  

 til undervisning, driftsudgifter på fællesområdet og bygningsudgifter (  

 kapitaludgifter).
 Indførelse af bygningstaxameter vil ske efter drøftelse med de involverede  

 institutioners organisationer eller repræsentanter samt Finansministeriet.
Omlægningen indebærer, at institutionernes tilskud vil blive anvist  

 månedsvis til egen bankforbindelse, og institutionerne vil dermed som noget  

 nyt få ansvaret for likviditetsstyringen.
Tilskuddene vil være inklusive  

 moms.
Selvejeformen indebærer, at institutionerne skal aflægge selvstændigt  

 revideret regnskab, og institutionerne vil derfor have merudgifter til  

 revision.
Institutionerne vil derimod ikke have merudgifter til forsikring,  

 idet statens selvforsikring fortsat vil omfatte disse institutioner.
 For institutionerne må overgang til bygningstaxameter forventes at  

 indebære en vis administrativ og ledelsesmæssig merbelastning, idet disse  

 institutioner får ansvar for nogle funktioner, som hidtil delvis har været  

 varetaget af centrale myndigheder.
 Der skal bl.a. afsættes ressourcer til vedligeholdelsessyn og  

 vedligeholdelsesplaner i forbindelse med kapitalforvaltningen, fordi  

 institutionerne skal foretage en bedre og mere systematisk  

 vedligeholdelsesplanlægning end hidtil.
 Omlægningen er i sig selv udgiftsneutral i overensstemmelse med sædvane  

 ved omlægningen af offentlige tilskud m.v., men institutionernes frihed til  

 at disponere over tilskud vil muliggøre en mere rationel drift af den enkelte  

 institution og dermed en bedre udnyttelse af statslige midler.
For Undervisningsministeriet medfører forslaget en række opgaver i  

 forbindelse med opstilling og udmøntning af mål og rammer for  

 institutionernes ansvar for forvaltningen af kapitalapparatet.
Der kan bl.a.  

 være behov for at fastsætte regler for institutionernes byggevirksomhed.
Omvendt vil ministeriets opgaver vedrørende behandling af konkrete  

 ansøgninger om igangsættelse af ombygninger og andre byggearbejder samt  

 indgåelse af lejemål bortfalde.
Denne administrative lettelse vil dog i nogen  

 grad blive opvejet af nye opgaver vedrørende behandling af ansøgninger om  

 hypotekbanklån.
Ministeriet vil fortsat skulle overvåge institutionernes  

 kapitalforvaltning, og administrationen af garantiordningen vil blive baseret  

 herpå.
 Spørgsmålet om institutionerne fremover vil være omfattet af  

 Budgetvejledningens sædvanlige procedurer for forelæggelse af sager om  

 lejemål, ombygninger og andre byggearbejder vil særskilt blive forelagt for  

 Finansudvalget.
 Opgaveomlægningerne og deraf følgende personaletilpasninger sker inden for  

 ministeriets samlede rammer, herunder omprioriteringer til fordel for nye  

 opgaver.
Endvidere foreslås det, jf. § 32, at staten eftergiver den rentepost, der  

 er optaget på institutionens regnskab som en passivpost.
Det drejer sig om  

 påløbne renter på statslån ydet efter 1. januar 1991. Renteposten, der er på  

 ca. 6,0 millioner kr., udgår herefter af statsregnskabet som et aktiv.  

 Renteposten vedrører alene seminarierne, idet der ikke i nævnte periode er  

 ydet statslån til andre omfattede videregående uddannelsesinstitutioner.
Forholdet til EU-retten Lovforslaget indeholder ikke EU-retlige aspekter Lovforslagets erhvervsøkonomiske og miljømæssige konsekvenser Lovforslaget forventes ikke at have erhvervsøkonomiske eller miljømæssige  

 konsekvenser.
Bemærkninger til de enkelte bestemmelser Til § 1 Følgende allerede godkendte uddannelsesinstitutioner, der er selvejende  

 institutioner, vil blive omfattet af loven:
Hospitalslaborantskolerne i København og Aarhus Den Grafiske Højskole Sløjdhøjskolen i Esbjerg Hertil kommer Danmarks Erhvervspædagogiske Læreruddannelse, der den 1.  

 januar 1997 overgår til at blive selvejende institution, jf. § 30 og  

 nedenfor.
De private selvejende seminariers forhold er i dag reguleret i lov om  

 uddannelse af lærere til folkeskolen, lov om uddannelse af pædagoger, lov om  

 uddannelse til ernærings- og husholdningsøkonom og lov om uddannelse til  

 håndarbejdslærer.
Disse love foreslås ændret, således at de bringes i  

 overensstemmelse med principperne i loven om selvejende institutioner for  

 videregående uddannelse m.v., jf. det samtidig hermed fremsatte forslag til  

 lov om ændring af uddannelseslovene på seminarieområdet.
Samtidig foreslås  

 seminariestøtteloven ophævet.
Den frie Lærerskole vil blive omfattet af dele af loven, jf. § 29, og  

 bemærkningerne hertil.
Samtidig ophæves lov om statsstøtte til den Frie  

 Lærerskole.
 Endvidere vil Lov om Den Grafiske Højskole, der regulerer denne skoles  

 forhold, blive ophævet.
Danmarks Designskole og Kunsthåndværkerskolen i Kolding er i dag  

 erhvervsskoler, jf. lov om erhvervsskoler.
Sidstnævnte har hidtil været en  

 afdeling af Kolding Tekniske Skole.
Begge skoler har fået et forhåndstilsagn  

 om, at de efter ansøgning vil kunne blive godkendt efter loven, jf. forslaget  

 til § 1, stk. 4.
 Lovforslaget retter sig således primært mod de selvejende seminarier og  

 nogle få andre lignende videregående uddannelsesinstitutioner, som skønnes at  

 være modne til at overgå til ægte og udvidet selveje med tilhørende  

 overtagelse af kapitalforvaltning og kapitalansvar m.m.
Ministeren kan godkende, at nyoprettede eller andre selvejende  

 institutioner godkendes efter loven.
Det gælder bl.a teknika, der i dag er  

 omfattet af lov om teknika.
 Godkendelse vil kunne gives, hvis ministeren skønner, at der er behov for  

 en uddannelsesinstitution af den pågældende art, jf. § 3, stk. 1.
Ministeren kan med hjemmel i §§ 1-3 godkende, at to eller flere godkendte  

 uddannelsesinstitutioner lægges sammen til en ny selvejende  

 uddannelsesinstitution efter loven.
Det kan være to selvejende institutioner  

 eller en statsinstitution og en selvejende institution, og det kan være to  

 eller flere institutioner med forskellige, godkendte uddannelsesformål.
 Institutionerne vil som hidtil kunne udbyde åben uddannelse.
 Nogle af de omfattede institutioner er rene efteruddannelsesinstitutioner.
 Som tidligere nævnt omfatter loven ikke højere uddannelsesinstitutioner,  

 og der er derfor heller ikke mulighed for at godkende nye højere  

 uddannelsesinstitutioner efter denne lov.
Særligt om Danmarks Erhvervspædagogiske Læreruddannelse bemærkes,  

 at den hidtil har været statsinstitution.
Den blev oprettet i 1969. Om  

 institutionen gælder et cirkulære af 24. november 1970.
 Institutionen ledes af en rektor, der bliver rådgivet i  

 erhvervspædagogiske læreruddannelsesspørgsmål af et uddannelsesråd.
Institutionen består af 3 afdelinger, der ligger i København, Odense og  

 Århus.
Den blev i 1991 en nettostyret virksomhed.
 Institutionen foreslås omdannet til en selvejende institution, jf. § 30,  

 stk. 2, der herved opnår en friere stilling i forhold til ministeriet,  

 samtidig med at bestyrelsen, der afløser det hidtidige uddannelsesråd, får  

 det overordnede ansvar for institutionens virksomhed.
 Bestyrelsen forventes at skulle udgøres bl.a. af repræsentanter for  

 organisationer med tilknytning til erhvervsskolerne.
 Vedtægterne vil blive drøftet med institutionen og dens brugere.
Institutionens hovedformål er at tilrettelægge og gennemføre pædagogisk  

 uddannelse af lærere til erhvervsskolerne.
Herudover gennemføres også  

 uddannelse af AMU-centrenes lærere, og lærere ansat ved organisationer,  

 erhvervsvirksomheder m.fl.
Endvidere foregår der bl.a. forsøgs- og  

 udviklingsarbejde, som også omfatter erhvervs- og  

 arbejdsmarkedsuddannelsernes udvikling.
Institutionens nuværende opgaveprofil  

 forudsættes ikke indskrænket som følge af lovforslaget.
 Danmarks Erhvervspædagogiske Læreruddannelse kan generelt påtage sig  

 opgaver, herunder brugerbetalte opgaver, der støtter varetagelsen af eller i  

 øvrigt har en naturlig sammenhæng med den ovenfor beskrevne virksomhed.
Der er behov for et lovgrundlag for Danmarks Pædagogiske Læreruddannelse,  

 herunder især for at ministeriet med hjemmel i loven kan udstede regler i  

 bekendtgørelsesform om de uddannelsesaktiviteter, hvortil staten yder  

 tilskud.
Cirkulære af 24. november 1970 om statens erhvervspædagogiske  

 læreruddannelse bortfalder ved lovens ikrafttræden.
Til § 2 Til stk. 1 Følgende statsinstitutioner vil med hjemmel i § 2 kunne blive selvejende  

 institution efter denne lov:
Statsseminarierne De sociale højskoler Terapeutskolerne Jordemoderskolen Danmarks Journalisthøjskole Danmarks Højskole for Legemsøvelser (efteru ddannelse ) Specialkursus i Husholdning i Århus ( do ) Dansk Sløjdlærerskole ( do ).
Beslutning om, at en statsinstitution overgår til selvejende institution  

 efter denne lov, vil kun blive truffet efter forhandling med institutionens  

 øverste kompetente ledelse, det vil normalt sige institutionens bestyrelse.
I  

 forbindelse med ansøgning om overgang til selveje må der foreligge udkast til  

 vedtægter, bl.a. forslag om bestyrelsessammensætning.
Den nye bestyrelse  

 udarbejder herefter de endelige vedtægter.
 Undervisning, eksamen m.v. skal følge de herom fastsatte regler for  

 uddannelsen, selv om reglerne er udstedt med hjemmel i anden lovgivning.
Overgangen til selvejende institution er endelig.
Såfremt ministeren med  

 hjemmel i § 3 tilbagekalder godkendelsen af en selvejende institution, der  

 tidligere har været statsinstitution, bliver der ikke tale om, at  

 institutionen herefter fortsætter som statsinstitution.
Institutionen kan  

 heller ikke i øvrigt vælge at vende tilbage til status som statslig  

 institution.
Til stk. 2 Reglerne for overdragelse af statsejendom tænkes kun fastsat, hvis  

 overdragelserne omfatter en grupper af institutioner.
I tilfælde af  

 overdragelse af statsejendom til en enkelt nydannet selvejende institution  

 kan overdragelsesproblemerne løses med ansøgning til  

 bevillingsmyndighederne/Folketingets Finansudvalg.
Til § 3 Ministeren vil bl.a. kunne tilbagekalde sin godkendelse, hvis dele af  

 eller hele virksomheden ikke lever op til kvalitetskravene.
Ophører  

 institutionen, kan ministeren disponere over den tiloversblevne formue til  

 uddannelsesformål, jf. § 5. Tilbagekaldelsesadgangen omfatter samtlige de af  

 loven omfattede institutioner.
Til § 4 Bestemmelsen tager sigte på en situation, hvor en institutions bestyrelse  

 - fx af økonomiske årsager - har truffet beslutning om at nedlægge en  

 institution, men hvor ministeren skønner, at der fortsat er behov for at  

 opretholde institutionen.
I sådanne tilfælde vil ministeren kunne modsætte  

 sig en nedlæggelse, og det vil i denne forbindelse kunne være aktuelt at  

 tilbyde institutionen et ekstraordinært lån eller tilskud, jf. lovforslagets  

 § 16, samt fastsætte eventuelle særlige vilkår for institutionens  

 videreførelse, herunder evt. en hel eller delvis reorganisering af  

 institutionen.
Til § 5 Bestemmelsen svarer til gældende bestemmelser i lov om den Grafiske  

 Højskole, seminariestøtteloven, lov om erhvervsskoler, lov om teknika og lov  

 om handelshøjskoler og handelshøjskoleafdelinger.
Disse lovbestemmelser, der sikrede staten dispositionsret over  

 tiloversbleven formue, blev indført pr. 1. januar 1991 med virkning for  

 formueforøgelse efter denne dato.
Efter reglen anvendes tiloversbleven formue  

 ved institutionens ophør efter undervisningsministerens bestemmelse til  

 undervisnings- og uddannelsesformål.
Dispositionsadgangen omfatter den  

 tiloversblevne formue, det vil sige formuen, der er tilbage, når samtlige  

 kreditorer er fyldestgjort, herunder eventuelle krav efter § 26, stk. 3, på  

 ventepenge/rådighedsløn og efterindtægt af løn.
For de selvejende  

 uddannelsesinstitutioner, der var godkendt før 1. januar 1991, anvendes dog  

 den pr. 31. december 1990 opgjorte nettoformue samt eventuelle gaver vedr.  

 den faste ejendom og løsøre til det formål, der er fastsat i de til enhver  

 tid gældende vedtægter.
Til § 6 Til stk. 1 Der vil blive udstedt regler om uddannelser, hvortil udgiften dækkes fuldt  

 ud ved statstilskud, jf. § 14. Regler, der udstedes om disse uddannelser i  

 medfør af § 6, stk. 1 og stk. 2, vil tillige gælde, når uddannelserne udbydes  

 som åben uddannelse.
 Der vil endvidere for de omfattede efter- og  

 videreuddannelsesinstitutioner kunne udstedes regler om uddannelser m.v.
Til stk. 2 På de institutioner, der er direkte omfattet af loven, jf. bemærkningerne  

 til § 1, er der i dag ikke uddannelser med autorisation.
Såfremt en  

 statsinstitution får mulighed for at overgå til selveje, jf. lovforslagets §  

 2, vil der være behov for reglen i stk. 2, såfremt institutionen udbyder  

 uddannelser med autorisation, fx jordemoderuddannelsen eller  

 terapeutuddannelsen.
Til stk. 3 Regler om ansættelse af ledere og lærere vil også kunne indeholde regler  

 om kvalifikationskrav til de pågældende.
 Med reglerne om kvalitetskontrol tænkes bl. a. på regler om evaluering, og  

 hvilke oplysninger ministeren kan indhente til brug herfor.
Til stk. 4 Undervisningsministeren vil som hidtil skulle godkende udbuddet af  

 uddannelser og uddannelsesretninger på institutionerne.
 I forbindelse med den udstrakte frihed for institutionerne til at  

 disponere over samfundets ressourcer er det nødvendigt at sikre, at der kan  

 foretages evaluering af de enkelte uddannelser, således at kvalitetskravene  

 overholdes.
Til § 7 De omfattede selvejende institutioner skal have vedtægter, der skal  

 godkendes af undervisningsministeren.
Vedtægterne skal som hidtil indeholde  

 regler om bl.a. bestyrelsens sammensætning, virke og opgaver, regler om  

 lederens opgaver, regler om institutionens øvrige organisation, herunder  

 eventuelle kollegiale organers faglige kompetence, regler om regnskab og  

 tegningsret samt regler om fremgangsmåden ved institutionens nedlæggelse.
 Undervisningsministeriet kan udarbejde vejledende standardvedtægter for  

 institutionerne eller for grupper af institutioner.
 Medarbejderindflydelse på arbejds- og personaleforhold via  

 samarbejdsudvalg og på anden vis fastsættes ikke i vedtægten, men fremgår af  

 særlige aftaler og regler herom.
Til § 8 Bestyrelsens sammensætning og medlemmernes antal skal fremgå af  

 institutionens vedtægt, der skal godkendes af undervisningsministeren.
Det er en forudsætning, at flertallet og formanden er udefra kommende  

 personer, der repræsenterer de uddannedes arbejdsområder eller har en særlig  

 interesse for institutionens uddannelsesformål.
Det vil være en fordel, hvis  

 de pågældende personer samtidig kom fra lokalområdet.
Det fastsættes i  

 vedtægterne, at formandens stemme er udslaggivende i tilfælde af  

 stemmelighed.
 En valgperiode på 4 år vil være normal.
Vedtægterne kan fastsætte, at det fastansatte personale og de studerende  

 kan få ret til at vælge en, eventuelt to, repræsentanter hver til  

 bestyrelsen.
Repræsentanterne har stemmeret, men må ikke deltage i  

 afstemninger, der vedrører deres personlige forhold.
 Det fastsættes i vedtægterne, at reglerne i forvaltningslovens kapitel 2  

 om inhabilitet og kapitel 8 om tavshedspligt finder anvendelse på  

 bestyrelsens og de ansattes virksomhed.
 Som hidtil vil det i vedtægterne blive fastsat, at der ved institutionens  

 nedlæggelse skal nedsættes et likvidationsudvalg til at forestå  

 likvidationen.
Til § 9 Bestyrelsen har den overordnede ledelse af hele institutionens virksomhed  

 med ansvar for institutionens samlede aktivitet.
Dette indebærer bl.a., at  

 bestyrelsen selv skal træffe alle væsentlige beslutninger om institutionens  

 forhold, herunder om låneoptagelse, langsigtede kontrakter og dispositioner  

 over institutionens bygninger, hvilket betyder en fravigelse fra  

 Finansministeriets Budgetvejlednings sædvanlige procedure for forelæggelse af  

 sager om lejemål, ombygning og andre byggearbejder, jf. bemærkningerne til §  

 18. Indgåelse af lejemål med lang uopsigelighed ventes dog fortsat at skulle  

 forelægges for Finansudvalget, i lighed med hvad der gælder for  

 erhvervsskolerne.
 Tjenestemænd, der i henhold til § 26 har opretholdt deres  

 ansættelsesforhold som statstjenestemænd, afskediges i overensstemmelse med  

 tjenestemandslovens almindelige regler.
Bestyrelsen har, bortset fra de vigtigere beslutninger, adgang til at  

 delegere kompetence til lederen.
Det forudsættes, at ansættelse og  

 afskedigelse af personer under lederniveau normalt varetages af lederen,  

 eventuelt af bestyrelsen efter indstilling fra lederen.
Til § 10 Med henblik på at have alternative reaktionsmuligheder ud over at  

 tilbagekalde godkendelsen eller trække tilskud tilbage, foreslås det, at  

 undervisningsministeren, når en bestyrelse ikke efterkommer påbud fra  

 undervisningsministeren om berigtigelse af nærmere angivne forhold, kan  

 beslutte at sætte institutionen under administration i større eller mindre  

 udstrækning og dermed fratage bestyrelsen dens opgaver eller dele heraf.
Såfremt institutionens økonomiske situation på grund af bestyrelsens  

 handlinger eller undladelser er blevet af en sådan karakter, at institutionen  

 trues af lukning, vil ministeren efter stk. 3 uden varsel omgående  

 kunne gribe ind og afsætte bestyrelsen.
Ministeren vil have mulighed for at  

 sætte institutionen under direkte administration af ministeriet, således at  

 ministeriet påtager sig ansvaret for institutionens videreførsel, indtil en  

 ny bestyrelse er nedsat.
Ministeren kan dog også benytte den i stk. 2, nr. 1  

 og 2, nævnte fremgangsmåde.
Valg af ny bestyrelse skal ske, så snart det  

 midlertidige styre har udført sin opgave.
Ministeriet træffer beslutning  

 herom.
 Anvendelsen af bemyndigelserne i § 10 udelukker ikke ministeren fra på  

 ethvert tidspunkt i forløbet at træffe beslutning om anvendelse af lovens  

 øvrige muligheder i en sådan situation, jf. bl.a. § 3, stk. 2.
 Bestemmelserne i § 10, stk. 2 og 3, forventes kun brugt i meget sjældne  

 tilfælde.
Til § 11 Lederen har over for bestyrelsen ansvaret for den daglige administrative  

 og økonomiske ledelse.
Endvidere har lederen ansvaret for undervisningen,  

 herunder undervisningens kvalitet.
Til § 12 Reglen i § 12 er alene en processuel regel, og den har derfor ingen  

 indflydelse på vurderingen af bestyrelsens erstatningsansvar, der ikke ændres  

 ved denne lov.
I Beretning 11/90 fra De af Folketinget Valgte Statsrevisorer om  

 selvejende institutioners retlige stilling påpeges det, at der bør etableres  

 lovhjemmel for ministeren til at gøre erstatningsansvar gældende over for  

 bestyrelsesmedlemmer eller andre, der har påført den selvejende institution  

 et økonomisk tab.
Efter den gældende lovgivning må det antages, at der ikke  

 er andre søgsmålsberettigede end institutionens egen bestyrelse.
 I fondslovene, der ikke gælder for de godkendte selvejende  

 uddannelsesinstitutioner, har fondsmyndigheden en hjemmel til at anlægge  

 retssag mod bestyrelsesmedlemmer m.fl.
Det foreslås på denne baggrund, at der indføres en søgsmålskompetence for  

 undervisningsministeren.
Reglen vedrører som i fondslovene alene søgsmål i  

 anledning af tab, som er påført institutionen.
Bestemmelsen kan fx benyttes, hvis bestyrelsen afviser at kræve for meget  

 udbetalt løn tilbage fra en ansat, der nægter at tilbagebetale beløbet, selv  

 om vedkommende var i ond tro med hensyn til lønnens størrelse.
Herved påføres  

 den selvejende institution et tab.
Undervisningsministeren vurderer på baggrund af tabets størrelse og  

 bestyrelsens eller andres adfærd, om søgsmål skal anlægges i det enkelte  

 tilfælde.
Søgsmålsadgangen tænkes normalt kun anvendt i grovere tilfælde.  

 Ministeren kan anlægge retssag mod enkelte medlemmer af bestyrelsen eller den  

 samlede bestyrelse, afhængig af sagens karakter.
Lovbestemmelsen dækker ikke tilfælde, hvor udenforstående eller ansatte  

 har lidt et tab på grund af institutionens adfærd.
Disse personer vil  

 naturligvis som hidtil selv kunne rejse krav over for den ansvarlige.
Ansvarsgrundlaget Forslaget indebærer, som nævnt ovenfor, ikke en skærpelse af  

 bestyrelsesmedlemmers ansvars- og hæftelsesforhold . For  

 bestyrelsesmedlemmer gælder som hidtil dansk rets almindelige  

 erstatningsregler, men de hæfter i øvrigt ikke personligt for institutionens  

 økonomiske forpligtelser.
Finansministeriets beretning fra 1989 fra arbejdsgruppen vedrørende  

 selvejende institutioner behandlede bl.a. spørgsmålet om  

 bestyrelsesmedlemmers erstatningsansvar i forbindelse med ledelsen af en  

 selvejende institution.
Det bemærkedes, at der ikke i lovgivningen er fastsat  

 generelle regler herom.
Derimod findes i aktie- og anpartselskabslovgivningen  

 samt i fondslovgivningen særlige regler om ledelsesansvaret, som i det  

 væsentlige er udtryk for almindelige retsgrundsætninger om ansvar efter dansk  

 rets almindelige erstatningsregel (culpareglen).
Arbejdsgruppen konstaterede, at spørgsmålet om bestyrelsesmedlemmers  

 ansvar for ledelsen af en selvejende institution (uden for fondslovenes  

 område) kun er sparsomt behandlet i den juridiske litteratur, og at der  

 heller ikke findes større retspraksis på området.
Arbejdsgruppen mente dog at  

 kunne konkludere, at bestyrelsesmedlemmer (samt direktører og revisorer) for  

 selvejende institutioner kan pålægges ansvar efter culpareglen.
Arbejdsgruppen anførte, at der er en klar tendens til at skærpe kravene  

 til forsvarlig handlemåde, når der er tale om personer, der udfører et  

 erhverv.
Kravene til en selvejende institutions direktør eller revisor vil  

 således efter arbejdsgruppens opfattelse være strengere end kravene til den,  

 som er indtrådt i bestyrelsen for - måske af mere idealistiske grunde - at  

 medvirke til at fremme institutionens almennyttige formål.
Gruppen fandt  

 grund til at antage, at domstolene vil fastholde et ret mildt ansvar for  

 bestyrelsesmedlemmer i selvejende institutioner, medmindre der er handlet  

 uhæderligt.
Til § 13 Institutionernes dispositionsret slås her fast.
Dette indebærer bl.a., at  

 tilskuddene ydes som bloktilskud, herunder ydes uden opdeling i lønudgifter  

 og andre udgifter og uden personalerammer.
 Institutionerne får herved udvidet mulighed for selvstændigt at disponere  

 over de samlede tilskud.
Opsparede tilskud skal ikke søges overført på forslag til tillægsbevilling  

 for finansåret.
Institutionerne kan således selv opspare tilskud til  

 anvendelse i følgende finansår, fx opsparing med henblik på investeringer i  

 udstyr m.v.
Det er en betingelse, at dispositionerne foretages inden for rammerne af  

 de i medfør af loven fastsatte regler.
Det er herunder en betingelse, at  

 uddannelserne, hvortil tilskud er ydet, gennemføres i overensstemmelse med  

 fastsatte regler og krav.
Til § 14 Til stk. 1 og 2 Statens tilskud til institutionernes driftsudgifter vil blive givet som et  

 bloktilskud til den enkelte institution og vil efter forslaget bestå af et  

 fast grundtilskud, et tilskud til de direkte undervisningsudgifter og et  

 tilskud til de såkaldte fællesudgifter, d.v.s. til ledelse, administration og  

 bygningsdrift m.v., herunder ejendomsskatter.
Tilskuddene til undervisnings-  

 og fællesudgifter beregnes efter taxameterprincippet, d.v.s. som et tilskud  

 pr. årsstuderende, der fastsættes på de årlige finanslove.
Grundtilskuddet  

 vil være fælles for alle institutioner, dog således, at det vil være muligt  

 at yde et mindre grundtilskud til helt små institutioner.
I forbindelse med  

 indførelse af bygningstaxameterordningen forventes grundtilskuddene forøget.
Institutionerne kan som hidtil opkræve deltagerbetaling for  

 rådgivningsvirksomhed, kurser og lignende ikke-tilskudsberettigede  

 aktiviteter.
For åben uddannelse gælder reglerne i lov om åben uddannelse,  

 herunder vedrørende deltagerbetaling.
Til stk. 3 Ud over tilskud efter stk. 1 og 2, vil der kunne ydes tilskud til anden  

 virksomhed, fx til udviklings- og forsøgsvirksomhed.
 I lov om Den Grafiske Højskole, der foreslås ophævet, jf. § 31, er der i  

 dag hjemmel til, at Den Grafiske Højskole foretager forsknings- og  

 udviklingsarbejde i tilknytning til skolens undervisning eller rådgivning.  

 Det er ikke med nærværende lovforslag hensigten at ændre dette.
For tiden modtager Den Grafiske Højskole ca. 4,0 mio. kr. hertil.
Der vil  

 med hjemmel i stk. 3 fortsat kunne ydes tilskud til Højskolens aktiviteter.
Til stk. 4 Tilskud ydes som taxametertilskud pr. årsstuderende ud fra faste takster,  

 der søges harmoniseret med tilsvarende takster for øvrige videregående  

 uddannelser og uddannelser på erhvervsskolerne.
Overgangen til  

 bygningstaxameter vil ske på grundlag af erfaringerne med bl.a.  

 erhvervsskolernes bygningstaxameter og efter forhandlinger med  

 institutionernes organisationer m.fl.
Disse forhandlinger er indledt.
 Formålet med bygningstaxameteret er, at investeringsstyringen i videst  

 muligt omfang decentraliseres til den enkelte uddannelsesinstitution, der  

 herefter får det fulde finansieringsansvar med tilsvarende  

 beslutningskompetence for al vedligeholdelse, reinvestering og  

 nyinvesteringer samt indgåelse og administration af lejemål og  

 realkreditbelåning, jf. dog bemærkningerne til § 9. Det samlede kapitalansvar  

 kan på denne måde i meget stor udstrækning overdrages til den enkelte  

 bestyrelse.
Taksterne pr. årsstuderende tænkes fastsat på grundlag af arealnormer pr.  

 årsstuderende, nyopførelsespriser og levetider for de typer byggeri, der  

 anvendes til de forskellige uddannelser.
Endvidere vil taksterne indeholde et  

 element til dækning af en nærmere fastsat fremmedkapitalforrentning.
Tidspunktet for indførelse af bygningstaxameter fastsættes af  

 undervisningsministeren for hvert institutionsområde for sig.
Ordningen  

 tænkes i første omgang indført for de selvejende seminarier, idet den  

 konkrete udformning af ordningen sker efter forhandling med seminarierne og  

 Finansministeriet, jf. stk. 7. I den konkrete udformning af ordningen  

 inddrages resultater af igangværende (januar 1996) analyse af  

 bygningskapacitet til uddannelsesformål.
 Danmarks Designskole, Kunsthåndværkerskolen i Kolding og Den frie  

 Lærerskole modtager allerede bygningstaxametertilskud og bevarer denne  

 ordning, når de overgår til at blive omfattet af denne lov.
Til stk. 5 Til institutioner, hvis samlede lejede bygningsareal udgør mere end en  

 fastsat procentdel af det samlede bygningsareal, kan der ydes et særligt  

 tilskud.
Tilskuddet ydes kun for den del af det lejede bygningsareal, der  

 overstiger denne procentdel.
Det særlige tilskud svarer til en forrentning  

 med markedsrenten af den til det lejede areal hørende grundværdi.  

 Grundværdien fastsættes med udgangspunkt i den offentlige vurdering som en  

 gennemsnitlig grundværdi pr. m2 for det område, skolen er beliggende i.
Til stk. 7 Uanset den dispositionsfrihed på bygningsområdet, der er beskrevet i  

 bemærkningerne til stk. 4, kan ministeren pålægge institutionerne at stille  

 eventuel overskydende lokalekapacitet til rådighed for andre  

 statsfinansierede uddannelsesinstitutioner, hvis der opstår et akut og  

 udækket lokalebehov.
Den gældende seminarielov indeholder allerede hjemmel  

 for ministeren til at pålægge de private seminarier at stille lokaler og  

 udendørsanlæg til rådighed for andre uddannelsesformål.
Til stk. 8 Beslutningen om udskydelse af planlagt byggeri vil naturligvis blive  

 truffet under hensyn til helt akutte behov for etablering af  

 undervisningslokaler til andre akutte behov.
Udsættelsen vil være  

 tidsbegrænset og ske med udgangspunkt i den gældende regulering af statsligt  

 byggeri.
Til § 15 Staten har hidtil ydet afdragsfrie lån til byggeri.
Indtil 1. januar 1991  

 var lånene tillige rentefrie.
Siden 1991 er der kun ydet statslån til de  

 selvejende uddannelsesinstitutioner til finansiering af mindre byggearbejder,  

 og disse lån forrentes med den til enhver tid fastsatte officielle diskonto.  

 Der sker ingen renteindbetaling, men værditilskrivningen optages i  

 institutionens regnskab som en passivpost, der forfalder til betaling sammen  

 med statslånet.
Statens rentekrav står dog tilbage for øvrige krav mod  

 institutionen.
Det har i praksis vist sig, at visse institutioner på grund af denne  

 rentepost har haft svært ved at overbevise især kreditforeninger om  

 institutionernes kreditværdighed.
Denne virkning af rentereglen har ikke  

 været tilsigtet, og det foreslås derfor, at reglen ophæves, jf. forslagets §  

 32. Staten har på anden måde sikret sig dispositionsret over restformuen i  

 tilfælde af institutionens ophør.
Samtidig foreslås det, at allerede påløbne  

 renter eftergives, og der vil ikke fremover blive tilskrevet renter af de  

 pågældende lån.
Lånene består med de i øvrigt aftalte lånevilkår.
Efter lovforslaget vil der ikke længere kunne ydes afdragsfrie statslån,  

 men institutionerne vil få mulighed for at optage lån i Kongeriget Danmarks  

 Hypotekbank og Finansforvaltning til delvis finansiering af nybyggeri og om-  

 og tilbygning med garanti stillet af Undervisningsministeriet.
Ordningen  

 forudsættes at svare til den ordning, der allerede er indført for  

 erhvervsskoler og frie kostskoler, jf.
Undervisningsministeriets  

 bekendtgørelse nr. 637 af 20. juli 1995 om garantistillelse for lån optaget i  

 Kongeriget Danmarks Hypotekbank og Finansforvaltning.
Låneandelen og garantiernes omfang fastsættes på de årlige finanslove.
I  

 særlige tilfælde kan der også ydes garanti for lån til erhvervelse af fast  

 ejendom.
Lånene forrentes med en periodevis fastlagt rente, idet de generelle  

 vilkår for afdrag fastsættes af finansministeren efter forhandling med  

 undervisningsministeren.
Garantien ydes som selvskyldnerkaution for alle ydelser på lånene inkl.  

 administrationstillæg og garantigebyr til Hypotekbanken.
Det vil være et  

 vilkår for garantistillelsen, at lånene sikres ved pant i institutionens  

 faste ejendom.
Garantien ydes dog kun, hvis udgiften står i rimeligt forhold til  

 institutionens indtægtsgrundlag og samlede økonomi, herunder  

 låneforpligtelser i øvrigt og bygningstaxametertilskud.  

 Undervisningsministeriet opstiller et sæt objektive, forretningsmæssige  

 kriterier for garantistillelsen, således at der ikke bliver tale om  

 overinvesteringer i forhold til f.eks. antal årselever m.v.
Dette skal ses i  

 modsætning til den vurdering, som realkreditinstitutter m.v. typisk anlægger  

 som grundlag for belåning, nemlig markedsværdien af bygningerne i en  

 tvangssalgssituation.
Denne vurdering har i mange tilfælde gjort det  

 vanskeligt for institutioner at opnå nødvendig og tilstrækkelig  

 realkreditbelåning.
Formålet med garantistillelsen er ikke, at lån i Hypotekbanken skal  

 erstatte realkreditlån, men derimod supplere en sådan belåning.
Det vil  

 fortsat være en forudsætning, at institutionen, afhængigt af dens muligheder  

 for egenfinansiering, optager realkreditlån til finansiering af  

 nyinvesteringer.
Den maksimale andel af byggeudgifterne, som Undervisningsministeriet kan  

 garantere for ved lån i Hypotekbanken, fikseres ikke i loven, men fastlægges  

 på de årlige finanslove, da der kan være behov for en vis fleksibilitet.
Det  

 forudsættes, at låneandelen for Hypotekbanklånene fastlægges således, at  

 realkreditlån, afhængigt af egenfinansieringen, fortsat udgør størstedelen af  

 belåningen.
Til § 16 Lån eller tilskud til institutioner, der er kommet i en særlig vanskelig  

 situation, kan bl.a. betinges af, at institutionen nedlægger  

 uddannelsesaktiviteter, fx på grund af for lav søgning.
Til § 17 Princippet er, at institutionerne selv bestemmer, hvem og hvor mange  

 studerende, evt. inden for en given pladsramme, de vil optage.
 Der er imidlertid hjemmel for ministeren til at fravige dette princip ved  

 at fastsætte minimumstal for at sikre, at kapaciteten - herunder  

 bygningskapaciteten - kan udnyttes.
 Hjemlen til at kunne fastsætte maksimumstal giver mulighed for, at der kan  

 fastsættes en maksimal samlet pladsramme, eller at der kan fastsættes et  

 maksimalt optagelsestal for den enkelte uddannelse eller uddannelsesretning.  

 Et maksimumstal for den enkelte uddannelse kan bl.a. være begrundet i, at  

 uddannelsen ikke skønnes at leve op til de kvalitetsmæssige krav, der stilles  

 efter uddannelsesreglerne, men kan også fastsættes af økonomiske og eller  

 beskæftigelsesmæssige grunde.
Til § 18 Det er i Finansministeriets Budgetvejledning forudsat, at  

 Budgetvejledningen normalt gælder for selvejende institutioner, der modtager  

 mere end 50% i offentlige tilskud.
Undervisningsministeren vil efter forhandling med finansministeren i  

 henhold til den foreslåede bestemmelse kunne fastsætte nærmere regler om  

 institutionernes budget- og bevillingssystem, og der vil herunder, efter  

 forelæggelse af spørgsmålet for Finansudvalget, kunne fastlægges fravigelser  

 fra Finansministeriets Budgetvejledning under hensyntagen til  

 institutionernes særlige forhold, herunder de nye økonomiske frihedsgrader.  

 Spørgsmålet, om institutionerne fremover vil være omfattet af  

 Budgetvejledningens sædvanlige procedurer for forelæggelse af sager om  

 lejemål, ombygninger og andre byggearbejder, vil særskilt blive forelagt for  

 Finansudvalget.
Endvidere vil det være muligt at fastlægge omfanget af  

 institutionernes pligt til at anvende udliciteringsreglerne efter  

 Finansministeriets cirkulære om udlicitering af statslige drifts- og  

 anlægsopgaver.
I denne forbindelse bemærkes, at institutionerne er omfattet  

 af EF-direktivet fra 1993 om tjenesteydelser, der bl.a regulerer det  

 offentliges udbud af større tjenesteydelser m.v.
Til § 19 Hensigten med overgangsordningen er at give institutionerne tid til at  

 foretage den fornødne økonomiske og bygningsmæssige tilpasning til overgangen  

 til kapitaltaxameteret.
Det forudsættes, at overgangstilskuddene i hele  

 perioden kan fastlægges ved ordningens indførelse.
Til § 20 Bestemmelserne i stk. 2 og 3 svarer til gældende bestemmelser for bl.a.  

 seminarier og erhvervsskoler.
Der kan endvidere henvises til det samtidig  

 hermed fremsatte lovforslag om ændring af forskellige pensionsbestemmelser.
Til § 21 Det faktiske antal årsstuderende vil være den væsentligste del af  

 Undervisningsministeriets regulering af tilskudsudbetalinger, herunder evt.  

 tilbageholdelse eller tilbagebetaling.
Også andre overtrådte vilkår vil kunne  

 udløse krav om tilbagebetaling og tilbageholdelse af tilskud.
Tilsvarende  

 gælder ved overtrædelse af loven i øvrigt.
Tilskud kan endvidere udelukkes  

 for en periode; ved grovere overtrædelser bør det overvejes at trække  

 godkendelsen tilbage, jf. § 3.
TIl § 22 Med henblik på fx opgørelse af årsstuderende som grundlag for tilskud og  

 studieaktivitetskontrol som grundlag for uddannelsesstøtte kan  

 undervisningsministeren stille krav om, at institutionerne anvender visse  

 fælles administrative systemer, herunder til regnskabsaflæggelse mv.
Til § 23 Decentraliseringen til institutionerne af det økonomiske ansvar skaber  

 behov for at præcisere institutionernes ansvar for forvaltningen af  

 kapitalapparatet.
 Forslaget beskriver målsætningen for bestyrelsens økonomiske forvaltning.  

 Den omfatter alle økonomiske dispositioner fra beskedne enkeltstående  

 driftsdispositioner til omfattende, langsigtede kapitaldispositioner, som  

 investering i fast ejendom eller salg samt indgåelse af lejekontrakter.
 Når målsætningen er sat i relation til institutionens formål og derved de  

 overordnede hensyn til varetagelse af institutionens uddannelser, skal der  

 ved forvaltningen af institutionens midler tages langsigtede  

 uddannelseshensyn og ikke blot hensyn til de i øjeblikket værende brugere,  

 uddannelsessøgende og ansatte.
 I forbindelse med institutionernes overtagelse af kapitalforvaltningen vil  

 det stille krav til planlægning og langsigtet disponering.
 Når bestyrelsen skal varetage de overordnede hensyn for uddannelserne,  

 skal det ske i overensstemmelse med den gældende lovgivning og den  

 administrative regulering af det offentliges økonomiske forvaltning.
 Anbringelse i udenlandske værdipapirer, bortset fra aktier, må kun ske i  

 værdipapirer, udstedt i andre lande inden for De Europæiske Fællesskaber, og  

 kun såfremt værdipapirerne giver samme sikkerhed som de værdipapirer, der er  

 nævnt i stk. 4, nr. 1 og 2.
Det forudsættes, at undervisningsministeren efter forhandling med  

 boligministeren kan fastsætte nærmere regler om institutionens  

 byggevirksomhed.
Der skabes herved mulighed for at fastsætte regler, der  

 etablerer de nødvendige rammer for institutionernes nye selvstændige ansvar  

 vedr. bygninger mv., samtidig med, at der fortsat sikres en betryggende  

 offentlig indsigt med institutionernes forvaltning af bygningerne.
Institutionens byggevirksomhed skal tilrettelægges og gennemføres efter  

 principper svarende til den ordning, der er tilvejebragt ved lov nr. 228 af  

 19. maj 1971 om Statens Byggevirksomhed samt de i henhold til loven udstedte  

 retningslinier.
For regulering af det statslige byggeri har Boligministeriet  

 udstedt en række cirkulærer, bl.a.
Byggestyrelsens cirkulære af 14. juni 1989  

 om Bygge- og Anlægsarbejder (udbudscirkulæret), Bygge- og Boligstyrelsens  

 bekendtgørelse nr. 441 af 18. juli 1990 om 5-årseftersyn, Bygge- og  

 Boligstyrelsens cirkulære af 10. oktober 1991 om pris og tid på bygge- og  

 anlægsarbejder.
 Bestyrelsen vil være ansvarlig for, at der udpeges en sagkyndig  

 (tilsynsførende) til at forestå et årligt vedligeholdelsessyn, og for, at der  

 udarbejdes en flerårig vedligeholdsplan.
 Bestemmelsen muliggør en tilpasning af den offentlige regulering af  

 byggevirksomhed, jf. lov nr. 228 af 19. maj 1971 om Statens byggevirksomhed  

 med de selveje- og decentraliseringsprincipper, der gælder for  

 institutionerne.
 Endvidere kan man tilpasse de cirkulærer og bekendtgørelser, der med  

 hjemmel i ovennævnte lov detailregulerer den offentlige byggevirksomhed, til  

 institutionens forhold.
Til § 24 Forslaget indebærer, at institutionernes regnskaber som hidtil skal  

 revideres af Rigsrevisionen i henhold til rigsrevisorlovens § 2, stk. 1, og  

 derudover af en statsautoriseret eller registreret revisor (skolerevisor).  

 Der bliver ikke hermed tale om dobbeltrevision, idet skolerevisionens primære  

 opgaver i relation til institutionens bestyrelse og ministeriet ikke er de  

 samme som de, Rigsrevisionen hidtil har varetaget.
Begrundelsen for at  

 indføre skolerevision er, at der med dette lovforslag pålægges  

 institutionernes bestyrelser et væsentligt forøget, selvstændigt ansvar og en  

 tilsvarende udvidet beslutningskompetence.
Dette betyder, at der må stilles  

 krav om en ekstern revision, som er målrettet en ægte selvejende institutions  

 behov.Det drejer sig dels om løbende gennemgang og kontrol af regnskaberne  

 (controller-funktionen), dels om den rådgivning og vejledning af bestyrelsen  

 i økonomiske og andre spørgsmål, som er en væsentlig del af skolerevisionens  

 rolle på andre uddannelsesområder.
En tilfredsstillende løsning af disse  

 opgaver forudsætter en skolerevision, som kan indgå i en tæt og hyppig dialog  

 med institutionens bestyrelse og administration.
Ministeriet må ligeledes kræve en løbende gennemgang og kontrol af  

 regnskaberne, herunder ikke mindst kontrol af institutionens  

 tilskudsgrundlag.
Skolerevisionens controller-funktion er sammen med de  

 årsregnskabsaflæggelser, som lovforslaget indebærer, og som indsendes til  

 ministeriet i form af revisionsprotokollater samt revisorerklæringer om  

 tilskudsgrundlaget, en væsentlig forudsætning for, at ministeriet kan  

 varetage tilsynet med institutionerne på betryggende måde.
Skolerevisionens  

 ansvar over for bestyrelsen og ministeriet begrænses ikke af det forhold, at  

 Rigsrevisionen reviderer institutionernes regnskaber i henhold til  

 rigsrevisorloven, ligesom Rigsrevisionens eventuelle bemærkninger m.v. til  

 institutionens regnskaber ikke kan fritage skolerevisionen for ansvar.  

 Rigsrevisionen bevarer det overordnede revisionsmæssige ansvar.
 I kapitalregnskabet angives tilvækst, fradrag og anden ændring af skolens  

 kapitalapparat (ejendomme, udstyr, inventar og indretning mv). Ved væsentlige  

 ændringer af kapitalapparatet redegør bestyrelsen for baggrunden for  

 ændringen.
Til § 25 Bestemmelsen fastlægger rammerne for undervisningsministerens indgriben  

 over for lovovertrædelser eller andre uacceptable forhold i forbindelse med  

 forvaltningen af den enkelte institutions midler.
De nævnte forhold kan være  

 kommet til ministerens kundskab gennem revisionsberetningen, og ministeren  

 skal tage initiativ til at sikre en genoprettelse af en lovlig og forsvarlig  

 forvaltning, hvis revisionen giver anledning hertil, og dette ikke allerede  

 er sket ved bestyrelsens foranstaltning.
 Disse retningslinier skal også gælde i tilfælde af, at  

 undervisningsministeren på anden måde bliver gjort bekendt med de nævnte  

 forhold.
 Undervisningsministeren vurderer endvidere, om de nævnte forhold giver  

 anledning til at iværksætte foranstaltninger bl.a. efter bestemmelserne i §  

 10, stk. 2, og § 21.
Til § 26 Forslaget har til formål at afskære adgangen til afsked med ventepenge,  

 rådighedsløn eller pension for tjenestemænd ved statsinstitutioner i  

 forbindelse med, at institutionerne overgår til at blive selvejende.
 Tjenestemænd, der måtte ønske det, har mulighed for at søge overgang til  

 ansættelse efter de for den pågældende institution gældende  

 ansættelsesregler, ligesom de kan søge overgang til ansættelse i  

 forfremmelsesstillinger efter disse regler.
 For de tjenestemænd, der ikke overgår til ansættelse ved institutionen,  

 indebærer bestemmelsen ikke en forringelse af ansættelsesvilkårene som  

 tjenestemand.
Til § 27 Ved udbud af ikke-tilskudsberettigede uddannelsesaktiviteter må  

 institutionerne ikke påføre private udbydere ubillig konkurrence.
Det en  

 betingelse, at institutionerne på dette område følger regler, der svarer til  

 Budgetvejledningens regler vedr. indtægtsdækket virksomhed, jf. forslagets §  

 18. For så vidt angår åben uddannelse henvises til lov om åben uddannelse.
Til § 28 Med bestemmelserne gives der hjemmel for ministeren til oprettelse af et  

 klagenævn.
Samtidig præciseres det, at retlige spørgsmål ved afgørelser om en  

 studerendes retsstilling altid kan indbringes for ministeren.
 Der vil blive fastsat en særlig klagefrist med hensyn til klager til  

 ministeriet og det særlige klagenævn.
Til § 29 Den frie Lærerskole uddanner lærere til friskoler, højskoler og  

 efterskoler.
Uddannelsen afsluttes uden eksamen, og det  

 undervisningsministerielle tilsyn er stærkt begrænset.
Uddannelsen er 5-årig,  

 heraf et års lønnet praktik.
Undervisningsplanen bliver til ved et samarbejde  

 mellem skolens bestyrelse, forstander, lærere og elever.
Skolen er en selvejende institution, hvis vedtægter (fundats) godkendes af  

 undervisningsministeren.
Ansvaret for den frie Lærerskoles ledelse påhviler  

 skolens tillidsmandskreds og styrelse.
Den frie Lærerskole får mulighed for at bevare sin nuværende styreform  

 eller overgå til denne lovs ordning.
Undervisningsministeren skal som hidtil  

 godkende vedtægterne.
Efter den hidtidige lov om statsstøtte til Den Frie Lærerskole  

 (lovbekendtgørelse nr. 678 af 29. juli 1992 ) yder staten støtte til skolen  

 efter reglerne i skolestøtteloven.
Undervisningsministeren kan dog fravige  

 disse regler under hensyn til skolens særlige forhold, herunder efter  

 forhandling med skolen fastsætte særlige begrænsninger af støttegrundlaget.  

 Tilskudddet er indtil 1. januar 1994 blevet ydet med 85 pct. af skolens  

 godkendte ejendomsudgifter (kapitaludgifter) og med 85 pct. af skolens øvrige  

 driftsudgifter, dog maksimalt i forhold til de private seminariers  

 tilsvarende gennemsnitlige driftsudgifter pr. lærerstuderende.
Herudover har  

 eleverne modtaget stipendier fra SU som tilskud til dækning af  

 undervisningsafgiften.
I konsekvens af skolestøttelovens ophævelse pr. 1. januar 1994 og af  

 flerårsaftalens principper om takstmæssigt fastsatte bevillinger til de  

 videregående uddannelsesinstitutioner blev tilskuddet til Den frie Lærerskole  

 fra 1. januar 1994 omlagt således, at det svarer til driftsbevillingerne til  

 lærerseminarierne.
Tilskuddet ydedes i 1995 med et grundtilskud på 1 mio.  

 kr., et tilskud til undervisnings- og fællesudgifter på 40.500 kr. pr.  

 årselev og et tilskud til kapitaludgifter på 6.000 kr. pr. årselev samt et  

 særligt momstilskud på 6 pct. af de øvrige tilskud.
Tilskuddet til  

 kapitaludgifter ydes dog alene for elever optaget efter 1. august 1994.  

 Omlægningen forudsætter, at det særlige SU-stipendium til dækning af  

 undervisningsafgift bortfalder for elever optaget efter 1. august 1994, og at  

 skolepengene for disse elever nedsættes med ca. 45 pct.
Skolen har for tiden  

 ca. 200 årselever.
 For Den frie Lærerskole er der indført tilskud til kapitaludgifter med  

 virkning for elever, der er optaget efter den 1. august 1994.
 Der kan endvidere henvises til det samtidig hermed fremsatte lovforslag om  

 ændring af forskellige pensionsbestemmelser.
Til § 30 Loven træder i kraft den 1. januar 1997, idet tidspunktet for ikrafttræden  

 af de særlige regler om bygningstaxameter og adgangen til hypotekbanklån  

 fastsættes af undervisningsministeren for de enkelte institutionsområder for  

 sig.
Indtil da modtager institutionerne bygningstilskud og lån i  

 overensstemmelse med hidtil gældende regler.
Danmarks Designskole,  

 Kunsthåndværkerskolen i Kolding og Den Frie Lærerskole har dog allerede  

 bygningstaxameter og bevarer denne ordning samt opnår adgang til  

 Hypotekbanklån ved lovens ikrafttræden.
Til § 32 Staten har hidtil ydet afdragsfrie lån til om- og tilbygning, nybyggeri  

 m.v.
Indtil 1. januar 1991 var lånene tillige rentefrie.
Siden 1991 forrentes  

 lån til de selvejende uddannelsesinstitutioner med den til enhver tid  

 fastsatte officielle diskonto.
Der sker ingen renteindbetaling, men  

 værditilskrivningen optages i institutionens regnskab som en passivpost, der  

 forfalder til betaling sammen med statslånet.
Statens rentekrav står dog  

 tilbage for øvrige krav mod institutionsformuen, og det kan heller ikke gøres  

 gældende i den pr. 31. december 1990 opgjorte nettoformue.
Det har i praksis vist sig, at visse institutioner på grund af denne  

 rentepost har haft svært ved at overbevise især kreditforeninger om  

 institutionens kreditværdighed.
Denne virkning af rentereglen har ikke været  

 tilsigtet.
Da staten som nævnt i § 5 og bemærkningerne hertil på anden måde har  

 sikret sig dispositionsret over restformuen i tilfælde af institutionens  

 ophør, foreslås det samtidig, at allerede påløbne renter eftergives, jf  

 forslagets § 32, ligesom der ikke fremover vil blive tilskrevet renter på lån  

 optaget i medfør af lov nr. 281 af 2. maj 1990 om ændring af forskellige love  

 om selvejende uddannelsesinstitutioner.
Institutionen får herved en  

 formuetilvækst med virkning fra lovens ikrafttræden.
Statslån ydet i medfør  

 af hidtil gældende lovgivning opretholdes i øvrigt.
Til § 33 Institutioner, der er omfattet af lovforslaget, har hidtil haft ret til at  

 overføre uforbrugte bevillinger til efterfølgende finansår.
Denne  

 akkumulerede beholdning har institutionerne kunnet anvende løbende og trække  

 af statskassen, når de ønskede at gøre anvendelse af midlerne.
Der er både  

 tale om nettostyrede virksomheder og institutioner med driftsbevilling.
Ved overgang til ægte selvejende institutioner, er det hensigten, jf. §  

 23, at institutionerne selv forvalter sine tilskudsmidler, herunder  

 uforbrugte beholdninger fra tidligere finansår.
Ved overgangen til ægte  

 selvejende institution pr. 1. januar 1997 overføres den opsparede beholdning  

 til den enkelte institution efter efter reglerne i forslaget til § 33.
 Såfremt en institution som nævnt i stk. 3 overgår til selvejende  

 institution efter loven i 2. halvår af et kalenderår, vil acontoudbetalingen  

 kunne ske umiddelbart efter overgangen.
Til § 34 Inventar og udstyr, der efter de hidtil gældende regler har været  

 statsejet og statsfinansieret, overgår til institutionens ejendom.  

 Institutionen er forpligtet til at sikre videreførelsen af en forsvarlig  

 standard af udstyr og inventar m.v. ved uddannelserne inden for de årlige  

 tilskud og lån, der ydes til formålet, jf. også reglen i § 23, stk. 2.
Bilag 1 Undervisnings- og Forskningsministeriets lovbekendtgørelse nr. 676 af 29.  

 juli 1992 Bekendtgørelse af lov om Den Grafiske Højskole Herved bekendtgøres lov om Den Grafiske Højskole, jf. lovbekendtgørelse  

 nr. 543 af 12. juli 1990, med de ændringer, der følger af § 10 i lov nr. 352  

 af 14. maj 1992.
§ 1. Den Grafiske Højskole er en selvejende institution, som har  

 til opgave inden for den grafiske industri og den grafiske  

 kommunikationsindustris fagområder 1) at give alsidig undervisning af teknisk, økonomisk og humanistisk art.
2) at yde rådgivning og 3) at foretage forsknings- og udviklingsarbejde i tilknytning til  

 undervisning eller rådgivning.
 § 2. Undervisnings- og forskningsministeren fastsætter nærmere  

 regler om adgangsbetingelser for de studerende og om undervisning og prøver.  

 Ministeren kan fastsætte regler om antallet af studerende.
 § 3. Højskolen ledes af en bestyrelse, hvori såvel arbejdsgivere  

 som arbejdstagere inden for den grafiske industri og den grafiske  

 kommunikationsindustri samt højskolens personale skal være repræsenteret.
 Stk. 2. Den daglige ledelse varetages af en rektor, der ansættes  

 af bestyrelsen.
 Stk. 3. Undervisnings- og forskningsministeren kan fastsætte  

 nærmere regler om højskolens organisation og godkender dens vedtægter.
§ 4. Udgifterne til driften af højskolen afholdes af staten.
Det  

 er en betingelse, at tilvækst i formuen hidrørende fra perioden efter 1.  

 januar 1991, bortset fra de i § 4 a, stk. 2, nævnte gaver, i tilfælde af  

 skolens ophør anvendes til undervisnings- og uddannelsesformål efter  

 undervisnings- og forskningsministerens bestemmelse.
 Stk. 2. Udstyr og inventar til brug for højskolen kan stilles til  

 rådighed af staten.
Stk. 3. Staten kan yde højskolen afdragsfri lån til opførelse,  

 ombygning eller køb af bygninger.
Lånene forrentes med den til enhver tid  

 fastsatte officielle diskonto.
Renten tilskrives en gang om året.
Der sker  

 ingen renteindbetaling, men værditilskrivningen optages i institutionens  

 regnskab som en passivpost og forfalder til betaling sammen med statslånet.  

 Rentetilskrivningen skal dog respektere formueanvendelsen efter § 4 a, stk.  

 2. Der kan desuden ydes tilskud til indretning af lejede lokaler.
 Stk. 4. Undervisnings- og forskningsministeren kan fastsætte  

 nærmere regler om ydelserne til højskolen efter stk. 1-3, om opgørelsen af  

 formuen efter stk. 1 og om rentetilskrivning m.v. efter stk. 3.
§ 4 a.
I tilfælde af højskolens ophør anvendes tiloversbleven  

 formue til undervisnings- og uddannelsesformål efter undervisnings- og  

 forskningsministerens bestemmelse, jf. dog stk. 2.
 Stk. 2. Hvis der er dækning i den tiloversblevne formue, anvendes  

 højskolens nettoformue opgjort pr. 31. december 1990 samt gaver skænket efter  

 1. januar 1991 i form af løsøre, fast ejendom og anlægstilskud til fast  

 ejendom til de formål, der er fastsat i de til enhver tid gældende vedtægter.
 § 5. Undervisnings- og forskningsministeren kan fastsætte nærmere  

 regler om løn- og ansættelsesforhold for højskolens personale.
 § 6. Efter regler, der fastsættes af undervisnings- og  

 forskningsministeren, kan højskolen opkræve betaling for  

 rådgivningsvirksomhed og kurser.
 § 7. Højskolen har eneret på betegnelsen Den Grafiske Højskole.
Stk. 2. Den, der uberettiget anvender den i stk. 1 nævnte  

 betegnelse, straffes med bøde.
Er lovovertrædelsen begået af et aktieselskab,  

 andelsselskab el.lign., kan bødeansvar pålægges virksomheden som sådan.
§ 7 a.
Efter nærmere regler fastsat af undervisnings- og  

 forskningsministeren kan klager over højskolens afgørelser indbringes for  

 ministeren.
 § 8. Loven har virkning fra den 1. april 1977, jf. dog stk. 2 og  

 3.
 Stk. 2. (Overgangsbestemmelse, udeladt).
 Stk. 3. Højskolens virksomhed finder sted efter de hidtil gældende  

 retningslinjer, indtil undervisnings- og forskningsministeren har godkendt  

 nye vedtægter for højskolen og fastsat bestemmelser efter § 2, § 3, stk. 3, §  

 4, stk. 4, og §§ 5 og 6.
 § 9. Loven gælder ikke for Færøerne og Grønland.
 Lov nr. 217 af 23. april 1986, hvis § 12 har medført indsættelse af § 7 a,  

 trådte i kraft den 1. juli 1986.
 Lov nr. 281 af 2. maj 1990, der tilføjer § 4, stk. 1, 2. pkt., en ændret  

 affattelse af § 4, stk. 3, og stk. 4, samt tilføjer et § 4 a, indeholder i §  

 6 følgende ikrafttrædelsesbestemmelse:
 »Stk. 1. Loven træder i kraft den 1. januar 1991.
Stk. 2. Uanset betingelsen om opdeling af formuen som indsat ved  

 denne lovs § 1, nr. 1, § 2, nr. 4, § 3, nr. 2, § 4, nr. 2, og § 5, nr. 2, kan  

 der ydes driftstilskud til uddannelsesinstitutioner som inden den 1. januar  

 1992 har iværksat procedure til ændring af institutionernes vedtægter i  

 overensstemmelse med de nævnte bestemmelser.
Dette gælder dog kun indtil 1.  

 januar 1996.« Lov nr. 352 af 14. maj 1992, hvis § 10 ændrede affattelse af § 3, stk. 2  

 og 3, § 5 og § 7 a, trådte i kraft den 15. juni 1992, jf. bekendtgørelse nr.  

 441 af 2. juni 1992.
Undervisnings- og Forskningsministeriet, den 29. juli 1992 BERTEL HAARDER / Carl Erik Lautrup Bilag 2 Undervisnings- og Forskningsministeriets lovbekendtgørelse nr. 678 af 29.  

 juli 1992 Bekendtgørelse af lov om statsstøtte til Den Frie Lærerskole Hermed bekendtgøres lov om statsstøtte til Den Frie Lærerskole, jf.  

 lovbekendtgørelse nr. 90 af 10. februar 1989, med de ændringer, der følger af  

 § 17 i lov nr. 352 af 14. maj 1992.
§ 1. Staten yder støtte til Den Frie Lærerskole i Ollerup under  

 betingelse af, 1) at institutionen er en selvejende institution, hvis vedtægter er  

 godkendt af undervisnings- og forskningsministeren, 2) at institutionens virksomhed foregår inden for en ramme, der er  

 fastlagt af undervisnings- og forskningsministeren efter forhandling med  

 institutionen.
 § 2. Efter ansøgning fra institutionen kan undervisnings- og  

 forskningsministeren godkende, at institutionens læreruddannelse umiddelbart  

 giver adgang til at søge ansættelse i folkeskolen, jf. lov om folkeskolen §  

 27. Når sådan godkendelse er givet, skal institutionen undergives tilsyn  

 efter ministerens nærmere bestemmelse, herunder med hensyn til lokaler og  

 undervisningsmateriel m.v., ligesom den skal følge de bestemmelser, der  

 fastsættes af ministeren om institutionens læreruddannelse, herunder om  

 optagelse af studerende.
§ 3. Statens støtte ydes efter reglerne i lov om statsstøtte til  

 visse private skoler.
Undervisnings- og forskningsministeren kan dog fravige  

 disse regler under hensyn til institutionens særlige forhold, herunder efter  

 forhandling med institutionen fastsætte særlige begrænsninger af  

 støttegrundlaget.
§ 3 a.
Efter nærmere regler fastsat af undervisnings- og  

 forskningsministeren kan klager over lærerskolens afgørelser indbringes for  

 ministeren.
 § 4. Loven træder i kraft den 1. august 1980.
 Lov nr. 352 af 14. maj 1992, hvis § 17 ophævede § 1, nr. 3, og ændrede  

 affattelsen af § 3 a, trådte i kraft den 15. juni 1992, jf. bekendtgørelse  

 nr. 441 af 2. juni 1992.
Undervisnings- og Forskningsministeriet, den 29. juli 1992 BERTEL HAARDER / Henrik Helsted Ændringsforslag Af undervisningsministeren:
 Til § 21 3) § 21 affattes således:
»§ 21. Såfremt betingelserne for tilskud ikke er opfyldt,  

 eller såfremt institutionen i øvrigt ikke overholder regler og øvrige vilkår,  

 kan undervisningsministeren beslutte, at tilskud ydet efter § 14 og § 16  

 tilbageholdes, kræves tilbagebetalt og bortfalder for fremtiden.« Bemærkninger Til nr. 3 Det er ministeren, der træffer beslutning om brug af de  

 reaktionsmuligheder, der er nævnt i § 21. Dette bør fremgå direkte af teksten  

 i § 21.
Efter 2. behandling den 9. april 1996 Kapitel 1 Lovens område, godkendelse m.v.
 § 1. Loven omfatter selvejende institutioner, der af  

 undervisningsministeren godkendes til at give videregående uddannelse eller  

 efter- og videreuddannelse.
 Stk. 2. For seminarierne gælder loven, i det omfang det følger af  

 lovgivningen om uddannelserne på seminarierne.
 Stk. 3. For Den frie Lærerskole gælder loven, i det omfang det  

 følger af § 29, stk. 1.
 Stk. 4. Undervisningsministeren kan efter forhandling med  

 institutionen beslutte, at andre selvejende uddannelsesinstitutioner, der er  

 godkendt efter anden lovgivning, bortset fra institutioner omfattet af  

 universitetsloven, kan blive godkendt efter nærværende lov.
 § 2. Undervisningsministeren kan efter forhandling med  

 institutionen beslutte, at en statslig uddannelsesinstitution, bortset fra  

 institutioner omfattet af universitetsloven, overgår til at blive en  

 selvejende institution, der godkendes efter nærværende lov.
 Stk. 2. Undervisningsministeren kan efter forhandling med  

 finansministeren fastsætte regler om vilkårene for overdragelse eller  

 anvendelse af statens faste ejendomme til institutioner, der i medfør af stk.  

 1 overgår til selveje. § 34 finder tilsvarende anvendelse.
 § 3. Undervisningsministeren kan godkende nye institutioner efter  

 denne lov, såfremt institutionen indgår som et hensigtsmæssigt led i en  

 landsomfattende planlægning til opfyldelse af konstaterede eller forventede  

 behov for sådanne institutioner.
Stk. 2. Godkendelsen efter stk. 1 og §§ 1 og 2 kan tilbagekaldes,  

 såfremt undervisningsministeren skønner, at der ikke længere er behov for  

 institutionen, eller såfremt gældende regler eller fastsatte vilkår ikke  

 overholdes.
Godkendelsen kan endvidere tilbagekaldes, såfremt institutionen  

 på grund af sin økonomiske situation skønnes uegnet til at fortsætte sin  

 virksomhed.
§ 4. Undervisningsministeren kan modsætte sig nedlæggelse af en  

 institution, såfremt der efter ministerens skøn stadig er behov for  

 institutionen.
Undervisningsministeriet fastsætter vilkårene for  

 institutionens videreførelse.
 § 5. I tilfælde af institutionens ophør anvendes tiloversbleven  

 formue til undervisnings- og uddannelsesformål efter undervisningsministerens  

 bestemmelse, jf. dog stk. 2.
 Stk. 2. For godkendte uddannelsesinstitutioner, der den 31.  

 december 1990 var selvejende institutioner, anvendes institutionens  

 nettoformue opgjort pr. 31. december 1990 samt gaver skænket efter 1. januar  

 1991 i form af løsøre, fast ejendom og anlægstilskud til fast ejendom dog til  

 de formål, der er fastsat i de til enhver tid gældende vedtægter.
 Stk. 3. Undervisningsministeren kan fastsætte nærmere regler om  

 opgørelsen af formuen efter stk. 1 og 2.
 § 6. Undervisningsministeren fastsætter regler om uddannelserne og  

 om adgang til uddannelserne.
 Stk. 2. Kræves autorisation, som ikke meddeles af  

 undervisningsministeren, fastsættes reglerne efter forhandling med  

 vedkommende minister.
 Stk. 3. Undervisningsministeren kan fastsætte regler om:
 1) Kvalitetskontrol, herunder censorinstitutionen.
 2) Ansættelse af ledere og lærere.
 3) Klager til institutionen fra de studerende, herunder om klagefrist, i  

 forbindelse med eksaminer og prøver.
 Stk. 4. Undervisningsministeren godkender institutionens udbud af  

 uddannelser, for hvilke der er fastsat regler, jf. stk. 1 og 3. Hvis  

 uddannelsernes kvalitet og faglige niveau ikke svarer til kravene i  

 uddannelsesreglerne, kan undervisningsministeren begrænse institutionens  

 udbud af og optagelse til uddannelser.
Kapitel 2 Vedtægter § 7. Institutionens forhold reguleres i en vedtægt, der godkendes  

 af undervisningsministeren.
 Stk. 2. Vedtægten skal bl.a. indeholde bestemmelser om  

 institutionens uddannelsesformål og fagområde, om bestyrelsens sammensætning  

 og funktionsperiode, om medarbejder- og studenterindflydelse samt om  

 institutionens kapitalforhold.
Kapitel 3 Ledelsen § 8. Institutionen ledes af en bestyrelse.
 Stk. 2. Bestyrelsen sammensættes således, at flertallet af  

 medlemmer samt formanden kommer fra aftagerkredse og andre kredse uden for  

 institutionen, der har en væsentlig interesse i institutionens virksomhed.  

 Institutionens leder deltager i bestyrelsens møder uden stemmeret.
 Stk. 3. Undervisningsministeren kan godkende fravigelse fra  

 bestemmelsen i stk. 2 for selvejende institutioner, der var godkendt før  

 lovens ikrafttræden.
 § 9. Bestyrelsen har den overordnede ledelse af institutionen.
 Stk. 2. Bestyrelsen fastsætter institutionens vedtægt.
Stk. 3. Bestyrelsen varetager institutionens interesser som  

 uddannelsesinstitution og fastlægger retningslinjerne for institutionens  

 virksomhed og for dens udvikling på længere sigt.
Bestyrelsen godkender  

 studieordninger efter indstilling fra lederen.
 Stk. 4. Bestyrelsen fastlægger det årlige budget efter indstilling  

 fra lederen.
Stk. 5. Bestyrelsen ansætter og afskediger institutionens leder og  

 øvrige personale.
Bestyrelsen kan bemyndige lederen til at ansætte og  

 afskedige institutionens øvrige personale.
 Stk. 6. Bestyrelsen kan fastsætte nærmere retningslinjer for  

 lederens virksomhed.
 § 10. Bestyrelsen er over for undervisningsministeren ansvarlig  

 for institutionens virksomhed, herunder for forvaltningen af de statslige  

 tilskud m.v., jf. § 23.
Stk. 2. Hvis bestyrelsen ikke efterkommer påbud fra  

 undervisningsministeren om berigtigelse af nærmere angivne forhold, kan  

 undervisningsministeren beslutte, 1) at bestyrelsens opgaver eller dele heraf i en periode varetages af  

 personer, der udpeges af undervisningsministeren, eller 2) at bestyrelsen træder tilbage, således at en ny bestyrelse skal vælges  

 efter reglerne i institutionens vedtægt.
 Stk. 3. Hvis bestyrelsen ved sine dispositioner bringer  

 institutionens videreførelse i fare, kan undervisningsministeren beslutte, at  

 bestyrelsen straks træder tilbage, og kan i forbindelse hermed indsætte et  

 midlertidigt styre, indtil der er udpeget en ny bestyrelse efter reglerne i  

 institutionens vedtægt.
 § 11. Institutionens leder forestår tilrettelæggelsen af  

 institutionens undervisning og har desuden den daglige pædagogiske,  

 administrative og økonomiske ledelse af institutionen.
Kapitel 4 Søgsmålskompetence § 12. Beslutning om at anlægge retssag mod bestyrelsesmedlemmer,  

 ledere, revisorer eller andre i anledning af tab påført institutionen kan  

 træffes af bestyrelsen eller af undervisningsministeren.
Kapitel 5 Tilskud og lån § 13. Institutionen disponerer frit inden for sit formål ved  

 anvendelse af de statslige tilskud og øvrige indtægter under et.
Det er dog  

 en betingelse, at den undervisning, hvortil tilskud er ydet, gennemføres i  

 overensstemmelse med gældende regler og for det antal studerende, der er ydet  

 tilskud for.
Institutionerne kan opspare tilskud til anvendelse til  

 institutionens formål i følgende finansår.
Drifts- og anlægstilskud § 14. Undervisningsministeren yder til institutionen et  

 grundtilskud, der fastsættes på de årlige finanslove.
Stk. 2 . Undervisningsministeren yder tilskud til institutionens  

 godkendte undervisningsvirksomhed og til administration, ledelse og  

 bygningsdrift m.v.
Tilskuddene fastlægges ud fra antal årsstuderende og  

 takster pr. årsstuderende fastsat på de årlige finanslove for grupper af  

 uddannelser.
 Stk. 3. Undervisningsministeren kan yde tilskud til andre opgaver,  

 der varetages af institutionen, herunder til forsøgs- og  

 udviklingsvirksomhed.
Stk. 4. Undervisningsministeren yder tilskud til institutionens  

 erhvervelse og opretholdelse af lokaler, bygninger og arealer.
Tilskuddet  

 fastlægges ud fra antal årsstuderende og en takst pr. årsstuderende fastsat  

 på de årlige finanslove for grupper af uddannelser.
Taksterne kan variere  

 efter institutionernes stedlige beliggenhed og fremmedkapitalandel.
Stk. 5. Til institutioner, der i væsentlig grad lejer lokaler,  

 bygninger eller grundstykker til formål, der er tilskudsberettigede efter  

 denne lov, kan undervisningsministeren yde et særligt tilskud.
Såfremt en  

 institution, der modtager det særlige tilskud, helt eller delvis erstatter  

 lejemål med egne bygninger eller grundstykker, kan undervisningsministeren  

 yde et engangstilskud som kompensation for bortfald af det særlige tilskud.  

 Undervisningsministeren kan fastsætte nærmere regler herom.
 Stk. 6 . Undervisningsministeren træffer afgørelse om eventuel  

 aftrapning eller kapitalisering af bortfaldne grundtilskud, hvis flere  

 institutioner slutter sig sammen til en institution.
 Stk. 7. Undervisningsministeren kan pålægge en institution mod  

 betaling at stille eventuel ledig lokalekapacitet til rådighed for andre  

 statsfinansierede uddannelsesinstitutioner, der har et akut og udækket behov  

 for undervisningslokaler, der ikke hensigtsmæssigt kan dækkes på anden måde.  

 Undervisningsministeren kan endvidere pålægge en institution mod betaling at  

 stille idrætsfaciliteter til rådighed for andre statsfinansierede  

 uddannelsesinstitutioner, i det omfang dette kan indpasses i institutionens  

 virksomhed.
 Stk. 8. Undervisningsministeren kan efter drøftelse med  

 finansministeren pålægge en institution for en periode at udskyde  

 igangsættelse af planlagte byggerier af en vis størrelse under hensyn til  

 landsdækkende eller regional konjunkturregulering af bygge- og  

 anlægsvirksomheden.
 Garanti for lån til byggeri m.v.
§ 15. Undervisningsministeren kan stille garanti for lån optaget i  

 Kongeriget Danmarks Hypotekbank og Finansforvaltning til en andel af  

 dokumenterede udgifter til nybyggeri og til- og ombygning.
Andelen fastsættes  

 på de årlige finanslove.
 Stk. 2. Undervisningsministeren kan i særlige tilfælde yde garanti  

 for lån til erhvervelse af fast ejendom på samme vilkår som for garanti givet  

 i medfør af stk. 1.
 Stk. 3. Undervisningsministeren kan modregne udbetalte beløb i  

 henhold til garantien i institutionernes tilskud, jf. § 21. Ved gentagne  

 tilfælde af misligholdelse af lånevilkårene kan undervisningsministeren  

 tilbageholde en del af institutionernes tilskud, jf. § 21, med henblik på  

 betaling af fremtidige ydelser på lånene.
 Stk. 4. Undervisningsministeren kan opsige garantien i forhold til  

 institutionen, hvis institutionen overtræder garantivilkårene eller har  

 afgivet urigtige oplysninger i forbindelse med opnåelse af garantien, eller  

 hvis institutionens godkendelse bortfalder.
 Stk. 5. Undervisningsministeren fastsætter nærmere regler om  

 vilkårene for ydelse af garanti, jf. stk. 1-4.
Særlige tilskud og lån § 16. Undervisningsministeren kan yde lån til forskellige  

 institutionsformål, herunder til køb af apparatur.
Stk. 2. Undervisningsministeren kan yde lån eller tilskud til  

 institutioner, der efter undervisningsministerens skøn er kommet i en særlig  

 vanskelig økonomisk situation.
Lånet eller tilskuddet er betinget af, at  

 institutionen følger undervisningsministerens krav til omlægning af  

 institutionens aktivitet med henblik på genopretning af institutionens  

 økonomi.
 Øvrige vilkår m.v.
 § 17. Undervisningsministeren kan for de tilskud, der er nævnt i §  

 14, stk. 2 og 4, fastsætte regler om opgørelsen af antal årsstuderende og kan  

 fastlægge minimums- og maksimumsrammer for den tilskudsudløsende tilgang til  

 uddannelserne.
 § 18. Undervisningsministeren kan fastsætte nærmere regler om  

 vilkår og betingelser for tilskud og lån efter §§ 14-16.  

 Undervisningsministeren fastsætter efter forhandling med finansministeren  

 nærmere regler om institutionernes budget- og bevillingssystem og om  

 udbetaling af tilskud, herunder forskudsvis udbetaling, til institutionerne.
§ 19. Undervisningsministeren kan fastsætte regler om, at der  

 inden for den samlede tilskudsramme efter § 14, stk. 4, ydes overgangstilskud  

 til institutioner, hvis tilskud til kapitaludgifter pr. årsstuderende efter §  

 14, stk. 4, er mindre end udgiften efter den tidligere gældende ordning  

 opgjort pr. årsstuderende.
Undervisningsministeren kan bestemme, at  

 overgangstilskud helt eller delvis finansieres ved nedsættelse af tilskud  

 efter § 14, stk. 4, til øvrige institutioner.
 § 20. Institutionen skal følge de af finansministeren fastsatte  

 eller aftalte bestemmelser om løn- og ansættelsesvilkår, herunder om  

 pensionsforhold, for det personale, der er ansat ved institutionen.
 Stk. 2. Bestemmelserne i § 10 og §§ 19-25 i lov om tjenestemænd  

 finder anvendelse på det personale ved institutionerne, der er ansat på  

 vilkår svarende til tjenestemandsvilkår. § 21, stk. 4, i tjenestemandsloven  

 gælder for medlemmer af institutionernes bestyrelser.
 Stk. 3. Beslutning om suspension, iværksættelse af tjenstlig  

 undersøgelse, udpegning af forhørsleder, ikendelse af disciplinærstraf og  

 anlæggelse af injuriesøgsmål træffes af bestyrelsen.
 § 21. Såfremt betingelserne for tilskud ikke er opfyldt, eller  

 såfremt institutionen i øvrigt ikke overholder regler og øvrige vilkår, kan  

 undervisningsministeren beslutte, at tilskud ydet efter § 14 og § 16  

 tilbageholdes, kræves tilbagebetalt og bortfalder for fremtiden.
 § 22. Undervisningsministeren kan forlange de nødvendige  

 oplysninger af institutionen til brug for fastlæggelse af tilskud m.v.
 Stk. 2. Undervisningsministeren kan bestemme, at institutionerne  

 eller grupper af institutioner skal anvende fælles administrative systemer.  

 Undervisningsministeren kan fastsætte regler herom.
Kapitel 6 Kapitalforvaltning, regnskab og revision § 23. Bestyrelsen skal forvalte institutionens midler, så de  

 bliver til størst mulig gavn for institutionens formål.
 Stk. 2. Institutionen er forpligtet til at vedligeholde sine  

 bygninger på et forsvarligt niveau i overensstemmelse med en af bestyrelsen  

 godkendt flerårig plan og til at sikre en forsvarlig standard af udstyr m.v.  

 til de tilskudsberettigede aktiviteter.
 Stk. 3. Undervisningsministeren kan efter forhandling med  

 boligministeren fastsætte nærmere regler om institutionernes byggevirksomhed,  

 såfremt institutionen i medfør af § 14, stk. 4, modtager tilskud til  

 kapitaludgifter pr. årsstuderende.
 Stk. 4. Institutionen skal under størst mulig hensyntagen til  

 sikkerheden anbringe de likvide midler på en eller flere af følgende måder:
1) I fondsaktiver eller gældsbreve, for hvilke den danske stat eller en  

 dansk kommune står som udsteder eller garant, 2) i fondsaktiver udstedt af danske realkreditinstitutter,  

 Kreditforeningen af Kommuner i Danmark eller andre danske  

 finansieringsinstitutter under offentligt tilsyn, 3) som indestående i pengeinstitutter hjemmehørende i Danmark eller i et  

 andet land inden for De Europæiske Fællesskaber, 4) i værdipapirer bortset fra aktier, som i øvrigt efter deres art og  

 sikkerhed kan stilles i klasse med de i nr. 1 og 2 nævnte aktiver.
§ 24. Institutionens regnskabsår er finansåret.
Ved regnskabsårets  

 afslutning udarbejdes et årsregnskab omfattende resultatopgørelse, balance og  

 anlægsoversigt.
Regnskabet skal underskrives af bestyrelsen og af  

 institutionens leder.
 Stk. 2 . Institutionens regnskaber revideres af rigsrevisor i  

 henhold til lov om revisionen af statens regnskaber m.m. § 2, stk. 1.
 Stk. 3. Institutionen udpeger en statsautoriseret eller  

 registreret revisor, som reviderer institutionens regnskaber efter aftale  

 mellem rigsrevisor og undervisningsministeren i henhold til lov om revisionen  

 af statens regnskaber m.m. § 9. Undervisningsministeren fastsætter efter  

 forhandling med rigsrevisor nærmere regler om institutionernes revision.
Stk. 4. Regnskaberne opstilles efter regler, der fastsættes af  

 undervisningsministeren.
Institutionens regnskabsføring skal være i  

 overensstemmelse med regler fastsat af undervisningsministeren.
§ 25. Hvis det af revisionsberetningen fremgår, at der foreligger  

 lovovertrædelser eller andre uacceptable forhold i forbindelse med  

 forvaltningen af institutionens midler, skal undervisningsministeren, hvis  

 revisionen giver anledning hertil, snarest iværksætte foranstaltninger til  

 genoprettelse af en lovlig og forsvarlig forvaltning.
Det samme gælder, hvis  

 undervisningsministeren på anden måde bliver gjort bekendt med de nævnte  

 forhold.
Kapitel 7 Forskellige bestemmelser § 26. Tjenestemænd, der er ansat ved statsinstitutioner, der i  

 medfør af § 2 overgår til selveje, kan vælge at opretholde deres  

 ansættelsesforhold som statstjenestemænd under udførelse af arbejdet ved  

 institutionen.
 Stk. 2. Tjenestemanden har ikke krav på ventepenge, rådighedsløn  

 eller pension som følge af institutionens overgang til selveje og har pligt  

 til at underkaste sig de forandringer i sine tjenesteforretningers omfang og  

 beskaffenhed, som følger af denne overgang.
Stk. 3. Den selvejende institution afholder lønudgifterne og  

 indbetaler til statskassen pensionsbidrag for sådanne tjenestemænd, herunder  

 eventuelle udgifter til ventepenge, rådighedsløn og efterindtægt af løn.  

 Udgifter til aktuel pension afholdes af staten.
I tilfælde af institutionens  

 ophør afholdes også eventuelle udgifter til ventepenge eller rådighedsløn og  

 efterindtægt af løn af statskassen, såfremt den ophørende institution ikke  

 har midler til at afholde udgiften.
 § 27. Institutionen skal ved udbud af kurser og andre aktiviteter  

 som indtægtsdækket virksomhed følge god markedsføringsskik og må ikke påføre  

 andre ubillig priskonkurrence.
Kapitel 8 Klage § 28. Efter nærmere regler fastsat af undervisningsministeren kan  

 klager over institutionens afgørelser indbringes for ministeren eller for et  

 af undervisningsministeren oprettet særligt klagenævn, hvis afgørelse ikke  

 kan indbringes for anden administrativ myndighed.
 Stk. 2. Retlige spørgsmål ved afgørelser om en studerendes  

 retsstilling kan altid indbringes for undervisningsministeren.
Kapitel 9 Den Frie Lærerskole § 29. Bestemmelserne i dette kapitel og i kapitel 2-6 gælder for  

 Den Frie Lærerskole bortset fra § 10, stk. 3, § 20, § 22, stk. 2, og § 24,  

 stk. 2.
 Stk. 2. Undervisningsministeren kan dog godkende, at der i skolens  

 vedtægt fastsættes bestemmelser, der fraviger § 9.
 Stk. 3. Skolen skal følge de af finansministeren fastsatte eller  

 aftalte bestemmelser om løn- og ansættelsesvilkår for forstanderen og  

 lærerne, herunder om pensionsforhold.
 Stk. 4. Skolen opkræver betaling af de studerende for deltagelse i  

 undervisningen.
Kapitel 10 Ikrafttrædelses- og overgangsbestemmelser § 30. Loven træder i kraft den 1. januar 1997, jf. dog stk. 2 og  

 3.
 Stk. 2. For Danmarks Erhvervspædagogiske Læreruddannelse, der fra  

 den 1. januar 1997 overgår til at blive en selvejende institution, træder  

 lovens § 6 dog i kraft dagen efter lovens bekendtgørelse i Lovtidende.
Stk. 3. Undervisningsministeren fastsætter efter forhandling med  

 finansministeren og institutionerne tidspunktet for ikrafttrædelsen af § 14,  

 stk. 4 og 5, § 15 og § 19 for de enkelte institutionsområder.
Indtil dette  

 tidspunkt ydes til institutionens erhvervelse og opretholdelse af lokaler,  

 bygninger og arealer tilskud i overensstemmelse med de hidtil gældende  

 retningslinjer for institutionen.
Tilsvarende gælder statslån til  

 institutionens byggeri.
Lånene er rente- og afdragsfri, jf. § 32.
§ 31. Følgende love ophæves 1) lov om Den Grafiske Højskole, jf. lovbekendtgørelse nr. 676 af 29. juli  

 1992, og 2) lov om statsstøtte til Den Frie Lærerskole, jf. lovbekendtgørelse nr.  

 678 af 29. juli 1992.
 Stk. 2. I § 29, stk. 1, i lov nr. 352 af 14. maj 1992 om  

 ændring af forskellige uddannelseslove m.m. (Frie erhvervsskoler, forenkling,  

 decentralisering og regelsanering) udgår »hospitalslaboranter, herunder  

 deres videreuddannelse,».
 Stk. 3. Regler, der er fastsat med hjemmel i de love, der er nævnt  

 i stk. 1 og 2, forbliver i kraft, indtil de ophæves eller afløses af regler  

 fastsat i medfør af denne lov.
 § 32. Staten eftergiver kravene på renter af statslån, der er  

 tilskrevet i medfør af § 4, stk. 3, i lov om Den Grafiske Højskole, jf.  

 lovbekendtgørelse nr. 676 af 29. juli 1992, og § 2, stk. 3, i lov om  

 statsstøtte til visse private seminarier (seminariestøtteloven), jf.  

 lovbekendtgørelse nr. 677 af 29. juli 1992. Rentetilskrivningen ophører ved  

 lovens ikrafttræden.
 § 33. Såfremt en institution pr. 1. januar 1997 har et akkumuleret  

 udsving henholdsvis opsparing, udbetaler Undervisningsministeriet beløbet a  

 conto til institutionen den 1. juli 1997. Såfremt en institution har et  

 underskud, modregnes dette i tilskudsudbetalingen for 1997 til institutionen.
 Stk. 2. Den endelige regulering af et akkumuleret udsving  

 henholdsvis opsparing samt underskud foretages, når statsregnskabet for 1996  

 er godkendt.
 Stk. 3 . For institutioner, der i medfør af § 1, stk. 4, og § 2 på  

 et senere tidspunkt overgår til at blive selvejende institution efter denne  

 lov, gennemføres en tilsvarende udbetaling og regulering som nævnt i stk. 1  

 og 2 i det kalenderår, hvor overgangen finder sted.
 § 34. Udstyr og lignende, der til brug for institutionerne er  

 stillet til rådighed af staten, overgår til institutionernes ejendom.
 § 35. Loven gælder ikke for Færøerne og Grønland.
