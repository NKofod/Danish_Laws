Nr LSF 13 Forslag til Lov om ændring af selskabsskatteloven, kildeskatteloven,  

 fondsbeskatningsloven og virksomhedsskatteloven (Skattefrit  

 datterselskabsudbytte m.v.) Fremsat af skatteministeren (Carsten Koch) den 8. oktober 1997 Vedtaget ved tredjebehandling den 25. november 1997 Lov nr. 888 af 03/12/1997 § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 922 af 21. oktober 1996, som senest ændret ved § 9  

 i lov nr. 440 af 10. juni 1997, foretages følgende ændringer:
 1. I § 2, stk. 2, ændres § 65 A, stk. 2' til: § 65 A, stk.  

 1'.
 2. § 2, stk. 5, 2. pkt., affattes således:
»Det er en betingelse, at det udbyttemodtagende selskab,  

 moderselskabet, ejer mindst 25 pct. af aktiekapitalen i det udbyttegivende  

 selskab, datterselskabet, i en sammenhængende periode på mindst et år, inden  

 for hvilken periode udbytteudlodningstidspunktet skal ligge.« 3. I § 3, stk. 1, nr. 5, ændres statsanerkendte  

 rekonvalescent- og børnehjem' til: statsanerkendte rekonvalescenthjem,  

 døgninstitutioner for børn og unge og offentligt godkendte opholdssteder for  

 børn og unge'.
 4. § 13, stk. 1, nr. 2, 2. pkt., affattes således:
»Dette gælder dog kun, hvis det udbyttemodtagende selskab,  

 moderselskabet, ejer mindst 25 pct. af aktie- eller andelskapitalen i det  

 udbyttegivende selskab, datterselskabet, i en sammenhængende periode på  

 mindst et år, inden for hvilken periode udbytteudlodningstidspunktet skal  

 ligge.« 5. § 17, stk. 2, 3. pkt., affattes således:
»Det er en betingelse, at det udbyttemodtagende selskab,  

 moderselskabet, ejer mindst 25 pct. af aktiekapitalen i det udbyttegivende  

 selskab, datterselskabet, i en sammenhængende periode på mindst et år, inden  

 for hvilken periode udbytteudlodningstidspunktet skal ligge.« 6. I § 32, stk. 5, ændres stk. 3' til: stk. 4'.
§ 2 I lov om opkrævning af indkomstskat for personer m.v. (kildeskat), jf.  

 lovbekendtgørelse nr. 614 af 10. juli 1997, foretages følgende ændring:
 1. § 65, stk. 5, 2. pkt., affattes således:
»Det er en betingelse, at det udbyttemodtagende selskab,  

 moderselskabet, ejer mindst 25 pct. af aktiekapitalen i det udbyttegivende  

 selskab, datterselskabet, i en sammenhængende periode på mindst et år, inden  

 for hvilken periode udbytteudlodningstidspunktet skal ligge.« § 3 I lov om beskatning af fonde og visse foreninger (fondsbeskatningsloven),  

 jf. lovbekendtgørelse nr. 869 af 30. september 1996, som senest ændret ved §  

 10 i lov nr. 1223 af 27. december 1996, foretages følgende ændring:
 1. § 10, stk. 1, 2. pkt., affattes således:
»Dette gælder dog kun, hvis fonden eller foreningen ejer mindst 25  

 pct. af aktie- eller andelskapitalen i det udbyttegivende selskab i en  

 sammenhængende periode på mindst et år, inden for hvilken periode  

 udbytteudlodningstidspunktet skal ligge.« § 4 I lov om indkomstbeskatning af selvstændige erhvervsdrivende  

 (virksomhedsskatteloven), jf. lovbekendtgørelse nr. 67 af 25. januar 1997,  

 foretages følgende ændringer:
 1. § 1, stk. 2, affattes således:
»Stk. 2. Aktier m.v. omfattet af aktieavancebeskatningsloven  

 bortset fra konvertible obligationer og andele i foreninger omfattet af  

 selskabsskattelovens § 1, stk. 1, nr. 3 og 4, indeksobligationer, uforrentede  

 obligationer og præmieobligationer kan ikke indgå i virksomhedsordningen,  

 medmindre den skattepligtige driver næring med sådanne aktiver.« 2. I § 2, stk. 4, ændres »jf. dog stk. 6« til:  

 »jf. dog stk. 5«.
 3. § 3, stk. 4, 1.-4. pkt., affattes således:
»Fast ejendom medregnes til den kontante anskaffelsessum eller den  

 ved indkomstårets begyndelse fastsatte ejendomsværdi med fradrag af byrder,  

 som der ikke er taget hensyn til ved vurderingen, og tillæg af eventuel ikke  

 medregnet anskaffelsessum for ombygning, forbedringer m.v.
Skibe, der  

 omfattes af bestemmelserne i afsnit III i afskrivningsloven, medregnes til  

 den i afskrivningslovens § 13, jf. § 2, stk. 2, omhandlede saldoværdi ved  

 indkomstårets begyndelse.
Maskiner, inventar og lignende driftsmidler, der  

 omfattes af bestemmelserne i afsnit I i afskrivningsloven, medregnes til den  

 i afskrivningslovens § 2, stk. 2, nævnte saldoværdi ved indkomstårets  

 begyndelse.
Maskiner, inventar og lignende driftsmidler, der omfattes af  

 bestemmelserne i afskrivningslovens afsnit II, medregnes til den uafskrevne  

 del af det i lovens § 8 nævnte afskrivningsberettigede beløb ved  

 indkomstårets begyndelse.« § 5 Stk. 1. Loven træder i kraft dagen efter bekendtgørelsen i  

 Lovtidende.
 Stk. 2. § 1, nr. 2, 4 og 5, § 2 og § 3 har virkning fra og med den  

 1. januar 1998.
 Stk. 3. § 4, nr. 1, har virkning fra og med indkomståret 1998.
 Stk. 4. § 4, nr. 3, har virkning fra og med indkomståret 1997.
Stk. 5. Moderselskaber som nævnt i de hidtil gældende regler i  

 selskabsskattelovens § 2, stk. 5, som har fået indeholdt udbytteskat af  

 udbytte, der er vedtaget i perioden 1. januar 1992 til og med 31. december  

 1997, af aktier i et her i landet hjemmehørende selskab, der er omfattet af  

 begrebet selskab i en medlemsstat i artikel 2 i direktiv 90/435/EØF, og som  

 har ejet mindst 25 pct. af aktiekapitalen i det udbyttegivende selskab i en  

 sammenhængende periode på mindst to år, inden for hvilken periode  

 udbytteudlodningstidspunktet skal ligge, kan få tilbagebetalt den indeholdte  

 udbytteskat.
Krav om tilbagebetaling skal fremsættes skriftligt over for  

 Told- og Skattestyrelsen senest den 31. december 1998. Kravet skal være  

 ledsaget af dokumentation for, at moderselskabet opfylder betingelserne i 1.  

 pkt. sammenholdt med direktiv 90/435/EØF for at modtage skattefrit  

 datterselskabsudbytte.
Stk. 6. Moderselskaber som nævnt i de hidtil gældende regler i  

 selskabsskattelovens § 13, stk. 3, og § 17, stk. 2, kan få genoptaget  

 skatteansættelsen for indkomstår, hvori indgår udbytte, der er vedtaget i  

 perioden 1. januar 1992 til og med 31. december 1997, af aktier i et  

 datterselskab, hvori moderselskabet har ejet mindst 25 pct. af aktiekapitalen  

 i en sammenhængende periode på mindst to år, inden for hvilken periode  

 udbytteudlodningstidspunktet skal ligge.
Det er en betingelse, at såvel  

 moderselskabet som datterselskabet er omfattet af begrebet selskab i en  

 medlemsstat i artikel 2 i direktiv 90/435/EØF.
Anmodning om genoptagelse skal  

 fremsættes over for den kommunale skattemyndighed senest den 31. december  

 1998. Anmodningen skal være ledsaget af dokumentation for, at moderselskabet  

 opfylder betingelserne i 1. og 2. pkt. sammenholdt med direktiv 90/435/EØF  

 for at modtage skattefrit datterselskabsudbytte.
Oprindeligt fremsat forslag § 1 I lov om indkomstbeskatning af aktieselskaber m.v. (Selskabsskatteloven),  

 jf. lovbekendtgørelse nr. 922 af 21. oktober 1996, som senest ændret ved § 9  

 i lov nr. 440 af 10. juni 1997, foretages følgende ændringer:
 1. I § 2, stk. 2, ændres »§ 65 A, stk. 2« til:  

 »§ 65 A, stk. 1«.
 2. § 2, stk. 5, 2. pkt., affattes således:
 »Det er en betingelse, at det udbyttemodtagende selskab -  

 moderselskabet - ejer mindst 25 pct. af aktiekapitalen i det udbyttegivende  

 selskab - datterselskabet - i en sammenhængende periode på mindst et år,  

 inden for hvilken periode udbytteudlodningstidspunktet skal ligge.«.
 3. I § 3, stk. 1, nr. 5, ændres »statsanerkendte  

 rekonvalescent- og børnehjem« til: »stats-anerkendte  

 rekonvalescenthjem, døgninstitutioner for børn og unge og offentligt  

 godkendte opholdssteder for børn og unge«.
 4. § 13, stk. 1, nr. 2, 2. pkt., affattes således:
 »Dette gælder dog kun, hvis det udbyttemodtagende selskab -  

 moderselskabet - ejer mindst 25 pct. af aktie- eller andelskapitalen i det  

 udbyttegivende selskab - datterselskabet - i en sammenhængende periode på  

 mindst et år, inden for hvilken periode udbytteudlodningstidspunktet skal  

 ligge.«.
 5. § 17, stk. 2, 3. pkt., affattes således:
 »Det er en betingelse, at det udbyttemodtagende selskab -  

 moderselskabet - ejer mindst 25 pct. af aktiekapitalen i det udbyttegivende  

 selskab - datterselskabet - i en sammenhængende periode på mindst et år,  

 inden for hvilken periode udbytteudlodningstidspunktet skal ligge.«.
 6. I § 32, stk. 5, ændres »stk. 3« til:  

 »stk. 4«.
§ 2 I lov om opkrævning af indkomstskat for personer m.v. (Kildeskat), jf.  

 lovbekendtgørelse nr. 614 af 10. juli 1997, foretages følgende ændring:
 1. § 65, stk. 5, 2. pkt., affattes således:
 »Det er en betingelse, at det udbyttemodtagende selskab -  

 moderselskabet - ejer mindst 25 pct. af aktiekapitalen i det udbyttegivende  

 selskab - datterselskabet - i en sammenhængende periode på mindst et år,  

 inden for hvilken periode udbytteudlodningstidspunktet skal ligge.«.
§ 3 I lov om beskatning af fonde og visse foreninger (Fondsbeskatningsloven),  

 jf. lovbekendtgørelse nr. 869 af 30. september 1996, som senest ændret ved §  

 10 i lov nr. 1223 af 27. december 1996, foretages følgende ændring:
 1. § 10, stk. 1, 2. pkt., affattes således:
 »Dette gælder dog kun, hvis fonden eller foreningen ejer mindst 25  

 pct. af aktie- eller andelskapitalen i det udbyttegivende selskab i en  

 sammenhængende periode på mindst et år, inden for hvilken periode  

 udbytteudlodningstidspunktet skal ligge.«.
§ 4 I lov om indkomstbeskatning af selvstændige erhvervsdrivende  

 (virksomhedsskatteloven), jf. lovbekendtgørelse nr. 67 af 25. januar 1997,  

 foretages følgende ændringer:
 1. § 1, stk.2, affattes således:
 » Stk. 2. Aktier m.v. omfattet af aktieavancebeskatningsloven  

 bortset fra konvertible obligationer og andele i foreninger omfattet af  

 selskabsskattelovens § 1, stk. 1, nr. 3 og 4, indeksobligationer, uforrentede  

 obligationer og præmieobligationer kan ikke indgå i virksomhedsordningen,  

 medmindre den skattepligtige driver næring med sådanne aktiver.«.
 2. I § 2, stk. 4, ændres »jf. dog stk. 6« til:  

 »jf. dog stk. 5«.
 3. § 3, stk. 4, 1.-4. pkt., affattes således:
»Fast ejendom medregnes til den kontante anskaffelsessum eller den  

 ved indkomstårets begyndelse fastsatte ejendomsværdi med fradrag af byrder,  

 som der ikke er taget hensyn til ved vurderingen, og tillæg af eventuel ikke  

 medregnet anskaffelsessum for ombygning, forbedringer m.v.
Skibe, der  

 omfattes af bestemmelserne i afsnit III i afskrivningsloven, medregnes til  

 den i afskrivningslovens § 13, jf. § 2, stk. 2, omhandlede saldoværdi ved  

 indkomstårets begyndelse.
Maskiner, inventar og lignende driftsmidler, der  

 omfattes af bestemmelserne i afsnit I i afskrivningsloven, medregnes til den  

 i afskrivningslovens § 2, stk. 2, nævnte saldoværdi ved indkomstårets  

 begyndelse.
Maskiner, inventar og lignende driftsmidler, der omfattes af  

 bestemmelserne i afskrivningslovens afsnit II, medregnes til den uafskrevne  

 del af det i lovens § 8 nævnte afskrivningsberettigede beløb ved  

 indkomstårets begyndelse.«.
§ 5 Stk. 1. Loven træder i kraft dagen efter bekendtgørelsen i  

 Lovtidende.
 Stk. 2. § 1, nr. 2, 4 og 5, § 2 og § 3 har virkning fra og med 1. januar  

 1998.
 Stk. 3. § 4, nr. 1, har virkning fra og med indkomståret 1998.
 Stk. 4. § 4, nr. 3, har virkning fra og med indkomståret 1997.
Stk. 5. Moderselskaber som nævnt i de hidtil gældende regler i  

 selskabsskattelovens § 2, stk. 5, som har fået indeholdt udbytteskat af  

 udbytte, der er vedtaget i perioden 1. januar 1992 til og med 31. december  

 1997, af aktier i et her i landet hjemmehørende selskab, der er omfattet af  

 begrebet selskab i en medlemsstat i artikel 2 i direktiv 90/435/EØF, og som  

 har ejet mindst 25 pct. af aktiekapitalen i det udbyttegivende selskab i en  

 sammenhængende periode på mindst to år, inden for hvilken periode  

 udbytteudlodningstidspunktet skal ligge, kan få tilbagebetalt den indeholdte  

 udbytteskat.
Krav om tilbagebetaling skal fremsættes skriftligt over for  

 Told- og Skattestyrelsen senest den 31. december 1998. Kravet skal være  

 ledsaget af dokumentation for, at moderselskabet opfylder betingelserne i 1.  

 pkt. sammenholdt med direktiv 90/435/EØF for at modtage skattefrit  

 datterselskabsudbytte.
Stk. 6. Moderselskaber som nævnt i de hidtil gældende regler i  

 selskabsskattelovens § 13, stk. 3, og § 17, stk. 2, kan få genoptaget  

 skatteansættelsen for indkomstår, hvori indgår udbytte, der er vedtaget i  

 perioden 1. januar 1992 til og med 31. december 1997, af aktier i et  

 datterselskab, hvori moderselskabet har ejet mindst 25 pct. af aktiekapitalen  

 i en sammenhængende periode på mindst to år, inden for hvilken periode  

 udbytteudlodningstidspunktet skal ligge.
Det er en betingelse, at såvel  

 moderselskabet som datterselskabet er omfattet af begrebet selskab i en  

 medlemsstat i artikel 2 i direktiv 90/435/EØF.
Anmodning om genoptagelse skal  

 fremsættes overfor den kommunale skattemyndighed senest den 31. december  

 1998. Anmodningen skal være ledsaget af dokumentation for, at moderselskabet  

 opfylder betingelserne i 1. og 2. pkt. sammenholdt med direktiv 90/435/EØF  

 for at modtage skattefrit datterselskabsudbytte.
Bemærkninger til lovforslaget Almindelige bemærkninger EF-Domstolen har den 17. oktober 1996 afsagt dom i den såkaldte  

 Denkavit-sag (C-283/94, C-291/94 og C-292/94) vedrørende fortolkningen af  

 moder-/datterselskabsdirektivet (direktiv 90/435/ EØF). Dommen er  

 offentliggjort i Skat Udland 1996, 369. Domstolens dom er en besvarelse af  

 spørgsmål, som en tysk domstol har forelagt EF-Domstolen til præjudiciel  

 afgørelse i medfør af EØF-traktatens artikel 177. Selv om dommen ikke  

 vedrører de danske regler om beskatning af datterselskabsudbytter, er Danmark  

 alligevel EU-retligt forpligtet til at følge de retningslinier for anvendelse  

 af EU-retten, som fastlægges af EF-Domstolen.
Dommen gør det derfor  

 nødvendigt at ændre de danske regler om skattefrit datterselskabsudbytte, der  

 i vidt omfang svarer til de tyske regler.
 Efter de gældende danske regler er det en betingelse for, at et  

 moderselskab i en anden EU-medlemsstat skattefrit kan modtage udbytte fra et  

 dansk datterselskab og for, at et dansk moderselskab/-fond skattefrit kan  

 modtage udbytte fra et dansk eller udenlandsk datterselskab, at det  

 udbyttemodtagende selskab - moderselskabet - har ejet mindst 25 pct. af  

 aktiekapitalen i det udbyttegivende selskab - datterselskabet - enten i hele  

 det indkomstår, hvori udbyttet er modtaget, eller i en sammenhængende periode  

 på mindst to år frem til det tidspunkt, hvor udbyttet modtages.
 Af moder-/datterselskabsdirektivets art. 3, stk. 2, fremgår, at  

 medlemsstaterne kan opstille et krav om, at moderselskabet skal besidde  

 mindst 25 pct. af aktierne i datterselskabet i mindst to år, for at  

 direktivets lempelige regler om beskatning af udlodninger finder anvendelse.  

 Ved Denkavit-dommen fastslog EF-Domstolen, at medlemsstaterne ikke kan kræve,  

 at moder-/datterselskabsforholdet har bestået i en bestemt periode forud for  

 udlodningstidspunktet, når blot moderselskabet opretholder 25  

 pct.'-besiddelsen i en sammenhængende periode på mindst to år.
Det foreslås at ændre reglerne således, at et moderselskab i en  

 anden EU-medlemsstat skattefrit kan modtage udbytte fra et dansk  

 datterselskab og således, at et dansk moderselskab/-fond skattefrit kan  

 modtage udbytte fra et dansk eller udenlandsk datterselskab, når det  

 udbyttemodtagende selskab - moderselskabet - ejer mindst 25 pct. af  

 aktiekapitalen i det udbyttegivende selskab - datterselskabet - i en  

 sammenhængende periode på mindst et år, inden for hvilken periode  

 udbytteudlodningstidspunktet skal ligge.
Det følger heraf, at moderselskabet  

 skal eje mindst 25 pct. af aktiekapitalen på det tidspunkt, hvor udbyttet  

 modtages (vedtages på selskabets generalforsamling).
Lovforslaget går endvidere ud på at fastsætte nærmere regler for  

 tilbagebetaling af indeholdt udbytteskat til begrænset skattepligtige  

 moderselskaber samt genoptagelse af skatteansættelsen for fuldt  

 skattepligtige moderselskaber i tilfælde, hvor der i strid med  

 moder-/datterselskabsdirektivet, jf.
Denkavit-dommen, er indeholdt  

 udbytteskat eller beregnet skat af udbyttet.
Herudover har lovforslaget til formål at ændre udtrykket  

 »statsanerkendte børnehjem« i selskabsskattelovens § 3, stk. 1, nr.  

 5, således at dette punkt bringes i overensstemmelse med betegnelsen på de  

 institutionsformer for børn og unge, som har afløst de statsanerkendte  

 børnehjem.
Der er alene tale om en konsekvensændring som følge af ændringer  

 på Socialministeriets område.
Efter de gældende regler i selskabsskatteloven er en række institutioner  

 fuldstændig fritaget for skattepligt.
Det er en fællesbetingelse for  

 skattefriheden, at der er tale om selvejende institutioner, og at  

 institutionernes indtægter udelukkende kan anvendes til institutionens  

 formål, d.v.s. til den aktivitet, der betinger skattefriheden.
Under disse  

 betingelser er også »statsanerkendte børnehjem« fritaget for  

 skattepligt.
Udtrykket »statsanerkendte børnehjem« er imidlertid  

 forældet, idet børnehjem er blevet afløst af andre institutionsformer for  

 børn og unge, og fordi godkendelseskompetencen på dette område er overgået  

 fra socialministeren til ikke-statslige myndigheder.
 Lovforslaget indeholder endelig diverse præciseringer og  

 konsekvensrettelser.
Administrative konsekvenser Lovforslaget vil ikke have nævneværdige administrative konsekvenser.
Provenumæssige konsekvenser Den foreslåede lempelse i ejertidskravet for skattefrie  

 datterselskabsudbytter vil medføre et provenutab.
Der foreligger ikke  

 statistiske oplysninger, der gør det muligt at skønne over provenutabet, men  

 det vurderes at være af begrænset størrelse.
Denne vurdering skyldes, at  

 virksomhederne i vidt omfang må antages at have tilpasset handelstidspunkter  

 og udbyttepolitik med henblik på at minimere udbyttebeskatningen, således at  

 de ændrede regler kun vil få betydning i forbindelse med forholdsvis få  

 aktiehandler.
Provenutabet vil muligvis være i størrelsesordenen en halv snes  

 millioner kr. årligt.
De foreslåede lempelser skal have virkning for udbytte, der vedtages den  

 1. januar 1998 eller senere.
Som følge af de foreslåede regler om  

 genoptagelse af skatteansættelserne for danske moderselskaber og  

 tilbagebetaling af indeholdt udbytteskat til udenlandske moderselskaber  

 vedrørende udbytter, der er vedtaget i perioden 1. januar 1992 til og med 31.  

 december 1997, vil der yderligere fremkomme et engangsprovenutab i finansåret  

 1998. Det anslås til i størrelsesordenen 50 mill. kr., hvoraf kommunernes  

 andel udgør ca. 7 mill. kr.
 Herudover indeholder lovforslaget forskellige konsekvensrettelser m.v. af  

 gældende regler, som skønnes at være uden provenumæssig virkning.
Erhvervsøkonomiske konsekvenser Forslaget om ændring af ejertidskravet for skattefrie  

 datterselskabsudbytter indebærer en lempeligere beskatning ved investering i  

 datterselskaber.
Hertil kommer administrative lettelser som følge af, at de  

 skattemæssige regler om datterselskabsudbytter bliver enklere og dermed mere  

 overskuelige.
Miljømæssige konsekvenser Lovforslaget skønnes ikke at have miljømæssige konsekvenser.
EU-retlige konsekvenser Med forslaget bringes de danske regler om skattefrie  

 datterselskabsudbytter i overensstemmelse med moder-/datterselskabsdirektivet  

 (90/435/EØF). Der henledes til de indledende bemærkninger.
 Forslaget skønnes i øvrigt ikke at have EU-retlige konsekvenser.
Bemærkninger til de enkelte bestemmelser Til § 1, nr. 1 Ved lov nr. 218 af 10. april 1991 blev kildeskattelovens § 65 A, stk. 1,  

 ophævet, hvorefter stk. 2-3 blev stk. 1-2. Som konsekvens heraf skal  

 henvisningen i selskabsskattelovens § 2, stk. 2, til det tidligere stk. 2 i  

 kildeskattelovens § 65 A ændres til stk. 1.
Til § 1, nr. 2, 4 og 5, § 2 og § 3 Ifølge moder-/datterselskabsdirektivets artikel 3, stk. 2, kan  

 medlemsstaterne undlade at anvende direktivet på selskaber i en medlemsstat,  

 der ikke i en sammenhængende periode på mindst to år besidder en  

 kapitalandel, der giver ret til betegnelsen moderselskab, eller på selskaber,  

 i hvilke et selskab i en anden medlemsstat ikke i en sammenhængende periode  

 på mindst to år besidder sådan kapitalandel.
EF-Domstolen har ved  

 Denkavit-dommen fastslået, at det ikke kan kræves, at den fastsatte  

 minimumsperiode for besiddelse af kapitalandelen skal være tilbagelagt på  

 udbytteudlodningstidspunktet, når blot kravet til periodens varighed opfyldes  

 efterfølgende.
 Det er derfor ikke i overensstemmelse med direktivet, når bestemmelserne i  

 selskabsskattelovens § 2, stk. 5, og kildeskattelovens § 65, stk. 5, gør  

 skattefriheden for det udbyttemodtagende udenlandske selskab betinget af, at  

 dette har opretholdt minimumsbesiddelsen i det udbyttegivende danske selskab  

 i en sammenhængende periode på mindst to år frem til det tidspunkt, hvor  

 udbyttet modtages.
 Det er heller ikke i overensstemmelse med direktivet, når bestemmelserne i  

 selskabsskattelovens § 13, stk. 3, jf. stk. 1, nr. 2, og § 17, stk. 2,  

 opstiller samme betingelser for skattefriheden henholdsvis skattenedsættelsen  

 for det udbyttemodtagende danske selskab.
 Det vil heller ikke være i overensstemmelse med direktivet alene at  

 opretholde den del af de gældende bestemmelser, hvor skattefriheden gøres  

 betinget af, at moderselskabet har opretholdt minimumsbesiddelsen i  

 datterselskabet i hele det indkomstår, hvori udbyttet er modtaget.
 Det foreslås, at udbyttet skal være skattefrit, når moderselskabet ejer  

 mindst 25 pct. af aktiekapitalen i en sammenhængende periode på mindst et år.  

 Som det er tilfældet efter de gældende regler, skal den foreslåede ændring  

 gælde for moderselskaber i andre EU-medlemsstater, der modtager udbytte fra  

 danske datterselskaber, samt for danske moderselskaber, uanset om det  

 udbyttegivende selskab er hjemmehørende i Danmark, i en anden EU-medlemsstat  

 eller i et tredjeland.
Det foreslås derfor at ændre bestemmelserne i selskabsskattelovens § 2,  

 stk. 5, § 13, stk. 1, nr. 2, og § 17, stk. 2, kildeskattelovens § 65, stk. 5,  

 og fondsbeskatningslovens § 10, stk. 1, således, at det skal være en  

 betingelse for skattefrihed henholdsvis skattenedsættelse for udbytte fra et  

 datterselskab, at moderselskabet ejer mindst 25 pct. af aktiekapitalen i  

 datterselskabet i en sammenhængende periode på mindst et år, inden for  

 hvilken periode udbytteudlodningstidspunktet skal ligge.
Ejertidskravet på et  

 år skal forstås som 12 måneder og ikke et indkomstår.
 Herefter vil et moderselskab i en anden EU-medlemsstat være omfattet af  

 skattefriheden efter selskabsskattelovens § 2, stk. 5, og kildeskattelovens §  

 65, stk. 5, når det ejer 25 pct. af aktierne i en sammenhængende periode på  

 et år.
 Tilsvarende vil et dansk moderselskab/-fond, når samme betingelser er  

 opfyldt, være omfattet af reglerne i selskabsskattelovens § 13, stk. 1, nr.  

 2, § 13, stk. 3, § 17, stk. 2, kildeskattelovens § 65, stk. 4, og  

 fondsbeskatningslovens § 10, stk. 1 og 2.
 De foreslåede ændringer medfører ingen ændring i beskatningen efter  

 ligningslovens § 16 B om beskatning af afståelsessummer ved salg til det  

 udstedende selskab.
Udbytte vil efter de foreslåede regler være skattefrit, når moderselskabet  

 ejer mindst 25 pct. af aktiekapitalen i en sammenhængende periode på mindst  

 et år.
Moderselskabet skal eje mindst 25 pct. af aktiekapitalen i  

 datterselskabet på udbytteudlodningstidspunktet, det vil sige det tidspunkt,  

 hvor udbyttet modtages (vedtages på selskabets generalforsamling). Kravet til  

 periodens varighed behøver imidlertid ikke være opfyldt på  

 udbytteudlodningstidspunktet, men kan opfyldes efterfølgende.
Der kan f.eks.  

 være tale om, at udbyttet modtages dagen efter, at moderselskabet har  

 erhvervet mindst 25 pct. af aktiekapitalen i datterselskabet.
 Har moderselskabet ikke besiddet mindst 25 pct. af aktierne i mindst et år  

 på udlodningstidspunktet, skal det være en betingelse for at undgå  

 indeholdelse af udbytteskat, at moderselskabet afgiver en erklæring om, at  

 det vil opretholde en besiddelse på mindst 25 pct. i en sammenhængende  

 periode på mindst et år.
Ifølge kildeskattebekendtgørelsen (bekendtgørelse nr. 768 af 19. september  

 1995) skal et dansk datterselskab af et dansk moderselskab eller af et  

 moderselskab i en anden EU-medlemsstat ikke indeholde udbytteskat af udbytte  

 til moderselskabet.
Det er dog en betingelse, at der til datterselskabet  

 eller den, der på dettes vegne formidler udbetaling af udbyttet, afgives  

 skriftlig erklæring fra moderselskabets generalforsamlings valgte revisor om,  

 at moderselskabet i hele den forløbne del af indkomståret eller i en samlet  

 periode på mindst 24 måneder frem til det tidspunkt, hvor udbyttet modtages,  

 har opfyldt betingelserne i selskabsskattelovens § 2, stk. 5, henholdsvis §  

 13, stk. 1, nr. 2. Går erklæringen ud på, at moderselskabet har opfyldt  

 betingelserne i den forløbne del af indkomståret, skal moderselskabet tillige  

 skriftligt påtage sig pligt til at betale udbytteskatten, hvis betingelserne  

 ikke opfyldes i den resterende del af indkomståret.
Tilsvarende bestemmelser  

 gælder med hensyn til opfyldelsen af betingelserne i fondsbeskatningslovens §  

 10, stk. 1.
Den gældende ordning, hvorefter datterselskabet kan udbetale udbytte uden  

 indeholdelse af udbytteskat, opretholdes, men reglerne i  

 kildeskattebekendtgørelsen vil blive justeret i overensstemmelse med de i  

 dette lovforslag foreslåede regler.
Har moderselskabet på  

 udbytteudlodningstidspunktet ikke ejet aktierne i en sammenhængende periode  

 på mindst et år, skal moderselskabet skriftligt påtage sig pligt til at  

 betale udbytteskatten, hvis betingelserne ikke efterfølgende opfyldes, det  

 vil sige, hvis aktierne sælges, inden der er gået et år fra  

 erhvervelsestidspunktet, eller hvis kapitalandelen inden et år bringes ned  

 under de krævede 25 pct.
Til § 1, nr. 3 Der foreslås en ajourføring af begrebet »statsanerkendte  

 børnehjem« under hensyn til, at statsanerkendte børnehjem er blevet  

 afløst af andre institutionsformer for børn og unge.
Forslaget er således  

 alene en konsekvens af ændringer på Socialministeriets område.
De statsanerkendte børnehjem er med bistandslovens indførelse den 1. april  

 1976 afløst af andre institutionstyper for børn og unge.
Efter  

 Socialministeriets regler er de statsanerkendte børnehjem erstattet  

dels af døgninstitutioner for børn og unge efter bistandslovens § 96  

dels af godkendte opholdssteder for børn og unge efter bistandslovens  

 § 66, såfremt de drives som selvejende institutioner.
Efter bistandslovens § 96, stk. 2, kan døgninstitutioner for børn  

 og unge oprettes og drives af en eller flere amtskommuner, af kommuner eller  

 som selvejende institutioner, med hvilken amtsrådet indgår overenskomst (fra  

 1. juli 1998 er en aftale tilstrækkelig, jf. lov nr. 454 af 10. juni 1997, §  

 51). Ved overenskomsten sikrer amtsrådet sig, at institutionen er til  

 rådighed for det offentlige, mod at amtsrådet betaler institutionen de herved  

 forbundne omkostninger til institutionens drift.
I henhold til § 96, stk. 3,  

 har Socialministeriet fastsat vejledende regler om den selvejende  

 institutions ledelse og drift, jf.
Socialministeriets cirkulære nr. 154 af  

 17. december 1986 om bistandslovens bestemmelser om institutioner under  

 amtskommunerne.
Ifølge cirkulæret bør institutionen udarbejde en vedtægt af  

 et nærmere bestemt indhold, bl.a. om institutionens ledelse og ledelsens  

 dispositionsret, om institutionens hæftelse og ophør, om dens formål og om  

 midlernes anvendelse.
 Det bemærkes, at amtskommunalt og kommunalt drevne døgninstitutioner for  

 børn og unge er undtaget for skattepligt efter selskabsskattelovens § 3, stk.  

 1, nr. 2.
Efter bistandslovens § 66, stk. 1, skal opholdssteder for børn og  

 unge være godkendt som egnede af den stedlige kommunalbestyrelse eller af  

 anden offentlig myndighed efter reglerne herom.
Fra den 1. juli 1998 er  

 kompetencen til at godkende opholdssteder med mere end 4 personer overgået  

 til amtskommunen, jf. lov nr. 454 af 10. juni 1997, § 49.
Godkendte opholdssteder for børn og unge dækker over en række indbyrdes  

 forskellige anbringelsesmuligheder.
Det er dog kun opholdssteder med fast  

 budget, der kan organiseres som selvejende institutioner.
Det er en  

 forudsætning for godkendelse, at den selvejende institution opfylder  

 Socialministeriets vejledende regler for en sådan godkendelse, jf.  

 Socialministeriets vejledning nr. 11 af 15. december 1992, hvoraf bl.a.  

 fremgår, at der bør oprettes en vedtægt indeholdende regler bl.a. om  

 ledelsens opgaver og dispositionsret, institutionens hæftelse og ophør,  

 institutionens formål og om midlernes anvendelse.
 Den foreslåede konsekvensændring tager således sigte dels på  

 døgninstitutioner for børn og unge, der drives som selvejende institutioner,  

 jf. bistandslovens § 96, der med virkning fra den 1. juli 1998 er overført  

 til lov nr. 454 af 10. juni 1997 om social service, § 51, dels på  

 godkendte opholdssteder for børn og unge, der drives som selvejende  

 institutioner, jf. bistandslovens § 66, der ligeledes med virkning fra den 1.  

 juli 1998 er overført til lov nr. 454 af 10. juni 1997, §§ 49 og 50.
 Forslaget er i overensstemmelse med en rapport om samspilsproblemerne  

 mellem skatte- og socialmyndighederne med hensyn til opholdssteder for børn  

 og unge efter bistandslovens § 66, der bl.a. har anbefalet, at der sker en  

 revidering af skattefrihedsbestemmelsen i selskabsskattelovens § 3, stk. 1,  

 nr. 5, for så vidt angår udtrykket »statsanerkendte børnehjem«.
Til § 1, nr. 6 Ved lov nr. 487 af 12. juni 1996 blev der i selskabsskattelovens § 32  

 indsat et nyt stk. 2, hvorefter stk. 2-10 blev stk. 3-11. Som konsekvens  

 heraf skal henvisningen i § 32, stk. 5, til det tidligere stk. 3 ændres til  

 stk. 4.
Til § 4 Til nr. 1 Efter de til og med indkomståret 1997 gældende regler kan fortjeneste og  

 tab ved afståelse af konvertible obligationer samt retten til at tegne  

 konvertible obligationer beskattes efter reglerne i  

 aktieavancebeskatningsloven.
Fortjeneste og tab ved afståelse af konvertible  

 obligationer kan endvidere være omfattet af reglerne i kursgevinstloven.
Ved lov nr. 439 af 10. juni 1997 (kursgevinstloven) og § 1, nr. 1, i lov  

 nr. 440 af 10. juni 1997 (Konsekvensændringer m.v. i anledning af lovrevision  

 af kursgevinstloven) er reglerne om beskatning af fortjeneste og tab ved  

 afståelse af konvertible obligationer ændret for at skabe klare og mere enkle  

 regler.
Herefter sker beskatning af fortjeneste og tab på konvertible  

 obligationer altid efter aktieavancebeskatningslovens regler. Ændringen har  

 virkning fra og med indkomståret 1998.
Ændringen betyder ikke, at den skattemæssige behandling af renter af  

 konvertible obligationer ændres.
Disse renter vil fortsat skulle behandles  

 efter reglerne om renter.
 Efter de gældende regler i virksomhedsskattelovens § 1, stk. 2, kan aktier  

 m.v. omfattet af aktieavancebeskatningsloven bortset fra andele i foreninger  

 omfattet af selskabsskattelovens § 1, stk. 1, nr. 3 og 4, ikke indgå i  

 virksomhedsordningen, medmindre den skattepligtige driver næring med sådanne  

 aktiver.
Konvertible obligationer kan indgå i virksomhedsordningen, sålænge de ikke  

 er konverteret til aktier.
Hvis de konverteres til aktier, kan aktierne ikke  

 indgå i virksomhedsordningen, og et beløb svarende til aktiernes værdi anses  

 for overført til den skattepligtige i hæverækkefølgen.
 Den foreslåede ændring af virksomhedsskattelovens § 1, stk. 2, indebærer,  

 at konvertible obligationer fortsat kan indgå i virksomhedsordningen, sålænge  

 de ikke er konverteret til aktier.
Til nr. 2 Ved lov nr. 1217 af 27. december 1996 blev det dagældende stk. 4 i  

 virksomhedsskattelovens § 2 ophævet, hvorefter stk. 5-7 blev stk. 4-6. Som  

 konsekvens heraf skal henvisningen i det nugældende stk. 4 til stk. 6 ændres  

 til stk. 5.
Til nr. 3 Der er tale om en tydeliggørelse af, med hvilken værdi aktiver, der  

 indskydes i virksomheden, indgår i opgørelsen af indskudskontoen.
Det  

 tydeliggøres således, at aktiverne indgår med værdien ved begyndelsen af det  

 indkomstår, hvor virksomhedsordningen første gang anvendes, hvilket for andre  

 aktiver end fast ejendom er lig med værdien ved udgangen af det forudgående  

 indkomstår.
Praksis er i overensstemmelse med den foreslåede tydeliggørelse.
Til § 5 Til stk. 1 Det foreslås, at loven træder i kraft dagen efter bekendtgørelsen i  

 Lovtidende.
Til stk. 2, 5 og 6 De foreslåede ændringer vedrørende skattefrie datterselskabsudbytter, jf.  

 lovforslagets § 1, nr. 2, 4 og 5, samt §§ 2 og 3, skal have virkning fra og  

 med 1. januar 1998. Det vil sige, at de skal have virkning for udbytte, der  

 vedtages den 1. januar 1998 eller senere.
 I § 5, stk. 5 og 6, foreslås regler om tilbagebetaling af indeholdt  

 udbytteskat henholdsvis genoptagelse af skatteansættelser for de tilfælde,  

 hvor moderselskaber i strid med moder-/datterselskabsdirektivet har fået  

 indeholdt udbytteskat eller beregnet skat af udbytte, der er vedtaget i  

 perioden 1. januar 1992 til og med den 31. december 1997, fra hvilket  

 tidspunkt de foreslåede regler finder anvendelse, jf. stk. 2.
 Da udbytte efter de gældende regler er skattefrit, når moderselskabet har  

 ejet 25 pct. af aktiekapitalen i hele det indkomstår, hvor udbyttet er  

 modtaget, og rent faktisk også kan udbetales uden indeholdelse af udbytteskat  

 i løbet af året, når blot aktierne har været ejet i hele den forløbne del af  

 året, antages der at blive tale om et ret beskedent antal  

 tilbagebetalingssager.
De tilfælde, der ses at ville være tale om, er tilfælde, hvor  

 moderselskabet ikke har ejet kapitalandelen fra 1. dag i indkomståret,  

 modtager udbytte i det pågældende indkomstår, og efterfølgende besidder  

 aktierne i to år fra erhvervelsen.
Der kan endvidere være tale om tilfælde,  

 hvor aktierne er erhvervet før det aktuelle indkomstårs begyndelse, men ikke  

 ejes ved indkomstårets udløb, og hvor to års perioden ikke er udløbet på  

 udbytteudlodningstidspunktet, men gør det inden afståelsen af aktierne eller  

 nedbringelse af kapitalandelen til under 25 pct.
 Herudover medfører moder-/datterselskabsdirektivet nogle yderligere  

 begrænsninger for, i hvilket omfang, der vil skulle ske tilbagebetaling.
Moder-/datterselskabsdirektivet skal således kun anvendes på tilfælde,  

 hvor såvel moderselskabet som datterselskabet er omfattet af begrebet  

 »selskab i en medlemsstat« i art. 2 i direktiv 90/435/EØF (i  

 Danmark aktie- og anpartsselskaber). Direktivet omfatter endvidere kun  

 grænseoverskridende udbytter indenfor EU.
Der kan således blive tale om  

tilbagebetaling af indeholdt udbytteskat (stk. 5) til et moderselskab  

 i en anden EU-medlemsstat, der har modtaget udbytte fra et dansk  

 datterselskab, ligesom der kan blive tale om genoptagelse af  

 skatteansættelsen (stk. 6) for et dansk moderselskab, hvor udbytte  

 modtaget fra et datterselskab i en anden EU-medlemsstat med urette er  

 medregnet ved indkomstopgørelsen.
Eventuelle tilbagebetalingsbeløb forrentes efter de herom almindeligt  

 gældende regler.
For fuldt skattepligtige moderselskaber, hvor udbytte med  

 urette er medregnet til den skattepligtige indkomst, skal der ved  

 genoptagelse ske en nedsættelse af selskabets skatteansættelse på dette  

 punkt, og et tilbagebetalingsbeløb vil skulle forrentes efter bestemmelsen i  

 selskabsskattelovens § 30, stk. 4. For begrænset skattepligtige selskaber er  

 udbytteskatten en endelig skat, og der foretages derfor ikke selvangivelse og  

 skatteansættelse vedrørende udbytteindtægter for disse.
Ved tilbagebetaling  

 til begrænset skattepligtige moderselskaber fra andre EU-medlemsstater vil  

 forrentning derfor skulle ske efter reglerne i cirkulære nr. 157 af 14.  

 oktober 1987 om forrentning af visse tilbagebetalingsbeløb.
 Krav om tilbagebetaling af indeholdt udbytteskat skal fremsættes  

 skriftligt overfor Told- og Skattestyrelsen senest den 31. december 1998.
 Anmodning om genoptagelse indgives til den kommunale skattemyndighed  

 senest den 31. december 1998. Det forudsættes, at Told- og Skattestyrelsen  

 udsteder et cirkulære med de nærmere betingelser for genoptagelse.
 Da myndighederne ikke på forhånd er i besiddelse af de oplysninger, der er  

 nødvendige for at bedømme de rejste krav, skal selskaberne medsende  

 dokumentation for, at selskabet opfylder betingelserne i den foreslåede § 5,  

 stk. 5 eller 6, sammenholdt med direktiv 90/435/EØF for at modtage skattefrit  

 datterselskabsudbytte.
Til stk. 3 Det foreslås, at den ændrede affattelse af virksomhedsskattelovens § 1,  

 stk. 2, jf. lovforslagets § 4, nr. 1, skal have virkning fra og med  

 indkomståret 1998, ligesom de ændrede regler i kursgevinstloven og  

 aktieavancebeskatningsloven.
Til stk. 4 Virksomhedsskattelovens § 3, stk. 4, fik sin nuværende affattelse ved lov  

 nr.1219 af 27. december 1996 (Ændringer som følge af afskaffelse af  

 formueskatten m.v.), der har virkning fra og med indkomståret 1997. Det  

 foreslås, at præciseringen af bestemmelsen, jf. lovforslagets § 4, nr. 3,  

 skal have virkning fra og med indkomståret 1997.
Skriftlig fremsættelse (8. oktober 1997) Skatteministeren (Carsten Koch):
 Jeg skal herved tillade mig at fremsætte:
 Forslag til lov om ændring af selskabsskatteloven, kildeskatteloven,  

 fondsbeskatningsloven og virksomhedsskatteloven. (Skattefrit  

 datterselskabsudbytte m.v.).
(Lovforslag nr.
L 13).
Lovforslaget går ud på at ændre reglerne om skattefrit  

 datterselskabsudbytte.
Forslaget er foranlediget af en dom af 17. oktober  

 1996 fra EF-Domstolen om fortolkning af ejertidskravet i  

 moder-/datterselskabsdirektivet.
Med forslaget bringes de danske regler i  

 overensstemmelse med moder-/datterselskabsdirektivet som fortolket ved  

 EF-Domstolens dom i den såkaldte Denkavit-sag.
Af moder-/datterselskabsdirektivets art. 3, stk. 2, fremgår, at  

 medlemsstaterne kan opstille et krav om, at moderselskabet skal besidde  

 mindst 25 pct. af aktierne i datterselskabet i mindst to år, for at  

 direktivets lempeligere regler om beskatning af udlodninger finder  

 anvendelse.
Ved Denkavit-dommen fastslog EF-Domstolen, at medlemsstaterne  

 ikke kan kræve, at den fastsatte minimumsperiode for besiddelse af  

 kapitalandelen skal være tilbagelagt på udbytteudlodningstidspunktet, når  

 blot kravet til periodens varighed opfyldes efterfølgende.
 Efter de gældende danske regler er det en betingelse for, at udbytte er  

 skattefrit, at moderselskabet har ejet mindst 25 pct. af aktiekapitalen i  

 datterselskabet enten i hele det indkomstår, hvori udbyttet er modtaget,  

 eller i en sammenhængende periode på mindst to år frem til det tidspunkt,  

 hvor udbyttet modtages.
Det foreslås at ændre reglerne således, at udbytte er skattefrit, når  

 moderselskabet ejer mindst 25 pct. af aktiekapitalen i en sammenhængende  

 periode på mindst et år, inden for hvilken periode  

 udbytteudlodningstidspunktet skal ligge.
De nye regler skal have virkning fra  

 og med 1. januar 1998.
 Perioden på et år er valgt for ikke ved den tilpasning, der følger af  

 EF-Domstolens dom, at skærpe betydeligt på et punkt, som EU-retten ikke  

 tvinger os til.
 Lovforslaget går endvidere ud på at fastsætte nærmere regler for  

 tilbagebetaling/genoptagelse i tilfælde, hvor der i strid med  

 moder-/datterselskabsdirektivet er indeholdt udbytteskat eller beregnet skat  

 af udbyttet.
 Lovforslaget indeholder ud over ændringerne vedrørende skattefrit  

 datterselskabsudbytte diverse præciseringer og konsekvensrettelser.
 Idet jeg i øvrigt henviser til bemærkningerne i lovforslaget, skal jeg  

 anbefale forslaget til Folketingets hurtige og velvillige behandling.
Bilag I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I lov om indkomstbeskatning af aktieselskaber m.v. (Selskabsskatteloven),  

 jf. lovbekendtgørelse nr. 922 af 21. oktober 1996, som senest ændret ved § 9  

 i lov nr. 440 af 10. juni 1997, foretages følgende ændringer:
 1. I § 2, stk. 2, ændres »§ 65 A, stk. 2« til:  

 »§ 65 A, stk. 1«.
 2. § 2, stk. 5, 2. pkt., affattes således:
 »Det er en betingelse, at det udbyttemodtagende selskab -  

 moderselskabet - ejer mindst 25 pct. af aktiekapitalen i det udbyttegivende  

 selskab - datterselskabet - i en sammenhængende periode på mindst et år,  

 inden for hvilken periode udbytteudlodningstidspunktet skal ligge.«.
§ 2. - - - Stk. 2. Skattepligten i medfør af stk. 1, litra a), b) og f),  

 omfatter alene indtægter fra de der nævnte indkomstkilder.
Skattepligten i  

 medfør af stk. 1, litra c), er endeligt opfyldt ved den i henhold til  

 kildeskattelovens § 65 foretagne indeholdelse af udbytteskat eller den skat,  

 der skal betales i henhold til kildeskattelovens § 65 A, stk. 2.  

 Skattepligten i medfør af stk. 1, litra e), er endeligt opfyldt ved den i  

 henhold til kildeskattelovens § 65 B erlagte skat.
Skattepligten i medfør af  

 stk. 1, litra g), er endeligt opfyldt ved den i henhold til kildeskattelovens  

 § 65 C foretagne indeholdelse af royaltyskat.
- - - Stk. 5. Skattepligten i medfør af stk. 1, litra c, omfatter ikke  

 udbytte, som et selskab, der er hjemmehørende i en stat, der er medlem af De  

 Europæiske Fællesskaber, modtager i udbytte fra et selskab, der er  

 hjemmehørende her i landet.
Det er en betingelse, at det udbyttemodtagende  

 selskab - moderselskabet - har ejet mindst 25 pct. af aktiekapitalen i det  

 udbyttegivende selskab - datterselskabet - enten i hele det indkomstår, hvori  

 udbyttet er modtaget, eller i en sammenhængende periode på mindst to år frem  

 til det tidspunkt, hvor udbyttet modtages.
Det er endvidere en betingelse, at  

 såvel moderselskabet som datterselskabet er omfattet af begrebet selskab i en  

 medlemsstat i artikel 2 i direktiv 90/435/EØF.
- - - 3. I § 3, stk. 1, nr. 5, ændres »statsanerkendte  

 rekonvalescent- og børnehjem« til: »statsanerkendte  

 rekonvalescenthjem, døgninstitutioner for børn og unge og offentligt  

 godkendte opholdssteder for børn og unge«.
 § 3. Undtaget fra skattepligten er:
- - - 5) Skoler, hospitaler, sygehuse, statsanerkendte rekonvalescent- og  

 børnehjem, biblioteker under offentligt tilsyn og offentligt tilgængelige  

 museer, alt for så vidt de er selvejende institutioner, og indtægterne  

 udelukkende kan anvendes til den pågældende institutions formål.
- - - 4. § 13, stk. 1, nr. 2, 2. pkt., affattes således:
 »Dette gælder dog kun, hvis det udbyttemodtagende selskab -  

 moderselskabet - ejer mindst 25 pct. af aktie- eller andelskapitalen i det  

 udbyttegivende selskab - datterselskabet - i en sammenhængende periode på  

 mindst et år, inden for hvilken periode udbytteudlodningstidspunktet skal  

 ligge.«.
 § 13. Til den skattepligtige indkomst medregnes ikke:
- - - 2) Udbytte, som de i § 1, stk. 1, nr. 1-2 c, og 3 a-5 og 5 b, nævnte  

 selskaber og foreninger m.v. modtager af aktier eller andele i selskaber  

 omfattet af § 1, stk. 1, nr. 1 og 2, for så vidt disse er hjemmehørende her i  

 landet.
Dette gælder dog kun, hvis det udbyttemodtagende selskab -  

 moderselskabet - har ejet mindst 25 pct. af aktie- eller andelskapitalen i  

 det udbyttegivende selskab - datterselskabet - enten i hele det indkomstår,  

 hvori udbyttet er modtaget, eller i en sammenhængende periode på mindst to år  

 frem til det tidspunkt, hvor udbyttet modtages.
Bestemmelsen i 1. pkt.  

 omfatter ikke udbytte vedrørende aktier som nævnt i  

 aktieavancebeskatningslovens § 2 a.
- - - 5. § 17, stk. 2, 3. pkt., affattes således:
 »Det er en betingelse, at det udbyttemodtagende selskab -  

 moderselskabet - ejer mindst 25 pct. af aktiekapitalen i det udbyttegivende  

 selskab - datterselskabet - i en sammenhængende periode på mindst et år,  

 inden for hvilken periode udbytteudlodningstidspunktet skal ligge.«.
§ 17. - - - Stk. 2. Såfremt der i den skattepligtige indkomst for et af de i §  

 1, stk. 1, nr. 1-2 c, 3 a -5 og 5 b, nævnte selskaber og foreninger m.v.  

 indgår udbytte fra selskaber, der er eller har været hjemmehørende i  

 udlandet, og som ikke er omfattet af skattefritagelsen i § 13, stk. 1, nr. 2,  

 eller stk. 3, nedsættes det udbyttemodtagende selskabs - moderselskabets -  

 skat med den del, der svarer til forholdet mellem det modtagne udbytte og den  

 skattepligtige indkomst.
Der kan dog ikke ske nedsættelse med et større beløb  

 end det, som det udbyttegivende selskab - datterselskabet - har udredet i  

 skat af den del af indkomsten, der ligger til grund for udbyttet til  

 moderselskabet.
Det er en betingelse, at det udbyttemodtagende selskab -  

 moderselskabet - har ejet mindst 25 pct. af aktiekapitalen i det  

 udbyttegivende selskab - datterselskabet - enten i hele det indkomstår, hvori  

 udbyttet er modtaget, eller i en sammenhængende periode på mindst to år frem  

 til det tidspunkt, hvor udbyttet modtages.
- - - § 2 I lov om opkrævning af indkomstskat for personer m.v. (Kildeskat), jf.  

 lovbekendtgørelse nr. 614 af 10. juli 1997, foretages følgende ændring:
 1. § 65, stk. 5, 2. pkt., affattes således:
 »Det er en betingelse, at det udbyttemodtagende selskab -  

 moderselskabet - ejer mindst 25 pct. af aktiekapitalen i det udbyttegivende  

 selskab - datterselskabet - i en sammenhængende periode på mindst et år,  

 inden for hvilken periode udbytteudlodningstidspunktet skal ligge.«.
§ 65. - - - Stk. 5. Der indeholdes ikke udbytteskat i udbytte, som et selskab,  

 der er hjemmehørende i en stat, der er medlem af De Europæiske Fællesskaber,  

 modtager i udbytte fra et selskab, der er hjemmehørende her i landet.
Det er  

 en betingelse, at det udbyttemodtagende selskab - moderselskabet - har ejet  

 mindst 25 pct. af aktiekapitalen i det udbyttegivende selskab -  

 datterselskabet - enten i hele det indkomstår, hvori udbyttet er modtaget,  

 eller i en sammenhængende periode på mindst to år frem til det tidspunkt,  

 hvor udbyttet modtages.
Det er endvidere en betingelse, at såvel  

 moderselskabet som datterselskabet er omfattet af begrebet selskab i en  

 medlemsstat i artikel 2 i direktiv 90/435/EØF.
- - - § 3 I lov om beskatning af fonde og visse foreninger (Fondsbeskatningsloven),  

 jf. lovbekendtgørelse nr. 869 af 30. september 1996, som senest ændret ved §  

 10 i lov nr. 1223 af 27. december 1996, foretages følgende ændring:
 1. § 10, stk. 1, 2. pkt., affattes således:
 »Dette gælder dog kun, hvis fonden eller foreningen ejer mindst 25  

 pct. af aktie- eller andelskapitalen i det udbyttegivende selskab i en  

 sammenhængende periode på mindst et år, inden for hvilken periode  

 udbytteudlodningstidspunktet skal ligge.«.
§ 10. Til den skattepligtige indkomst for de af denne lov  

 omfattede fonde og foreninger medregnes ikke udbytte af aktier eller andele i  

 selskaber som nævnt i selskabsskattelovens § 1, stk. 1, nr. 1 og 2, for så  

 vidt disse er hjemmehørende her i landet.
Dette gælder dog kun, hvis fonden  

 eller foreningen har ejet mindst 25 pct. af aktie- eller andelskapitalen i  

 det udbyttegivende selskab enten i hele det indkomstår, hvori udbyttet er  

 modtaget, eller i en sammenhængende periode på mindst to år frem til det  

 tidspunkt, hvor udbyttet modtages.
- - - § 4 I lov om indkomstbeskatning af selvstændige erhvervsdrivende  

 (virksomhedsskatteloven), jf. lovbekendtgørelse nr. 67 af 25. januar 1997,  

 foretages følgende ændringer:
 1. § 1, stk.2, affattes således:
 » Stk. 2. Aktier m.v. omfattet af aktieavancebeskatningsloven  

 bortset fra konvertible obligationer og andele i foreninger omfattet af  

 selskabsskattelovens § 1, stk. 1, nr. 3 og 4, indeksobligationer, uforrentede  

 obligationer og præmieobligationer kan ikke indgå i virksomhedsordningen,  

 medmindre den skattepligtige driver næring med sådanne aktiver.«.
§ 1. - - - Stk. 2. Aktier m.v. omfattet af aktieavancebeskatningsloven  

 bortset fra andele i foreninger omfattet af selskabsskattelovens § 1, stk. 1,  

 nr. 3 og 4, indeksobligationer, uforrentede obligationer og  

 præmieobligationer kan ikke indgå i virksomhedsordningen, medmindre den  

 skattepligtige driver næring med sådanne aktiver.
- - - 2. I § 2, stk. 4, ændres »jf. dog stk. 6« til:  

 »jf. dog stk. 5«.
§ 2. - - - Stk. 4. Beløb, der overføres mellem virksomhedsordningen og  

 privatøkonomien, skal bogføres særskilt for hver post med virkning fra det  

 tidspunkt, hvor overførslen finder sted, jf. dog stk. 6.
- - - 3. § 3, stk. 4, 1.-4. pkt., affattes således:
»Fast ejendom medregnes til den kontante anskaffelsessum eller den  

 ved indkomstårets begyndelse fastsatte ejendomsværdi med fradrag af byrder,  

 som der ikke er taget hensyn til ved vurderingen, og tillæg af eventuel ikke  

 medregnet anskaffelsessum for ombygning, forbedringer m.v.
Skibe, der  

 omfattes af bestemmelserne i afsnit III i afskrivningsloven, medregnes til  

 den i afskrivningslovens § 13, jf. § 2, stk. 2, omhandlede saldoværdi ved  

 indkomstårets begyndelse.
Maskiner, inventar og lignende driftsmidler, der  

 omfattes af bestemmelserne i afsnit I i afskrivningsloven, medregnes til den  

 i afskrivningslovens § 2, stk. 2, nævnte saldoværdi ved indkomstårets  

 begyndelse.
Maskiner, inventar og lignende driftsmidler, der omfattes af  

 bestemmelserne i afskrivningslovens afsnit II, medregnes til den uafskrevne  

 del af det i lovens § 8 nævnte afskrivningsberettigede beløb ved  

 indkomstårets begyndelse.«.
§ 3. - - - Stk. 4. Fast ejendom medregnes til den kontante anskaffelsessum  

 eller den ved indkomstårets udgang fastsatte ejendomsværdi med fradrag af  

 byrder, som der ikke er taget hensyn til ved vurderingen, med tillæg af  

 eventuel ikke medregnet anskaffelsessum for ombygning, forbedringer m.v.  

 Skibe, der omfattes af bestemmelserne i afsnit III i afskrivningsloven,  

 medregnes til den i lovens § 13, jf. § 2, stk. 5, omhandlede saldoværdi ved  

 indkomstårets udgang.
Maskiner, inventar og lignende driftsmidler, der  

 omfattes af bestemmelserne i afsnit I i nævnte lov, medregnes til den i  

 lovens § 2, stk. 5, nævnte saldoværdi ved indkomstårets udgang.
Maskiner,  

 inventar og lignende driftsmidler, der omfattes af bestemmelserne i nævnte  

 lovs afsnit II, medregnes til den uafskrevne del af det i lovens § 8 nævnte  

 afskrivningsberettigede beløb.
Negativ saldo kan ikke fradrages.
Andre  

 løsøregenstande medregnes til handelsværdien.
Dog medregnes varer, der  

 omfattes af lov om skattemæssig opgørelse af varelagre m.v., samt  

 husdyrbesætninger, der omfattes af lov om den skattemæssige behandling af  

 husdyrbesætninger, til værdien opgjort efter reglerne i disse love. Øvrige  

 aktiver medregnes til anskaffelsessummen med fradrag af skattemæssige  

 afskrivninger.
I det omfang anskaffelsessummen omregnes til kontantværdi,  

 anvendes denne.
Driftsmidler, der hidtil udelukkende har været anvendt  

 privat, og som skal anvendes fuldt ud erhvervsmæssigt, anses for indskudt til  

 handelsværdien.
Virksomhedens gæld fragår til kursværdien.
