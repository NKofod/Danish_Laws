Beretning afgivet af § 71-tilsynet den 28.  

 september 2001 Beretning om tilsynets virksomhed i folketingsåret  

 2000-01 3.1        Tvangsbehandling med elstimulation 3.2        Deltagelse i medicinske forsøg 3.3        Oversættelse af pjece 3.4        Tilbageholdelse af pension 3.5        Tvang i eget hjem 3.6        Politiets medvirken 3.7        Madlavning på psykiatriske afdelinger 3.8        Husregler 3.9        De ændrede regler i serviceloven 3.10      Indelåsning på egen stue 4.          Årsberetninger fra de lokale psykiatriske  

 patientklagenævn 4.1        Opfølgning på årsberetningerne fra de lokale  

 psykiatriske patientklagenævn for 1999 4.2        Møde med Landsforeningen af Patientrådgivere og  

 Bistandsværger i Danmark 4.3        Samråd med sundhedsministeren 4.4        Opfølgning på enkeltsager i årsberetninger  

 fra de lokale psykiatriske patientklagenævn for 2000 5.          Besøg på psykiatriske afdelinger  

 m.v.
5.1        Psykiatrisk Afdeling på Amtssygehuset i Gentofte 5.2        Psykiatrisk Afdeling på Amtssygehuset i Herlev 5.3        Psykiatrisk Afdeling Herning 5.4        Amtssygehuset Fjorden 5.5        Sygehus Fyn Svendborg Psykiatriske Afdeling 5.6        Psykiatrisk Afdeling på Amtssygehuset i Glostrup 6.          Opfølgning på tidligere besøg på  

 psykiatriske afdelinger m.v.
7.          Psykiatriforespørgsel 8.          Møder 8.1        Møde med Dansk Psykiatrisk Selskab 8.2        Møde med Folketingets Ombudsmand 9.          Tilsynets kompetence i Grønland 10.        Tvangsanbragte børn 10.1      Konklusioner på tilsynets høring om tilsynets rolle  

 i sager om tvangsfjernede børn 10.2      Møde med Kommunernes Landsforening og  

 Amtsrådsforeningen januar 2001 10.3      Besøg i Vejle Amt og institutioner for tvangsanbragte  

 børn 10.4      Møde med Kommunernes Landsforening og  

 Amtsrådsforeningen august 2001 11.        Besøg på institutioner for voksne, hvor  

 reglerne i serviceloven om magtanvendelse og andre indgreb i selvbestemmelsesretten anvendes 12.        Deltagelse i konferencer m.v.
13.        Information om tilsynets arbejde 13.1      Pjece om tilsynet 13.2      Folder om tilsynets virksomhed 1. Indledning Tilsynet har i løbet af folketingsåret  

 2000-01 afholdt 21 møder og behandlet en række generelle og  

 konkrete sager samt haft sundhedsministeren i samråd.
Ud over at  

 tilsynet har holdt møder med foreninger m.v. og deltaget i konferencer  

 m.v., har tilsynet holdt møder med Folketingets Ombudsmand, Vejle Amt  

 og Kommunernes Landsforening og Amtsrådsforening.
Tilsynet har endelig  

 besøgt en række psykiatriske afdelinger, institutioner for  

 tvangsanbragte børn, et plejehjem og et socialpsykiatrisk  

 botilbud.
 De generelle og konkrete sager har sammen med  

 besøgene, møderne og konferencerne givet anledning til, at  

 tilsynet har rettet henvendelse og stillet spørgsmål til bl.a.  

 sundhedsministeren, socialministeren, ministeren for fødevarer,  

 landbrug og fiskeri, Hovedstadens Sygehusfællesskab og forskellige  

 amtskommuner og kommuner.
 I det forløbne folketingsår har tilsynet i  

 øvrigt udarbejdet en pjece og en folder om sin virksomhed.
2. Konkrete sager Tilsynet har i løbet af folketingsåret  

 modtaget et meget stort antal henvendelser fra og om enkeltpersoner, der  

 administrativt er berøvet deres frihed.
En del af disse henvendelser  

 har vedrørt spørgsmål, som ligger uden for tilsynets  

 kompetence, herunder spørgsmål om lovligheden af selve  

 frihedsberøvelsen.
Andre sager har tilsynet fundet det mest  

 hensigtsmæssigt at henvise eller videresende til de administrative  

 klage- eller tilsynsmyndigheder på det pågældende  

 retsområde.
Tilbage er et antal sager vedrørende selve  

 behandlingen under frihedsberøvelsen.
Tilsynet har behandlet disse  

 sager, som bl.a. har givet anledning til anmeldte og uanmeldte besøg  

 på psykiatriske afdelinger.
3. Henvendelser og spørgsmål til ministre og andre Tilsynet har i det forløbne år rettet  

 henvendelse til og stillet spørgsmål til bl.a.  

 sundhedsministeren, socialministeren, forskningsministeren, ministeren for  

 fødevarer, landbrug og fiskeri, Hovedstadens Sygehusfællesskab,  

 amtskommuner og kommuner.
I det følgende omtales nogle af de sager,  

 som henvendelserne og spørgsmålene har omhandlet.
3.1 Tvangsbehandling med elstimulation Storstrøms Amt besvarede ved brev af 9. august 2000  

 tilsynets henvendelse af 31. maj 2000 vedrørende brugen af behandling  

 med elstimulation.
Det fremgik bl.a. af svaret, at det var blevet besluttet,  

»at en overlæge fra  

 henholdsvis hospitalets Nord-del og Syd-del sammen med en overlæge fra  

 hospitalets gerontoafdeling, der ligeledes anvender ECT som led i  

 behandlingen, inden udgangen af oktober 2000 skal finde frem til fælles  

 holdninger og forslag til koordineret undervisning af hospitalets læger  

 med henblik på yderligere at udjævne forskellen« i brugen af elstimulation, jf.  

 tilsynets beretning for folketingsåret 1999-2000, afsnit 3.7.
Det fremgår bl.a. af Storstrøms Amts  

 redegørelse af 19. marts 2001 til tilsynet, at overlægerne »fremkom i slutningen af oktober 2000  

 med en række forslag til initiativer, der efterfølgende er  

 blevet eller er ved at blive implementeret med henblik på at  

 søge at udjævne de tidligere konstaterede forskelle i brugen af  

 ECT på Amtshospitalet. « Det  

 fremgår endvidere af redegørelsen, at »niveauet for antal ECT-behandlinger på  

 Amtshospitalet i de seneste fire måneder (november 2000   februar 2001)  

 ligger således godt 40 pct. lavere end for året 2000 som  

 helhed.« Og at »på baggrund af  

 opgørelserne over brugen af ECT-behandlinger for perioden november  

 2000 til februar 2001 kan det ligeledes konstateres, at den tidligere forskel  

 mellem hospitalets nord-afsnit og syd-afsnit, for så vidt angår  

 ECT-anvendelsen, nu synes at være udlignet, idet de 61 behandlinger,  

 der i alt har været gennemført i denne periode, fordeler sig  

 således: nord-afsnit 27 behandlinger fordelt på 15 patienter,  

 syd-afsnit 34 behandlinger fordelt på 11 patienter. « 3.2 Deltagelse i medicinske forsøg Tilsynet har i folketingsåret løbende  

 drøftet problemstillinger omkring frivilligt indlagte psykiatriske  

 patienters deltagelse i et medicinsk forsøg, hvor patienten periodevis  

 under forsøget f.eks. kan blive tvangstilbageholdt.
 Derfor stillede tilsynet spørgsmål til  

 sundhedsministeren om bl.a., hvorledes ministeren ville sikre, at der sker en  

 forsvarlig afbrydelse af et medicinsk forsøg, hvor en psykiatrisk  

 patient, som deltager i forsøget, går fra at være  

 frivilligt indlagt til tvangstilbageholdt, og samtidig sikre hensynet til  

 psykiatrilovens regel om, at patienter, der er frihedsberøvet, ikke  

 må undergives forsøgsbehandling.
Af sundhedsministerens svar fremgik, at det er korrekt, at  

 psykiatrilovens § 23 bestemmer, at patienter, der er frihedsberøvet  

 efter psykiatriloven, ikke må undergives forsøgsbehandling.  

 Derfor skal et medicinsk forsøg afbrydes, når en psykiatrisk  

 patient går fra at være frivilligt indlagt til  

 tvangstilbageholdt.
Den videre behandling af patienten, når  

 forsøget afbrydes, som f.eks. kan indebære en nedtrapning af  

 forsøgsmedicin samt en overgang til anden behandling, herunder evt.  

 anden medicinering, tilrettelægges af lægen.
Det følger af  

 lægelovens § 6, at en læge under udøvelsen af sin gerning  

 er forpligtet til at vise omhu og samvittighedsfuldhed.
Endvidere er  

 læger undergivet tilsyn af Sundhedsstyrelsen.
Sundhedsministeren mener  

 derfor, at der med den gældende lovgivning eksisterer et grundlag for,  

 at forsøg bliver afsluttet forsvarligt, når en patient, der  

 deltager i et forsøg, går fra at være frivilligt indlagt  

 til tvangstilbageholdt.
 Tilsynet har endvidere over for IT- og  

 forskningsministeren i breve af 19. januar 2001 og 7. juni 2001 understreget,  

 at »for tilsynet handler det om at  

 finde den rette balance mellem kravet i psykiatrilovens § 23 om, at  

 patienter, der er frihedsberøvet efter psykiatrilovens regler, ikke  

 må undergives forsøgsbehandling, og så de praktiske  

 forhold, der gør, at en afbrydelse af forsøgsbehandlingen kan  

 tage tid, måske endda længere tid end den periode, hvor patienten  

 er frihedsberøvet.
Tilsynet har i forlængelse heraf drøftet, om  

 det vil være relevant med en særlig rådgivningsordning for  

 de psykiatriske patienter, der eventuelt skal deltage i et medicinsk  

 forsøg, særligt hvis der er en nærliggende risiko for, at  

 patienten i forsøgsperioden vil blive administrativt  

 frihedsberøvet og derfor skal gennem en udtrapning.« 3.3 Oversættelse af pjece På baggrund af besøg på psykiatriske  

 afdelinger stillede tilsynet spørgsmål til sundhedsministeren,  

 om ministeren ville tage initiativ til en oversættelse af  

 Sundhedsministeriets pjece »Tvang  

 i Psykiatrien   om psykiatriske patienters rettigheder ved tvangsindgreb« for at sikre, at psykiatriske  

 patienter, der ikke har dansk som modersmål, samt deres  

 pårørende, vil få mulighed for, på egen hånd,  

 at sætte sig ind i reglerne på området.
Af sundhedsministerens svar fremgik, at en  

 oversættelse af pjecen »Tvang i Psykiatrien   om psykiatriske patienters rettigheder  

 ved tvangsindgreb « er under  

 forberedelse.
Det er planlagt at oversætte pjecen til engelsk, tyrkisk,  

 serbokroatisk, urdo, somalisk, farsi og arabisk.
3.4 Tilbageholdelse af pension På baggrund af besøg på psykiatriske  

 afdelinger stillede tilsynet spørgsmål til socialministeren, om  

 kommunale sagsbehandlere kan tilbageholde en del af tvangsindlagte eller  

 tvangstilbageholdte psykiatriske patienters pension, således at der kun  

 udbetales lommepenge under indlæggelsen på en psykiatrisk  

 afdeling.
 Af socialministerens svar fremgik bl.a., at kommunale  

 sagsbehandlere vil kunne disponere over patienternes pension, f.eks. på  

 den i spørgsmålet anførte måde, hvor der enten er  

 indgået en administrationsaftale med pensionisten, eller kommunen efter  

 pensionslovens § 36 har truffet afgørelse om administration af  

 pensionen.
 I tilfælde, hvor pensionisten er i stand til at  

 handle fornuftsmæssigt og selv kan foretage de nødvendige valg,  

 men alligevel af forskellige årsager ikke mener sig i stand til eller  

 kan klare de praktiske opgaver, der er forbundet med at varetage de  

 økonomiske dispositioner som f.eks. at hæve penge, betale  

 regninger m.v., kan pensionisten indgå en aftale om at overlade disse  

 opgaver til andre.
 I sådanne tilfælde er der ikke grundlag for at  

 anvende pensionslovens § 36.
 Efter pensionslovens § 36 kan kommunen træffe  

 afgørelse om, på hvilken måde pensionen skal udbetales.  

 Afgørelse kan træffes, hvis pensionisten ikke er umyndiggjort  

 eller under anden form for værgemål, men hvor det skønnes,  

 at pensionisten ikke er i stand til at administrere pensionen efter dens  

 formål.
Bestemmelsen bør administreres med varsomhed, og  

 der bør tages vidtgående hensyn til den enkelte pensionists  

 ønsker og behov.
Det er f.eks. ikke tilstrækkeligt, at  

 pensionisten har en psykisk lidelse, hvis denne ikke giver sig udslag i, at  

 den pågældende er ude af stand til at administrere sin  

 økonomi.
3.5 Tvang i eget hjem På baggrund af drøftelser i tilsynet stillede  

 tilsynet spørgsmål til sundhedsministeren om der på et  

 tidspunkt under et opsøgende psykoseteams indsats kan blive tale om at  

 anvende tvangsforanstaltninger over for den psykisk syge i eget hjem.
 Af sundhedsministerens svar fremgik, at alene patienter,  

 der er heldøgnsindlagte på psykiatriske afdelinger, er omfattet  

 af psykiatrilovens bestemmelser om frihedsberøvelse og anvendelse af  

 anden tvang.
 Der er således ikke i øjeblikket lovhjemmel  

 til at anvende tvang i eget hjem, og sundhedsministeren har ikke planer om at  

 udvide lovens anvendelsesområde.
 Hvis det under et opsøgende psykoseteams indsats  

 bliver nødvendigt at anvende tvang over for en psykisk syg, skal den  

 pågældende således indlægges på en psykiatrisk  

 afdeling først.
3.6 Politiets medvirken På baggrund af bl.a. tilsynets møde med  

 Landsforeningen af Patientrådgivere og Bistandsværger i Danmark,  

 jf. afsnit 4.2, stillede tilsynet spørgsmål til  

 sundhedsministeren om politiets rolle i forhold til psykiatriske patienter,  

 og hvilket regelsæt der regulerer politiets arbejde.
Af sundhedsministerens svar fremgik, at der skal ikke  

 være tvivl om, at psykisk syge patienter, der er indlagt på  

 psykiatrisk afdeling, er under sygehusets varetægt, og at  

 sundhedspersonalet på afdelingerne er uddannet til at behandle disse  

 mennesker.
De patienter, der falder ind under psykiatrilovens  

 anvendelsesområde, kan, hvis det ikke er muligt at opnå deres  

 samtykke hertil, modtage den nødvendige behandling ved anvendelse af  

 tvang.
Som udslag af patientens sygdom kan der opstå urolige  

 situationer, som personalet på sygehusene naturligvis i langt de fleste  

 tilfælde er i stand til at håndtere selv.
Der kan dog i ganske  

 sjældne tilfælde opstå situationer, hvor det er  

 nødvendigt at tilkalde politiet.
Sundhedsministeren havde endvidere indhentet en udtalelse  

 fra Justitsministeriet.
Ministeriet udtalte bl.a.:
» Politiet vil f.eks. kunne anvende fysisk magt til at  

 fastholde en voldsom patient eller til at føre patienten til et egnet  

 lokale på hospitalet på samme måde, som hvis der var tale  

 om en detentionsanbringelse af en uregerlig person uden for sygehusregi.  

 Politiet er i forbindelse med sådanne indgreb ikke undergivet  

 instruktion fra sygehuspersonalet.
 Eventuel tvang og behandling efter psykiatriloven i  

 forhold til en sådan patient foretages af sygehuspersonalet i  

 overensstemmelse med lovens regler.
Efter Justitsministeriets opfattelse vil politiets  

 medvirken til f.eks. fysisk at fastholde en patient i tilfælde, hvor  

 dette er en praktisk forudsætning for, at sygehuspersonalet kan anvende  

 psykiatrilovens midler herunder bl.a. give en beroligende  

 indsprøjtning eller iværksætte en bæltefiksering  

 være tilladelig, hvis det er nødvendigt for  

 at afværge en aktuel og konkret fare mod andre   et hensyn, som  

 både det politimæssige regelsæt og det psykiatriske  

 regelsæt har til formål at varetage.« Sundhedsministeren fortsætter: »Som understreget i indledningen er det  

 kun i helt ekstraordinære situationer, at der kan opstå behov for  

 at tilkalde politiet til de psykiatriske afdelinger.
Det er i øvrigt  

 mit indtryk, at der i disse få tilfælde er et godt samarbejde  

 mellem afdelingerne og politiet til gavn for såvel patienten som for  

 sikringen af den nødvendige sikkerhed for sygehuspersonalet.« 3.7 Madlavning på psykiatriske afdelinger På baggrund af besøg på psykiatriske  

 afdelinger stillede tilsynet spørgsmål til ministeren for  

 fødevarer, landbrug og fiskeri om konsekvenserne af reglerne om  

 levnedsmiddelsikkerhed for psykiatriske patienter indlagt på lukkede  

 afdelinger og deres fortsatte muligheder for en terapi, der omfatter daglige  

 færdigheder som madlavning.
Af ministerens svar fremgik bl.a., at køkkener i  

 offentlige institutioner er omfattet af fødevareloven og skal derfor  

 opfylde fødevarelovgivningens betingelser for godkendelse.
Det skyldes  

 det offentliges ønske om og pligt til at minimere de  

 sundhedsmæssige risici for de borgere, som betjener sig af mad fra  

 offentlige køkkener.
Udviklingen i den offentlige forplejning på f.eks.  

 hospitaler, plejehjem og børneinstitutioner går i retning af  

 større inddragelse af brugerne i tilberedningen af dagens  

 måltider.
Hensigten er at skabe en privat atmosfære i et  

 offentligt rum, som i flere tilfælde ellers har vist sig at have en  

 utilsigtet tendens til at umyndiggøre beboerne.
Det er efter  

 ministerens opfattelse en positiv udvikling.
Ministeren finder det derfor vigtigt, at  

 fødevaremyndighederne i udmøntningen af  

 fødevarelovgivningen og dermed i de krav til drift og indretning, der  

 stilles til de offentlige køkkener, i fornødent omfang er  

 opmærksomme på de øvrige forhold i institutionen, som  

 måtte have betydning for brugernes velfærd.
Den offentlige  

 institution skal dog samtidig leve op til sit ansvar om at sikre høj  

 fødevaresikkerhed for brugerne.
Det er ministerens vurdering, at  

 fødevarelovgivningen kan administreres på en sådan  

 måde, at borgernes praktiske dagligdag kan tilgodeses under hensyntagen  

 til fødevaresikkerheden.
Det fremgår desuden af  

 Fødevaredirektoratets notat, at Fødevaredirektoratet er  

 opmærksom på de særlige forhold, der gælder for  

 offentlig forplejning med privat karakter.
Ministeren forventer derfor, at  

 Fødevaredirektoratet og fødevareregionerne i den videre  

 udmøntning af fødevareloven og arbejdet for høj  

 fødevaresikkerhed også vil kunne støtte udviklingen i det  

 offentliges betjening af bestemte brugergrupper.
3.8 Husregler På baggrund af drøftelser i tilsynet stillede  

 tilsynet spørgsmål til socialministeren om husregler på  

 institutioner, hvor der er tvangsanbragte børn, som f.eks. brug af  

 mobiltelefon, og om, hvorledes sammenhængen mellem husreglerne og  

 indgreb over for det tvangsanbragte barn, som der skal være truffet  

 formel beslutning om, sikres.
 Af socialministerens svar fremgik bl.a., at  

 døgninstitutionens ledelse har ansvaret for den daglige ledelse af  

 institutionen, hvilket bl.a. indebærer en kompetence til at sætte  

 rammer for institutionens dagligdag, det pædagogiske og sociale indhold  

 i tilbuddet, krav og forventninger i samværet m.v.
 Beslutninger, der har karakter af indgreb efter  

 serviceloven   for eksempel regulering af barnets eller den unges  

 samvær og kontakt med forældrene   eller som i øvrigt  

 indebærer alvorlige indgreb i barnets eller den unges  

 selvbestemmelsesret eller forældremyndighedsindehaverens kompetence,  

 kan derimod ikke træffes af døgninstitutionslederen.  

 Afgørelser om barnets eller den unges samvær og kontakt med  

 forældrene træffes efter serviceloven af kommunen eller  

 børn og unge-udvalget.
 Det skal således ved fastsættelse af »husregler« om brug af mobiltelefoner sikres, at husreglerne ikke  

 går ud på at hindre den unges samvær og kontakt med  

 forældrene eller i øvrigt kontrollere den unges telefonsamtaler,  

 og at husreglerne i øvrigt er velbegrundede ud fra pædagogiske,  

 sociale, økonomiske eller andre formål og i overensstemmelse med  

 almindelige principper om proportionalitet m.v.
 Det er amtskommunen, der har det overordnede ansvar for,  

 at eventuelle husregler ikke indebærer uretmæssige indgreb over  

 for de børn og unge, der opholder sig på institutionen.
Desuden fører den anbringende kommune efter  

 servicelovens § 55 løbende tilsyn med det enkelte barns eller unges  

 ophold i institutionen.
Kommunens tilsynsvirksomhed skal medvirke til at  

 sikre, at behandlingen af de børn og unge, der med kommunens medvirken  

 har døgnophold uden for hjemmet, sker på en sådan  

 måde, at formålet med anbringelsen opnås.
 Gennem den løbende kontakt mellem kommunen og  

 barnet/den unge og forældrene har kommunen mulighed for at blive  

 opmærksom på forhold omkring barnets eller den unges ophold i  

 institutionen, der kan nødvendiggøre en formel  

 afgørelse.
3.9 De ændrede regler i serviceloven På baggrund af drøftelser i tilsynet stillede  

 tilsynet spørgsmål til socialministeren om, hvorvidt de  

 ændrede regler i serviceloven om indsatsen over for børn og unge  

 med særlige behov, herunder anbringelse uden for hjemmet, ikke giver  

 børnene og de unge tilstrækkelige rettigheder i  

 anbringelsessager.
 Af socialministerens svar fremgik bl.a., at de  

 ændrede regler, som det fremgår af bemærkningerne til  

 lovforslaget, har til formål at sikre, at støtte til børn  

 og unge med særlige behov ydes til barnets bedste, og at understrege  

 betydningen af en tidlig indsats og af stabile anbringelsesforløb.
 Det er ministerens opfattelse, at ændringerne er i  

 overensstemmelse med dette formål   og også er i overensstemmelse  

 med forpligtelserne i forhold til FN s børnekonvention, således  

 som det også er beskrevet i bemærkningerne til lovforslaget.
 Særligt for så vidt angår  

 spørgsmålet om stabilitet i anbringelsessagerne, gør  

 ministeren opmærksom på, at lovændringerne netop har fokus  

 på betydningen af stabilitet og kontinuitet i forløbene   gennem  

 regler om tværfagligt samarbejde, ændring af reglerne om  

 betingelserne for anbringelse og ændring af reglerne om  

 genoptagelse.
 Endelig er der grund til at fremhæve, at det er  

 blevet præciseret, at et barn eller en ung ved ophør af en  

 anbringelse skal høres i samme omfang som ved  

 iværksættelse af en foranstaltning.
Efter ministerens opfattelse er ændringerne udtryk  

 for en styrkelse af anbragte børns situation   og for en velovervejet  

 tilgang til den vanskelige udfordring at sikre, at børns og unges  

 interesser varetages ordentligt.
Fokus må efter ministerens mening  

 rettes mod sagsbehandlingen, som også er nævnt som et vigtigt  

 tema i artiklen.
Kvalificering af sagsbehandlingen i anbringelsessager er  

 derfor en vigtig del af lovændringerne.
Der er således afsat  

 midler til et efteruddannelsesprogram, som for øjeblikket forberedes  

 iværksat af Socialministeriet i samarbejde med De Sociale  

 Højskoler og med inddragelse af relevante parter på  

 området.
3.10 Indelåsning på egen stue På baggrund af Folketingets Ombudsmands  

 opfølgningsrapport af 6. februar 2001 om inspektion af  

 Sikringsafdelingen ved Amtshospitalet i Nykøbing Sjælland har  

 tilsynet drøftet brugen af døraflåsning, dvs. isolation  

 på stuen ved aflåsning af patientens dør.
 Tilsynet skal i den forbindelse udtale:
» Tilsynet finder under henvisning til psykiatrilovens  

 mindstemiddelprincip, at indelåsning på egen stue som  

 behandlingsmiddel over for den særlige gruppe af psykiatriske  

 patienter, der er anbragt på afdelingen, i stedet for fiksering kan  

 være nødvendig.
Dog skal der tages hensyn til, at den enkelte  

 patient kan finde indelåsning på egen stue mere indgribende end  

 fiksering.
Tilsynet noterer sig, at psykiatrilovens kapitel 5  

 indeholder bestemmelser om fiksering, der kan anvendes, når nogle  

 nærmere angivne betingelser er opfyldt. § 4 i psykiatriloven indeholder  

 bestemmelser om anvendelse af den mindst indgribende tvangsforanstaltning.  

 Der sigtes her også til de forskellige tvangsindgreb, der er hjemlet i  

 psykiatriloven.
En opfattelse, hvorefter hjemmelen til at foretage fiksering  

 kombineret med mindstemiddelprincippet   med henvisning til dette  

 hjemmelsgrundlag   indebærer adgang til at foretage en række  

 tvangsforanstaltninger af mindre indgribende karakter end fiksering, vil  

 efter tilsynets umiddelbare opfattelse i princippet åbne op for en  

 uoverskuelig og uhjemlet adgang til en række foranstaltninger over for  

 indlagte patienter.
På denne baggrund er tilsynet umiddelbart positivt  

 over for, at der tilvejebringes en hjemmel for at anvende indelåsning  

 på egen stue som behandlingsmiddel over for den særlige gruppe af  

 psykiatriske patienter, der er anbragt på Sikringsafdelingen.
En  

 sådan lovregulering bør indbefatte et krav om individuel  

 begrundet registrering af alle beslutninger om  

 døraflåsning.« 4. Årsberetninger fra de lokale psykiatriske  

 patientklagenævn Det følger af lov om frihedsberøvelse og  

 anden tvang i psykiatrien, § 39, stk. 1, at de lokale psykiatriske  

 patientklagenævn hvert år skal offentliggøre en beretning  

 om deres virksomhed.
Det følger samtidig af forarbejderne til den  

 seneste ændring af loven, at det forudsættes, at bl.a. §  

 71-tilsynet bliver gjort bekendt med årsberetningen.
 På baggrund af en gennemgang af  

 årsberetningerne fra de lokale psykiatriske patientklagenævn for  

 2000 har tilsynet i et enslydende brev af 22. juni 2001 til de lokale  

 psykiatriske patientklagenævn i de enkelte amtskommuner og  

 Københavns Overpræsidium udtalt følgende:
» § 71-tilsynet har i den forbindelse fulgt op på den  

 kritik, tilsynet rejste på baggrund af årsberetningerne fra  

 sidste år vedrørende patientrådgivernes  

 mødedeltagelse ved nævnenes møder.
 § 71-tilsynet finder det positivt med den særlige  

 opmærksomhed og de initiativer, der er iværksat af de enkelte  

 lokale psykiatriske patientklagenævn for at sikre en så  

 høj mødedeltagelse fra patientrådgivernes side som  

 mulig.
 Men § 71-tilsynet har beklageligvis kunnet konstatere, at  

 der samlet set fortsat er et stort antal sager ved de lokale psykiatriske  

 patientklagenævn, hvor patientrådgiverne ikke deltager i  

 møderne.
 På baggrund af § 71-tilsynets brev sidste år  

 til statsamterne vedrørende årsberetningerne for 1999 fra de  

 lokale psykiatriske patientklagenævn holdt tilsynet den 24. januar i  

 år møde med Landsforeningen af Patientrådgivere og  

 Bistandsværger, hvor emnet også blev drøftet.
Det fremgår af referatet fra mødet, at  

 landsforeningen mente, at problemerne i forbindelse med det manglende  

 fremmøde skyldes, at der ikke længere bliver holdt 2  

 møder om ugen, som i starten, men kun 1. Møderne bliver ofte  

 indkaldt aftenen før.
Landsforeningen mente endvidere, at det var  

 hensynet til personalet på afdelingerne, der havde gjort, at der nu kun  

 var 1 møde om ugen.
Der var endvidere stor forskel i fleksibiliteten hos  

 nævnene.
Københavns Amt holder fast møde kl. 9.30, som  

 ikke kunne flyttes en halv eller hel time frem.
Københavns Kommune  

 tager flere hensyn.
På Fyn er der en fast mødetid for hvert  

 sygehus, og hvis patientrådgiveren ikke kan møde op, opfordres  

 vedkommende nærmest til at tage sin afsked.
Landsforeningen oplyste, at den havde skrevet et brev til  

 amterne, hvori foreningen opfordrede til lokale forhandlinger med  

 landsforeningen om, hvordan man bedst kunne planlægge møderne i  

 de respektive amter.
For det var ikke muligt med en fælles  

 planlægning for hele landet.
 Landsforeningen mente endvidere, at hvis ministeren meldte  

 klart ud, ville problemerne kunne løses.
Efter mødet indkaldte tilsynet sundhedsministeren  

 til samråd om sagen.
Sundhedsministeren har i forlængelse heraf  

 sendt et brev til statsamterne og Københavns Overpræsidium, hvor  

 ministeren med henblik på at forbedre patientrådgivernes  

 muligheder for at deltage i møderne i de psykiatriske  

 patientklagenævn opfordrer til, at møderne i videst muligt  

 omfang enten indledes ved arbejdsdagens begyndelse eller placeres op til  

 arbejdsdagens afslutning.
 § 71-tilsynet kan tilslutte sig denne opfordring.
Efter drøftelserne om årsberetningerne for  

 2000 fra de lokale psykiatriske patientklagenævn har § 71-tilsynet  

 endvidere rettet henvendelse til Storstrøms og Ringkjøbing  

 statsamter, eftersom patientrådgivernes mødedeltagelse i de  

 lokale psykiatriske patientklagenævn er særlig høj  

 sammenlignet med mødedeltagelsen ved de andre nævn.
De to  

 statsamter har sendt en redegørelse til tilsynet om, hvad de  

 gør for at sikre en høj mødedeltagelse fra  

 patientrådgivernes side.
Redegørelserne er vedlagt til  

 orientering.
 Under henvisning til ovenstående opfordrer tilsynet  

 til en fortsat dialog på tværs af nævnene om  

 problemstillingen, og tilsynet vil i den forbindelse gerne underrettes om nye  

 tiltag, der iværksættes på området.
 § 71-tilsynet understregede sidste år over for  

 statsamterne og Københavns Overpræsidium, at tilsynet bruger  

 årsberetningerne som et vigtigt værktøj i sit arbejde med  

 at føre tilsyn med behandlingen af administrativt  

 frihedsberøvede på det psykiatriske område.
 § 71-tilsynet har derfor fundet det meget brugbart og  

 relevant for tilsynet, når den enkelte årsberetning ud over  

 minimumsoplysningerne også har indeholdt oplysninger om, hvilke  

 initiativer der er taget for at sikre en højere mødedeltagelse  

 fra patientrådgivernes side, antallet af klager til det lokale  

 psykiatriske patientklagenævn set i forhold til antal tvangsindgreb  

 på amtets psykiatriske afdelinger, antallet af sager ved nævnet i  

 forhold til de foregående år og begrundelsen for, hvorfor det  

 enkelte psykiatriske patientklagenævn ikke har kunnet godkende en  

 beslutning om tvangsindgreb.
§ 71-tilsynet skal afslutningsvis bemærke, at  

 tilsynets henvendelse til Århus Amt og Hovedstadens  

 Sygehusfællesskab på baggrund af konkrete sager samt tilsynets  

 henvendelser til socialministeren og sundhedsministeren kan give anledning  

 til, at tilsynet vil have yderligere bemærkninger til  

 årsberetningerne.« 4.1 Opfølgning på årsberetninger fra de lokale  

 psykiatriske patientklagenævn for 1999 I sit brev af 25. august 2000 oplyste Foreningen af  

 Statsamtmænd, at problemstillingen omkring patientrådgiverens  

 deltagelse i de lokale psykiatriske patientklagenævns møder  

 ville blive sat på dagsordenen for foreningens møde den 26.  

 september 2000. Foreningen oplyste endvidere, at »som ønsket af tilsynet, vil foreningen snarest efter  

 mødet ... orientere om nævnsformændenes drøftelser  

 af det rejste problem«, jf.  

 tilsynets beretning fra folketingsåret 1999-2000, afsnit 4.
Foreningen af statsamtmænd har i sit brev af 10.  

 oktober 2000 til tilsynet understreget, at »Der var enighed om, at det er en væsentlig del af  

 retssikkerheden for patienten, at patientrådgiveren er til stede ved  

 klagens behandling i patientklagenævnet for at kunne støtte  

 patienten og bistå med at forelægge klagen for nævnet.
Det  

 må derfor også kun være undtagelsen, at  

 patientrådgiveren ikke deltager i mødet, og det er  

 statsamtmandens opgave at indskærpe denne forpligtelse over for  

 patientrådgiverne.
 Det er en fælles opfattelse hos  

 statsamtmændene, at patientrådgiverne generelt varetager deres  

 opgave med stor pligtfølelse og samvittighedsfuldhed.
Hovedårsagen til et eventuelt manglende  

 fremmøde er, at nogle patientrådgiverne kan have svært ved  

 at frigøre sig fra deres arbejde, når der afholdes møde i  

 nævnet.
Problemerne med at kunne stå til rådighed afspejles  

 også i, at der er meget få ansøgere til  

 patientrådgiverhvervet fra ansatte i det private erhvervsliv, hvorfor  

 patientrådgiverne således fortrinsvis rekrutteres blandt  

 offentligt ansatte og pensionister.
 Problemerne skal yderligere ses i sammenhæng med, at  

 de psykiatriske patientklagenævn ved mødetilrettelæggelsen  

 i høj grad er underlagt den enkelte psykiatriske afdelings rutiner og  

 ønsker med hensyn til mødetidspunkt, hvilket betyder, at  

 møder ofte foregår midt på dagen og ikke på  

 ydertidspunkter enten om morgenen eller eftermiddagen.
 Hertil kommer, at det i de større nævn, hvor  

 det ugentlige møde på ofte over flere timer er fordelt på  

 flere (3-5) hospitalsafdelinger, ikke er muligt på forhånd at  

 planlægge et fast mødetidspunkt på det enkelte hospital.  

 Dette betyder, at patientrådgiveren ligesom nævnets medlemmer med  

 få dages varsel må indrette sig efter mødedagsordenen.  

 Dette forhold gør sig gældende, uanset hvilken type sager, det  

 drejer sig om.
 Selvom statsamtet i forbindelse med ansættelsen af  

 patientrådgivere gør opmærksom på disse forhold og  

 understreger vigtigheden af, at patientrådgiveren altid deltager i  

 nævnets møder, vil det af de ovenfor anførte grunde  

 næppe kunne undgås, at der vil være tilfælde, hvor  

 dette ikke kan lade sig gøre.
 Statsamterne vil dog som en yderligere sikring af  

 patientrådgivernes deltagelse fremover allerede i opslaget om  

 patientrådgiverhvervet gøre opmærksom på,  

 hvornår nævnets møder finder sted og herunder oplyse om  

 det korte varsel, som man ofte må indrette sig efter.
 Det var den generelle opfattelse på  

 statsamtmændenes møde, at det af hensyn til at sikre en så  

 bredt kvalificeret bistand som muligt næppe vil være  

 ønskeligt med en praksis, hvorefter man udelukkende rekrutterer  

 patientrådgivere blandt ansøgere, der ikke er tilknyttet  

 arbejdsmarkedet.
 Statsamtmændene vil endelig i de helt særlige  

 undtagelsestilfælde, hvor en patientrådgiver ikke eller kun  

 yderst sjældent deltager i nævnets møder, indskærpe  

 forpligtelsen over for vedkommende og meddele, at man ved fortsat  

 fravær fra møderne vil bringe ansættelsen til  

 ophør.
Foreningen af Statsamtmænd vil fremover  

 løbende følge udviklingen på området.« 4.2 Møde med Landsforeningen af Patientrådgivere og  

 Bistandsværger i Danmark På baggrund af Foreningen af Statsamtmænds  

 udtalelser skrev Landsforeningen af Patientrådgivere og  

 Bistandsværger i Danmark til tilsynet, og tilsynet holdt møde  

 med foreningen den 24. januar 2001, hvor bl.a. følgende emner blev  

 drøftet: Patientrådgiveres manglende fremmøde i  

 patientklagenævnene og i retten, dementes indlæggelse i henhold  

 til psykiatriloven, regler omkring bæltefikseringer og politiets  

 medvirken ved bæltefikseringer.
 Vedrørende spørgsmålet om  

 patientrådgiveres manglende fremmøde fremgår det bl.a. af  

 referatet, at foreningen mente, »at problemerne i forbindelse med det manglende fremmøde  

 skyldes, at der ikke længere bliver holdt 2 møder om ugen, som i  

 starten, men kun 1. Møderne bliver ofte indkaldt aftenen før.  

 Foreningen mente, at det var hensynet til personalet på afdelingerne,  

 der havde gjort, at der nu kun var 1 møde om ugen.
Der var endvidere stor forskel i fleksibiliteten hos  

 nævnene.
Københavns Amt holder fast møde kl. 9.30, som  

 ikke kunne flyttes en halv eller hel time frem.
Københavns Kommune  

 tager flere hensyn.
På Fyn er der en fast mødetid for hvert  

 sygehus og hvis patientrådgiveren ikke kan møde op, opfordres  

 vedkommende nærmest til at tage sin afsked.
Foreningen havde skrevet et brev til amterne, hvori  

 foreningen opfordrede til lokale forhandlinger med foreningen om, hvordan man  

 bedst kunne planlægge møderne i de respektive amter.
For det var  

 ikke muligt med en fælles planlægning for hele landet.
Vedrørende spørgsmålet om  

 indlæggelse af demente i henhold til psykiatriloven oplyste foreningen,  

»at over hele landet  

 indlægges flere og flere demente patienter på psykiatriske  

 afdelinger, det giver problemer i forhold til såvel demente og de andre  

 patienter på afdelingerne.
Der var særlige problemer på de  

 lukkede afdelinger.« Vedrørende problemstillinger omkring brugen af  

 bæltefikseringer havde foreningen »et eksempel på en sag, hvor en patient var endt i retten  

 i en sag om vold mod plejepersonale i forbindelse med en  

 bæltefiksering.
Det viste sig, at der kun havde været to  

 personaler til bæltefikseringen   de to, som patienten var blevet  

 tiltalt for at have slået.«   

 Foreningen havde endvidere flere gange oplevet, at politiet medvirker ved  

 bæltefikseringer, og ønskede på denne baggrund en  

 klarlægning af reglerne og en diskussion omkring politiets  

 medvirken/grænse i disse situationer.
Foreningen mente, at politiets  

 medvirken stoppede ved døren til afdelingen.
De have eksempler  

 på sager, hvor politiet hjalp med en bæltefiksering i forbindelse  

 med frivillige indlæggelser.
4.3 Samråd med sundhedsministeren På baggrund af henvendelsen fra Foreningen af  

 Statsamtmænd og mødet med Landsforeningen af  

 Patientrådgivere og Bistandsværger i Danmark indkaldte tilsynet  

 sundhedsministeren i samråd den 1. marts 2001, hvor ministeren blev  

 bedt om at redegøre for baggrunden for forskellen på landsplan  

 på patientrådgivernes fremmøde ved de lokale psykiatriske  

 patienklagenævns møder.
Tilsynet fik efterfølgende fremsendt ministerens  

 talepapir til samrådet, hvoraf bl.a. fremgår, at »Sundhedsministeriet i lighed med  

 Foreningen af Statsamtmænd nøje vil følge udviklingen i  

 de kommende år.
Som sagt tyder noget på, at  

 fremmødeprocenterne flere steder er ved at blive bedre.
Men det er  

 selvfølgelig vigtigt, at vi følger udviklingen nøje med  

 henblik på at overveje behovet for yderligere initiativer.« Efterfølgende har  

 sundhedsministeren i et brev af 22. marts 2001 sendt et brev til statsamterne  

 og Københavns Overpræsidium, hvor bl.a. fremgår, at »Med henblik på at forbedre  

 patientrådgivernes muligheder for at deltage i møderne i de  

 psykiatriske patientklagenævn, skal ministeriet opfordre til, at  

 møderne i videst muligt omfang enten indledes ved arbejdsdagens  

 begyndelse eller placeres op til arbejdsdagens afslutning.« 4.4 Opfølgning på enkeltsager i årsberetninger fra  

 de lokale psykiatriske patientklagenævn for 2000 Tilsynets gennemgang af årsberetningerne fra de  

 lokale psykiatriske patientklagenævn for 2000 gav bl.a. anledning til,  

 at tilsynet den 28. maj 2001 anmodede Hovedstadens Sygehusfællesskab om  

 en redegørelse for sag 18 vedrørende tvangsfiksering i  

 årsberetningen, herunder særligt en redegørelse for, at  

 bæltefiksering af patienten fandt sted i en seng på gangen, samt  

 en generel redegørelse for praksis ved gennemførelsen af  

 bæltefiksering af patienter på hospitalet.
På baggrund af  

 Hovedstadens Sygehusfællesskabs redegørelse af 29. juni 2001 har  

 tilsynet den 23. august 2001 udtalt:
» § 71-tilsynet har ikke yderligere at bemærke i  

 sagen.« Tilsynet anmodede den 31. maj 2001 endvidere Århus  

 Amt om redegørelse for bl.a. brugen af tvang på Børne- og  

 Ungdomspsykiatrisk Hospital, herunder en redegørelse for fordelingen  

 af tvangsforanstaltninger på antallet af patienter og patienternes  

 alder. Århus Amts redegørelser af 22. juni 2001 og 27. august  

 2001 har ikke givet tilsynet anledning til at udtale sig.
 5. Besøg på psykiatriske afdelinger m.v.
5.1 Psykiatrisk Afdeling på Amtssygehuset i Gentofte Den 15. juni 2000 aflagde § 71-tilsynet et anmeldt  

 besøg på Psykiatrisk Afdeling A på Amtssygehuset i  

 Gentofte, jf. tilsynets beretning for folketingsåret 1999-2000 afsnit  

 5.7. Tilsynet foretog en rundgang på de lukkede afsnit A 8220, A 1510  

 og A 3212. Tilsynet konkluderede efter besøget:
» De fysiske rammer på afsnittet og forholdene i  

 øvrigt er efter tilsynets opfattelse overvejende gode og  

 tidssvarende.
 Det var efter tilsynet opfattelse et rummeligt og meget  

 lyst afsnit.
Tilsynet finder det derfor meget beklageligt, at de  

 overvejende gode og tidssvarende rammer ikke er udfyldt bedre.
Tilsynet  

 tænker i den forbindelse bl.a. på forholdene i spisestuen.
Tilsynet finder det endvidere beklageligt, at der fortsat  

 er tosengsstuer.
Og under hensyn til, at patienterne ofte opholder sig  

 længere tid på afdelingen, finder tilsynet det beklageligt, at  

 der ikke er knyttet eget bad og toilet til patientstuerne.
 Tilsynet finder ikke, at de fysiske rammer og forholdene i  

 øvrigt på afsnit 1510 er gode og tidssvarende, hvilket  

 først og fremmest hænger sammen med overbelægningen.
 Tilsynet finder ikke, at de fysiske rammer og forholdene i  

 øvrigt på afsnit 3212 er gode og tidssvarende, hvilket  

 først og fremmest hænger sammen med overbelægningen, og at  

 der fortsat er tosengsstuer på afsnittet.
 Efter tilsynets vurdering kan der ikke være tvivl  

 om, at der er tale om en betydelig belastning for de enkelte patienter  

 på afsnittet, når de er nødsaget til at dele sengestue med  

 hinanden to og to.
 Tilsynet finder det overordentlig beklageligt, at den  

 længerevarende ansættelsesprocedure medfører, at det  

 daglige fremmøde af personaler reduceres, hvilket medfører  

 begrænsninger i adgangen for patienter til at deltage i aktiviteter, og  

 patienterne bliver rastløse og antallet af konflikter på  

 afdelingen øges.
 Tilsynet finder det endvidere overordentlig beklageligt,  

 at normeringen ligeledes medfører begrænsninger i adgangen for  

 patienter til at deltage i aktiviteter, og at det ikke kan afvises, at der er  

 en højere frekvens af fysisk magtanvendelse på afdelingen  

 på grund af det antal af personaler, der er til stede i afdelingen.  

 Mangel på personalemæssige ressourcer medfører efter  

 tilsynets opfattelse mere brug af medicin og tvang.
 Tilsynet finder det positivt med de beskrevne initiativer  

 til at imødegå rekrutterings- og normeringsproblemerne, herunder  

 at Københavns Amt har taget initiativ til et arbejde i det amtslige  

 specialråd inden for de psykiatriske specialer, hvor der skal  

 iværksættes et udviklingsprojekt med udarbejdelse af  

 nøgletal på området, således at dokumentationen for  

 normering og behovet herfor kan gøres mere entydig.
Tilsynet opfordrer Københavns Amt til at overveje,  

 med henblik på at imødegå de vanskeligheder, som  

 rekrutteringsproblemerne har skabt, at ansætte personale med anden  

 relevant uddannelses- mæssig baggrund.
Og i det omfang personalet ikke  

 har den tilstrækkelige erfaring på området at sikre dette  

 på introduktionskurser og i den løbende efteruddannelse.
 Tilsynet skal i den forbindelse understrege vigtigheden  

 af, at man til stadighed er opmærksom på sammenhængen  

 mellem det faktiske antal personale og kvaliteten af behandling og pleje.
 Tilsynet finder det positivt, at afdelingen arbejder for  

 at indføre en fælles terapeutisk referenceramme, og at der, for  

 at sikre at anvendelsen af tvang sker mest hensigtsmæssigt og reduceres  

 til det absolut nødvendige, årligt gennemføres  

 afværgekurser for personalet.
 Tilsynet henviser endvidere til tilsynets  

 bemærkninger om tvangsanvendelse.
 Tilsynet skal understrege vigtigheden af, at der i  

 efteruddannelsen også fokuseres på omsorgsforpligtelsen.
 Tilsynet har særligt bemærket, at afsnit A  

 1510 generelt har underbelægning i sommerperioden, og at den  

 gennemsnitlige belægningsprocent for afsnittet i 1999 var 105,6.  

 Tilsynet har tillige bemærket, at afsnittet inddrog enestuerne til  

 tosengsstuer, når der var overbelægning.
Tilsynet finder det uacceptabelt, at der fortsat er og  

 gennem en længere periode har været tale om overbelægning  

 på de lukkede afsnit på afdelingen.
Overbelægningen  

 medfører, at forholdene på afsnittene bliver mere trange,  

 ligesom presset på fællesfaciliteterne bliver større.  

 Hertil kommer, at personalet skal tage sig af flere patienter.
Og efter  

 tilsynets vurdering kan der ikke være tvivl om, at der er tale om en  

 betydelig belastning for de enkelte patienter på afsnittene, når  

 de er nødsaget til at dele sengestue med hinanden to og to.
 Tilsynet skal i øvrigt understrege, at  

 uhensigtsmæssig tidlig udskrivning ikke udgør en acceptabel del  

 af løsningen på overbelægningsproblemer, idet  

 uhensigtsmæssig tidlig udskrivning bl.a. øger risikoen for  

 genindlæggelse.
 Tilsynet har bemærket, at der ikke er aktuelle  

 planer om yderligere moderniseringer på afdelingen.
 Tilsynet finder det meget beklageligt, at der fortsat  

 befinder sig tosengsstuer på lukkede afsnit.
 Tilsynet finder det herudover beklageligt, at hovedparten  

 af enestuerne på afsnit 8220, 1510 og 3212 ikke har eget toilet og  

 bad.
 Tilsynet finder det meget beklageligt, at der befinder sig  

 færdigbehandlede patienter på afdelingens lukkede og åbne  

 afsnit, som alene venter på et passende kommunalt eller amtskommunalt  

 udslusningstilbud.
 Tilsynet ser derfor positivt på den fortsatte  

 kapacitetsudvidelse på området i Københavns Amt.
Tilsynet finder det meget beklageligt, at der på  

 grund af den længerevarende ansættelsesprocedure,  

 personalenormeringen, den midlertidige lukning af daghospitalet og  

 overbelægning sker begrænsninger i adgangen for patienter til at  

 deltage i aktiviteter.
Især når der henses til  

 overbelægningsproblematikken på afsnit 1510 og 3212, finder  

 tilsynet det afgørende, at der er tilstrækkeligt med  

 aktivitetstilbud til patienterne på afsnittene.
 Tilsynet finder det positivt, at aktiviteterne tilpasses  

 den enkelte patient, og at det er muligt for patienterne at deltage i  

 almindelig dagligdags træning.
 Under henvisning til tilsynets bemærkninger om  

 adgang til aktiviteter finder tilsynet det overordentlig beklageligt, at  

 daghospitalet var sommerlukket, og at lukningen blev forlænget til  

 udgangen af 2000.
Tilsynet skal fremhæve den opfølgende  

 indsats, der tager sigte på at opnå en fælles  

 forståelse mellem patient og personale om, hvad der rent faktisk skete  

 i forbindelse med en tvangsanvendelse.Tilsynet har således i  

 forbindelse med sit arbejde fået indtryk af, at det jævnligt  

 forholder sig sådan, at en patient føler sig krænket i  

 forbindelse med et enkelt tilfælde af tvangsanvendelse i et  

 indlæggelsesforløb, hvor tvang i øvrigt kan have  

 været anvendt ved adskillige lejligheder.
Patienten vender til  

 stadighed tilbage til dette ene tilfælde af tvangsanvendelse, hvilket  

 gør det vanskeligt for patienten at komme videre under og efter  

 indlæggelsesforløbet.Indsatsen for at opnå en fælles  

 forståelse af det passerede kan efter tilsynets vurdering medvirke til,  

 at et enkelt tilfælde af tvangsanvendelse ikke gør det helt  

 så vanskeligt for patienten at komme videre.
 Tilsynet finder det positivt, at afdelingen er  

 opmærksom på problemet med misbrug af narkotika, og at man  

 på forskellige måder forsøger at forebygge det,  

 således at der er tale om individuelle initiativer rettet mod den  

 enkelte misbrugende person.
 Tilsynet finder det vigtigt, at patienter på et  

 lukket afsnit i videst muligt omfang sikres uhindret adgang til at  

 føre en uforstyrret privat telefonsamtale.Tilsynet finder det  

 positivt, at der på afsnit 1510 er en transportabel mønttelefon  

 og telefonstik på patientstuerne.Tilsynet finder det endvidere  

 positivt, at Københavns Amt vil bede det Psykiatriske Specialråd  

 om at udarbejde forslag til ensartede retningslinjer for patienternes adgang  

 til at foretage telefonopkald.
Tilsynet finder, at den indsats, der bliver gjort for at  

 informere patienterne, er positiv.
Således er det positivt, at  

 patienterne får udleveret brochurer fra henholdsvis sygehuset og  

 afsnittet ved indlæggelsen om bl.a. klageinstanser og aktindsigt.
 Tilsynet finder det endvidere positivt med en  

 indlæggelsesmappe samt, at Københavns Amts Sygehusdirektorat har  

 bedt afdelingen om, at Sundhedsministeriets pjece »Tvang i Psykiatrien« udleveres til alle patienter, der undergives tvang.
 Tilsynet finder dog, at det vil være rigtigst, at  

 Sundhedsministeriets pjece »Tvang  

 i Psykiatrien« også  

 udleveres til pårørende og patientrådgivere, når der  

 er tale om frihedsberøvelse eller anden tvang i psykiatrien, medmindre  

 det er helt klart, at de pågældende har det nødvendige  

 kendskab til de oplysninger, som informationsmaterialet indeholder.
 Navnlig det forhold, at ikke alle patienter på de  

 lukkede afsnit har en patientrådgiver, som kan informere, vejlede og  

 rådgive med hensyn til forskellige forhold i forbindelse med  

 indlæggelse, ophold og behandling, understreger da også behovet  

 for information om regler og rettigheder m.v. ikke kun over for patienterne,  

 men også over for deres pårørende.
Tilsynet har noteret sig, at patienter, der i  

 projektperioden underkastes tvang i henhold til lov om  

 frihedsberøvelse og anden tvang i psykiatrien, udgår af  

 projekterne.« 5.2 Psykiatrisk Afdeling på Amtssygehuset i Herlev Den 15. juni 2000 aflagde § 71-tilsynet et anmeldt  

 besøg på Psykiatrisk Afdeling Y på Amtssygehuset i Herlev,  

 jf. tilsynets beretning for folketingsåret 1999-2000 afsnit 5.7.  

 Tilsynet foretog en rundgang på de lukkede afsnit Y 1, Y 6 og Y 5 samt  

 aktivitetscenteret.
Tilsynet konkluderede efter besøget:
» Tilsynet finder det beklageligt, at der ikke er bedre  

 udluftningsforhold for den centrale dagligstue, som ofte er for varm om  

 sommeren.
 Tilsynet finder det endvidere beklageligt, at  

 personaletelefonen havde en meget høj og gennemtrængende  

 ringelyd.
Efter tilsynets opfattelse er de fysiske rammer og  

 forholdene i øvrigt på afsnit Y 6 utilstrækkelige og  

 utidssvarende.
Tilsynets opfattelse skal især ses i lyset af, at  

 størstedelen af sengepladserne fortsat befinder sig på  

 tosengsstuer, og at det ikke følger af Københavns Amts svar til  

 tilsynet, at der er konkrete planer om etablering af enestuer på  

 afsnittet.
Efter tilsynets opfattelse er de fysiske rammer og  

 forholdene i øvrigt på afsnit Y 5 utilstrækkelige og  

 utidssvarende.
Tilsynets opfattelse skal især ses i lyset af, at  

 størstedelen af sengepladserne fortsat befinder sig på  

 tosengsstuer, ferielukningen af det andet gerontopsykiatriske afsnit, hvor  

 som konsekvens afsnit Y 5 har taget imod yderligere patienter, og at nogle af  

 møblerne i fællesarealerne var meget nedslidte   et enkelt  

 møbel var i stykker og derfor ubrugeligt.
 Efter tilsynets vurdering kan der ikke være tvivl  

 om, at der er tale om en betydelig belastning for de enkelte patienter  

 på afsnittene, når de er nødsaget til at dele sengestue  

 med hinanden to og to.
 Tilsynet fandt besøget i aktivitetscenteret  

 positivt, herunder at der var mange og varierede tilbud til patienterne.  

 Tilsynet fandt det endvidere interessant, at de tidligere patienter, der nu  

 var i en malegruppe, ikke havde været indlagt, siden de startede i  

 gruppen.
 Det fremgår, at det ene gerontopsykiatriske afsnit  

 har været ferielukket, fordi det ikke længere har været  

 muligt at bemande begge afsnit på en fagligt forsvarlig måde  

 på grund af rekrutteringsproblemer i forbindelse med usikkerheden  

 omkring, hvilket gerontopsykiatrisk afsnit der af besparelseshensyn skulle  

 lukke i Københavns Amt.
 Tilsynet finder det overordentlig beklageligt, at det  

 på grund af personalemangel har været nødvendigt at  

 ferielukke det ene gerontopsykiatriske afsnit.
 Tilsynet finder det overordentlig beklageligt, at de  

 gerontopsykiatriske patienter på grund af vanskelighederne med at  

 rekruttere og fastholde personale skal forholde sig til meget nyt  

 afløsningspersonale uden gerontopsykiatrisk erfaring på niveau  

 med det fastansatte personale, med utryghed for såvel patienter som  

 personale til følge.
 Tilsynet finder det ligeledes overordentlig beklageligt,  

 at ovennævnte personalemangel har begrænset personalets  

 muligheder for at yde noget ud over den basale sygepleje på det  

 gerontopsykiatriske afsnit.
 Tilsynet skal i den forbindelse understrege vigtigheden  

 af, at man til stadighed er opmærksom på sammenhængen  

 mellem det faktiske antal personale og kvaliteten af behandling og pleje.
 Tilsynet finder det positivt med de beskrevne initiativer  

 til at imødegå rekrutterings- og normeringsproblemerne,  

 herunder, at Københavns Amt har taget initiativ til et arbejde i det  

 amtslige specialråd inden for de psykiatriske specialer, hvor der skal  

 iværksættes et udviklingsprojekt med udarbejdelse af  

 nøgletal på området, således at dokumentationen for  

 normering og behovet herfor kan gøres mere entydig.
Tilsynet opfordrer Københavns Amt til at overveje,  

 med henblik på at imødegå de vanskeligheder, som  

 rekrutteringsproblemerne har skabt, at ansætte personale med anden  

 relevant uddannelsesmæssig baggrund.
Og i det omfang personalet ikke  

 har den tilstrækkelige erfaring på området at sikre dette  

 på introduktionskurser og i den løbende efteruddannelse.
 Tilsynet finder det beklageligt, at der i 2000 ikke var  

 midler til den et-årige efteruddannelse i miljøterapi.
 Tilsynet finder det dog positivt med de beskrevne  

 efteruddannelsesinitiativer.
 Tilsynet skal understrege vigtigheden af, at der i  

 efteruddannelsen også fokuseres på omsorgsforpligtelsen.
Tilsynet finder det kritisabelt, at der periodevis  

 på de lukkede afsnit er tale om overbelægning.  

 Overbelægningen medfører, at forholdene på afsnittene  

 bliver mere trange, ligesom presset på fællesfaciliteterne bliver  

 større.
Hertil kommer, at personalet skal tage sig af flere  

 patienter.
 Tilsynet skal i øvrigt understrege, at  

 uhensigtsmæssig tidlig udskrivning ikke udgør en acceptabel del  

 af løsningen på overbelægningsproblemer, idet  

 uhensigtsmæssig tidlig udskrivning bl.a. øger risikoen for  

 genindlæggelse.
 Tilsynet finder det kritisabelt, at ferielukningen af det  

 ene gerontopsykiatriske afsnit har haft som konsekvens, at de øvrige  

 afsnit har skullet varetage plejen og behandlingen af flere patienter med  

 mindre tid til hver enkelt patient og indimellem trange fysiske forhold for  

 alle, at gerontopsykiatriske patienter har været indlagt på  

 alment psykiatriske sengeafsnit, hvor øvrige patienter har haft  

 svært ved at rumme nogle af dem, og hvor personalet ikke har haft den  

 samme gerontopsykiatriske specialviden og -erfaring som på de  

 gerontopsykiatriske afsnit og skaber et øget arbejdspres for alt  

 personale.
 Tilsynet finder det derfor positivt, at det planlagte  

 moderniseringsinitiativ omfatter en beslutning om, at amtssygehusene i  

 Gentofte og Glostrup i en overgangsperiode skal aflaste afdelingen med i alt  

 4 pladser.
 Tilsynet understreger, at moderniseringsinitiativer ikke i  

 en længere periode i et større omfang bør indvirke  

 på de personalemæssige ressourcer og patientforholdene, herunder  

 behandlingstilbud.
 Tilsynet finder det meget kritisabelt, at den  

 største del af sengene på de lukkede afsnit befinder sig  

 på tosengsstuer, og at der ikke er planer om yderligere moderniseringer  

 på afsnit Y 1 og Y 6.
 Tilsynet finder det herudover beklageligt, at ingen af  

 patientstuerne har eget bad eller toilet.
 Tilsynet finder det positivt med den ovennævnte  

 moderniseringsplan for det gerontopsykiatriske område.
 Tilsynet finder det meget beklageligt, at der befinder sig  

 færdigbehandlede patienter på afdelingens lukkede og åbne  

 afsnit, som alene venter på et passende kommunalt eller amtskommunalt  

 udslusningstilbud.
 Tilsynet ser derfor positivt på den fortsatte  

 kapacitetsudvidelse på området i Københavns Amt.
Under henvisning til den fremsendte kopi af en  

 behandlingsplan i anonymiseret form skal tilsynet henvise til, at det  

 fremgår af Sundhedsstyrelsens cirkulære nr. 202 af 8. december  

 1998, § 4, nr. 3 og 4, »at  

 behandlingsplanene skal indeholde   plan for den påtænkte  

 behandling, omfattende såvel medicinsk behandling som psykoterapeutiske  

 og sociale foranstaltninger, under hensyntagen til eventuelt senere  

 indløbne undersøgelsesresultater og de mål, der  

 søges opnået ved behandlingen og antagelser om behandlingens  

 varighed.« Tilsynet finder det beklageligt, at den terapeutiske  

 erindringsgruppe for gerontopsykiatriske patienter holder pause på  

 grund af ressourcemangel.
 Tilsynet finder det positivt med de beskrevne aktiviteter.
 Tilsynet finder det vigtigt, at patienterne har mulighed  

 for at deltage i almindelig dagligdags træning.
Tilsynet skal fremhæve den opfølgende  

 indsats, der tager sigte på at opnå en fælles  

 forståelse mellem patient og personale om, hvad der rent faktisk skete  

 i forbindelse med en tvangsanvendelse.
Tilsynet har således i  

 forbindelse med sit arbejde fået indtryk af, at det jævnligt  

 forholder sig sådan, at en patient føler sig krænket i  

 forbindelse med et enkelt tilfælde af tvangsanvendelse i et  

 indlæggelsesforløb, hvor tvang i øvrigt kan have  

 været anvendt ved adskillige lejligheder.
Patienten vender til  

 stadighed tilbage til dette ene tilfælde af tvangsanvendelse, hvilket  

 gør det vanskeligt for patienten at komme videre under og efter  

 indlæggelsesforløbet.
Indsatsen for at opnå en  

 fælles forståelse af det passerede kan efter tilsynets vurdering  

 medvirke til, at et enkelt tilfælde af tvangsanvendelse ikke gør  

 det helt så vanskeligt for patienten at komme videre.
 Tilsynet finder det positivt, at afdelingen er  

 opmærksom på problemet med misbrug af narkotika, og at man  

 på forskellige måder forsøger at forebygge det,  

 således at der er tale om individuelle initiativer rettet mod den  

 enkelte misbrugende person.
 Tilsynet anerkender, at der i relation til kontinuitet i  

 behandlingen er endog meget store fordele ved at etablere skærmede  

 afsnit eller at skærme en patient på sengestuen, idet en patient  

 så kan blive på det samme afsnit gennem hele  

 behandlingsforløbet.
 Det forhold, at der på et og samme afsnit kan  

 være både en uaflåst og en aflåst del, ændrer  

 imidlertid ikke ved, at enhver frivilligt indlagt patient efter tilsynets  

 opfattelse bør få sengeplads på en uaflåst del af et  

 integreret afsnit, medmindre patienten selv ønsker at få  

 sengeplads på en aflåst stue.
 Tilsynet finder således, at en patient, som  

 indlægges frivilligt, bør tilbydes plads på en  

 uaflåst del af et integreret afsnit, og at en patient, der oprindelig  

 er indlagt eller tilbageholdt tvangsmæssigt   når betingelserne  

 for frihedsberøvelsen ikke længere er opfyldt   bør  

 informeres om, at indlæggelsen nu er frivillig, og bør tilbydes  

 plads på en uaflåst stue.
 En frivilligt indlagt patient, som ikke tager imod  

 tilbuddet om en sengeplads på en uaflåst del af et integreret  

 afsnit, bør efter tilsynets opfattelse informeres grundigt om retten  

 til at forlade den aflåste stue.
 Tilsynet finder, at det er vigtigt, at balancen mellem  

 patienternes selvbestemmelsesret og hensynet til behandlingen af patientens  

 sygdom sikres, således at f.eks. begrænsning i antallet af  

 cigaretter, som en patient på et lukket afsnit må ryge, ikke af  

 patienten opfattes som indgreb, der kan sidestilles med et tvangsindgreb.
Tilsynet finder det overordentlig beklageligt, at  

 patienterne på afsnittene, som ikke har terrænfrihed, ikke i  

 videre omfang end beskrevet har mulighed for uhindret adgang til at  

 føre en uforstyrret privat telefonsamtale.
Det er tilsynet klare  

 opfattelse, at patienter på et lukket afsnit i videst muligt omfang  

 skal sikres uhindret adgang til at føre en uforstyrret privat  

 telefonsamtale.
Tilsynet finder det positivt, at Københavns Amt vil  

 bede det Psykiatriske Specialråd om at udarbejde forslag til ensartede  

 retningslinjer for patienternes adgang til at foretage telefonopkald under  

 forudsætning af, at ovenstående hensyn tages i betragtning.
 Tilsynet finder, at den indsats, der bliver gjort for at  

 informere patienterne, er positiv, herunder, at Sundhedsministeriets pjece  

»Tvang i Psykiatrien   om  

 psykiatriske patienters rettigheder ved tvangsindgreb« er frit tilgængelig på afsnittene.
 Tilsynet finder det endvidere positivt, at  

 Københavns Amts Sygehusdirektorat har bedt afdelingen om, at  

 Sundhedsministeriets pjece »Tvang  

 i Psykiatrien « udleveres til alle  

 patienter, der undergives tvang.
 Tilsynet finder dog, at det vil være rigtigst, at  

 Sundhedsministeriets pjece »Tvang  

 i Psykiatrien« også  

 udleveres til pårørende og patientrådgivere, når der  

 er tale om frihedsberøvelse eller anden tvang i psykiatrien, medmindre  

 det er helt klart, at de pågældende har det nødvendige  

 kendskab til de oplysninger, som informationsmaterialet indeholder.
Navnlig det forhold, at ikke alle patienter på de  

 lukkede afsnit har en patientrådgiver, som kan informere, vejlede og  

 rådgive med hensyn til forskellige forhold i forbindelse med  

 indlæggelse, ophold og behandling, understreger da også behovet  

 for information om regler og rettigheder m.v. ikke kun over for patienterne,  

 men også deres pårørende.« 5.3 Psykiatrisk Afdeling Herning Den 14. november 2000 aflagde § 71-tilsynet et anmeldt  

 besøg på Psykiatrisk Afdeling, Herning.
Tilsynet foretog en  

 rundgang på samtlige afsnit: E 1, E 2, E 3 og E 4. Tilsynet  

 konkluderede efter besøget:
» Tilsynet finder det positivt, at der foretages en  

 registrering af beslutningen om at låse døren til et afsnit, og  

 tilsynet er enig i, at det kan skabe en større bevidsthed omkring  

 brugen af tvang.
 Tilsynet finder det positivt med den beskrevne  

 opfølgning på   og registrering af   situationer, hvor patienter  

 har været voldelige.
 Tilsynet finder det i den forbindelse meget positivt, at  

 efteruddannelse af personalet skal sikre personalet tilstrækkelig  

 indsigt i, hvad det arbejder med, og dette skaber en mere fleksibel  

 problemløsning, der gør, at afdelingen ikke mener at have behov  

 for et egentligt lukket afsnit.
 Tilsynet ser positivt på de initiativer, afdelingen  

 har igangsat for at tage hånd om de problemer, de  

 pårørende kan have, herunder at personalet skal være mere  

 tilgængeligt, og om de særlige problemer, der kan opstå,  

 hvis en enlig med hjemmeboende børn, som ikke kan klare sig selv,  

 bliver indlagt.
 Tilsynet finder det endelig positivt med det tætte  

 samarbejde, afdelingen har med distriktspsykiatrien, der bl.a. har givet sig  

 udtryk i færre svingdørspatienter på afdelingen.
Efter tilsynets opfattelse er de fysiske rammer på  

 afsnit E 1 på nuværende tidspunkt utilstrækkelige og  

 utidssvarende.
Tilsynets opfattelse skal især ses i lyset af, at  

 størstedelen af sengene på afsnittet befandt sig på  

 tosengsstuer, at sengestuerne var uden eget toilet og bad, og at der var kun  

 1 herretoilet med bad og 1 dametoilet med bad til de 18 indlagte patienter og  

 1 dagpatient, samt at der ofte var overbelægning.
Efter tilsynets opfattelse er de fysiske rammer på  

 afsnit E 2 på nuværende tidspunkt utilstrækkelige og  

 utidssvarende.
Tilsynets opfattelse skal især ses i lyset af, at  

 størstedelen af sengene befandt sig på tosengsstuer, at stuerne  

 var uden eget toilet og bad, at der kun var 1 herretoilet med bad og 1  

 dametoilet med bad til de 19 indlagte patienter og 3 dagpatienter, og at der  

 var ofte overbelægning.
Efter tilsynets opfattelse er de fysiske rammer på  

 afsnit E 3 på nuværende tidspunkt utilstrækkelige og  

 utidssvarende.
Tilsynets opfattelse skal især ses i lyset af, at  

 afsnittet alene har tre- og tosengsstuer uden eget toilet og bad, og at der  

 kun er 1 herretoilet med bad og 1 dametoilet med bad til de 9 indlagte  

 patienter og 1 dagpatient.
Efter tilsynets opfattelse er de fysiske rammer på  

 afsnit E 4 på nuværende tidspunkt utilstrækkelige og  

 utidssvarende.
Tilsynets opfattelse skal især ses i lyset af, at  

 størstedelen af sengene befandt sig på tosengsstuer, at stuerne  

 var uden eget toilet og bad, at der var kun 1 herretoilet med bad og 1  

 dametoilet med bad til de 6 indlagte patienter, og at det var en ren  

 undtagelse, hvis der ikke var overbelægning.
 Tilsynet hilser derfor ombygningen velkommen.
Tilsynet bemærkede under rundgangen en meget positiv  

 stemning blandt patienter og personale, der blev understøttet af  

 indretningen af afsnittene, med bl.a. levende lys, skåle med frugt,  

 kunst på væggene.
Tilsynet bemærkede også den  

 særlige omsorg, personalet udviste over for patienterne på  

 afsnittene.
 Tilsynet fandt det endvidere positivt, at det ikke havde  

 skabt problemer at begrænse rygning til én opholdsstue på  

 afsnittene.
Tilsynet fandt besøget på Skiftesporet meget  

 interessant.
Tilsynet fandt det særlig positivt, at Skiftesporet  

 fokuserede på den enkelte brugers ressourcer og ikke alene dennes  

 psykiske sygdom.
 Tilsynet fik under rundgangen indblik i den tætte  

 sammenhæng mellem de rette fysiske rammer og brugen af aktiviteterne i  

 indsatsen over for de enkelte brugere.
 Tilsynet finder det overordentlig beklageligt, at mangelen  

 på læger medfører, at der er længere tid mellem  

 samtalerne med patienterne, og at den lægelige deltagelse ved  

 supervision i forbindelse med håndtering af konflikter er  

 begrænset.
Tilsynet finder det derfor positivt, at Ringkøbing  

 Amt med forskellige initiativer forsøger at tiltrække og  

 fastholde kvalificeret arbejdskraft, f.eks. gennem øgede ressourcer  

 til relevante kurser og videreuddannelsesformål Tilsynet bemærker, at det fremgår af  

 regeringens statusrapport om tilbuddene til sindslidende 1999, at den  

 gennemsnitlige belægningsprocent i Ringkøbing Amt i 1998 var 98  

 og i 1999 101.
 Tilsynet bemærker, at afdelingen igennem årene  

 har tilkendegivet overfor amtskommunen, at antallet af senge på  

 afdelingen var for lav   det gælder også antallet i den kommende  

 afdeling.
 Tilsynet bemærker endvidere, at afdelingen ikke  

 mener, at overbelægningen hænger sammen med manglende  

 udslusningstilbud til færdigbehandlede patienter eller antallet af  

 svingdørspatienter, der er blevet begrænset.
Tilsynet bemærker, at antallet af sengepladser  

 reduceres fra 59 til 54 sengepladser ved ombygningen.
Af de 59 sengepladser  

 er 7 enestuer i dag, mens de 54 nye sengepladser alle vil være  

 enestuer.
 Tilsynet bemærker endelig, at Psykiatrisk Afdeling  

 Herning i sit svar til tilsynet håber, at overbelægningsproblemet  

 reduceres/fjernes med de tiltag, der er iværksat.
Tilsynet finder det meget kritisabelt, at der fortsat er  

 og gennem en længere periode har været tale om  

 overbelægning på afdelingen.
Overbelægningen  

 medfører, at forholdene på afsnittene bliver mere trange,  

 ligesom presset på fællesfaciliteterne bliver større.  

 Hertil kommer, at personalet skal tage sig af flere patienter.
Og efter  

 tilsynets vurdering kan der endvidere ikke være tvivl om, at der er  

 tale om en betydelig belastning for de enkelte patienter på afsnittene,  

 når de er nødsaget til at dele sengestue med hinanden.
 Tilsynet skal i øvrigt understrege, at  

 uhensigtsmæssig tidlig udskrivning ikke udgør en acceptabel del  

 af løsningen på overbelægningsproblemer, idet  

 uhensigtsmæssig tidlig udskrivning bl.a. øger risikoen for  

 genindlæggelse.
 Tilsynet skal opfordre Ringkøbing Amt til at  

 være særlig opmærksom på belægningsforholdene  

 for den nyrenoverede afdeling, der vil bestå af 54 enestuer, herunder  

 hvis det skønnes nødvendigt at tage initiativ til at forebygge  

 en eventuel overbelægningsproblematik.
 Tilsynet finder det meget kritisabelt, at  

 størstedelen af sengene på afsnittene befinder sig på to-  

 og tresengsstuer, og at patienterne skal deles om 2 toiletter og 2 bad  

 på hvert afsnit.
 Tilsynet finder det herudover beklageligt, at ingen af  

 patientstuerne har eget toilet eller bad.
 Tilsynet finder det positivt med om- og nybyggeriet af  

 afdelingen, der bl.a. medfører, at samtlige sengepladser bliver  

 på enestuer.
 Tilsynet finder det beklageligt, når der befinder  

 sig færdigbehandlede patienter på afdelingen, som alene venter  

 på et passende kommunalt eller amtskommunalt udslusningstilbud.
 Tilsynet ser derfor positivt på et udbygget  

 samarbejde med både amtskommunen og kommunerne.
 Tilsynet finder det positivt, at aktivitetstilbudene til  

 patienterne også lægger vægt på de daglige  

 gøremål.
 Tilsynet finder det endvidere positivt, at afdelingen,  

 uanset den igangværende ombygning af afdelingen, der forhindrer brug af  

 den lukkede have, sikrer, at det er muligt for patienterne at komme ud og  

 gå ture dagligt.
Tilsynet skal fremhæve den opfølgende  

 indsats, der tager sigte på at opnå en fælles  

 forståelse mellem patient og personale om, hvad der rent faktisk skete  

 i forbindelse med en tvangsanvendelse.
Tilsynet har således i  

 forbindelse med sit arbejde fået indtryk af, at det jævnligt  

 forholder sig sådan, at en patient føler sig krænket i  

 forbindelse med et enkelt tilfælde af tvangsanvendelse i et  

 indlæggelsesforløb, hvor tvang i øvrigt kan have  

 været anvendt ved adskillige lejligheder.
Patienten vender til  

 stadighed tilbage til dette ene tilfælde af tvangsanvendelse, hvilket  

 gør det vanskeligt for patienten at komme videre under og efter  

 indlæggelsesforløbet.
Indsatsen for at opnå en  

 fælles forståelse af det passerede kan efter tilsynets vurdering  

 medvirke til, at et enkelt tilfælde af tvangsanvendelse ikke gør  

 det helt så vanskeligt for patienten at komme videre.
 Tilsynet finder det positivt, at afdelingen gennem  

 behandlingsindsatsen over for patienterne er opmærksom på  

 problemet med misbrug af alkohol og narkotika, og at man i behandlingen  

 inddrager hensynet hertil, således at der er tale om individuelle  

 initiativer rettet mod den enkelte patient.
Tilsynet finder, at den indsats, der bliver gjort for at  

 informere patienterne, er positiv.
Således er det positivt, at  

 Sundhedsministeriets pjece »Tvang  

 i Psykiatrien « udleveres til  

 patienter, der undergives en tvangsforanstaltning på afdelingen.
 Tilsynet finder det endvidere positivt, at når der i  

 et afsnit træffes beslutning om at låse døren for en  

 navngiven person, så meddeles dette på et fællesmøde  

 mellem patienter og personaler, hvor det understreges, at andre patienter  

 ikke har begrænsninger i deres mulighed for at komme og gå fra  

 afsnittet.
 Tilsynet finder dog, at det vil være rigtigst, at  

 Sundhedsministeriets pjece »Tvang  

 i Psykiatrien« udleveres til alle  

 patienter, pårørende og patientrådgivere, når der er  

 tale om frihedsberøvelse eller anden tvang i psykiatrien, medmindre  

 det er helt klart, at de pågældende har det nødvendige  

 kendskab til de oplysninger, som informationsmaterialet indeholder.
Navnlig det forhold, at ikke alle patienter på et  

 aflåst afsnit har en patientrådgiver, som kan informere, vejlede  

 og rådgive med hensyn til forskellige forhold i forbindelse med  

 indlæggelse, ophold og behandling, understreger da også behovet  

 for information om regler og rettigheder m.v.   ikke kun over for  

 patienterne, men også deres pårørende.« 5.4 Amtssygehuset Fjorden Den 6. marts 2001 aflagde § 71-tilsynet et uanmeldt  

 besøg på Amtssygehuset Fjorden.
Tilsynet foretog en rundgang  

 på de lukkede afsnit 21 i Toftehuset, afsnit 33 i Birkehuset og afsnit  

 41, den skærmede enhed.
Tilsynet konkluderede efter besøget:
» Under samtalerne med patienterne fik tilsynet et meget  

 positivt indblik i den gode omsorg og pleje, som personalet giver  

 patienterne.
 Efter tilsynets opfattelse er de fysiske rammer og  

 forholdene i øvrigt på afsnit 21 gode og tidssvarende.
 Tilsynet finder det således positivt, at alle  

 afsnittets senge befinder sig på enestuer med eget toilet.
 Efter tilsynets opfattelse er de fysiske rammer og  

 forholdene på afsnit 41, det skærmede afsnit, gode og  

 tidssvarende.
 Tilsynet finder det således positivt, at 3 af  

 afsnittets enestuer har eget toilet og bad, og at den fjerde enestue har eget  

 toilet, samt at enestuerne har egen udgang og terrasse i den lukkede  

 have.
 Tilsynet finder det positivt, at såvel personale-  

 som patientkultur har afdæmpet volden mærkbart på  

 afsnittet.
 Tilsynet finder det endvidere positivt, at der via  

 dimensioneringen af de fysiske rammer i øvrigt skabes ro for  

 patienterne på afsnittet.
 Efter tilsynets opfattelse er de fysiske rammer og  

 forholdene i øvrigt på afsnit 33 gode og tidssvarende.
 Tilsynet finder det således positivt, at alle  

 afsnittets senge befinder sig på enestuer med eget toilet.
 Tilsynet er enig med sygehusledelsen i, at overordnet vil  

 det generelt, i forhold til kvaliteten og kontinuiteten i patientbehandlingen  

 og plejen, altid vil være et problem, når der mangler personale,  

 uanset hvilken personalegruppe, det drejer sig om.
 Tilsynet finder det beklageligt, at lægemangelen  

 begrænser læge-patientkontakten.
Tilsynet finder det endvidere beklageligt, at brugen af  

 vikarer kan skabe utryghed blandt patienterne.
Tilsynet finder det positivt  

 med de beskrevne initiativer, der skal imødegå  

 rekrutteringsproblemerne og sikre efteruddannelsen af de ansatte.
I den  

 forbindelse finder tilsynet det vigtigt, at personalets arbejde sammenholdt  

 med tilbudene til efteruddannelse koordineres i videst muligt omfang,  

 så det er muligt for de ansatte at deltage i efteruddannelsen, og at  

 fraværet er til mindst gene for patienterne.
 Tilsynet bemærker, at belægningsprocenten  

 gennemgående er højere på de lukkede afsnit.
 Tilsynet bemærker endvidere, at  

 overbelægningen ikke behøver at betyde overbelægning i  

 form af 2 indlagte på et enkelt værelse, men at der er flere  

 patienter på afsnittet i dagtimerne end det normerede antal  

 sengepladser.
Tilsynet finder det kritisabelt, at der periodevis er tale  

 om en meget høj belægning   til tider overbelægning  

 på sygehuset.
Overbelægning, herunder overbelægning i  

 dagtimerne, medfører at forholdene på afsnittene bliver mere  

 trange, ligesom presset på fællesfaciliteterne bliver  

 større.
Hertil kommer, at personalet skal tage sig af flere  

 patienter.
 Tilsynet skal i øvrigt understrege, at  

 uhensigtsmæssig tidlig udskrivning ikke udgør en acceptabel del  

 af løsningen på overbelægningsproblemer, idet  

 uhensigtsmæssig tidlig udskrivning bl.a. øger risikoen for  

 genindlæggelse.
Tilsynet er usikker på, om det kan forholde sig  

 således, at mindreårige kan være indlagt på afsnit  

 41, det skærmede afsnit, uden at være adskilt fra voksne  

 patienter på afsnittet.
Tilsynet vil derfor i sin opfølgning  

 på rapporten anmode om en præcisering af svaret.
 Tilsynet finder det positivt, at alle psykiatriske  

 sengepladser i Roskilde Amt er på enestuer med eget toilet.
 Tilsynet finder det endvidere positivt, at der allerede  

 ved etableringen af enestuerne er indtænkt en generel forebyggelse mod  

 overbelægning ved at dimensionere enestuerne således, at der ikke  

 kan være to senge på en stue.
 Tilsynet finder det beklageligt, at enestuerne på  

 afsnit 21 og 33 samt 1 af stuerne på afsnit 41 ikke har eget bad.
 Tilsynet finder det kritisabelt, når der befinder  

 sig færdigbehandlede patienter på sygehuset, som alene venter  

 på et passende kommunalt eller amtskommunalt udslusningstilbud.  

 Tilsynet skal derfor opfordre til at fastholde og udbygge samarbejdet mellem  

 sygehuset og kommunerne om at sikre tilstrækkelige og relevante  

 botilbud.
 Tilsynet finder det positivt, at aktivitetstilbudene til  

 patienterne også lægger vægt på de daglige  

 gøremål.
 Tilsynet finder det positivt, at etablering af enestuer og  

 det skærmede afsnit 41 mindsker brugen af tvang.
Tilsynet skal endvidere fremhæve den  

 opfølgende indsats, der tager sigte på at opnå en  

 fælles forståelse mellem patient og personale om, hvad der rent  

 faktisk skete i forbindelse med en tvangsanvendelse.
Tilsynet har  

 således i forbindelse med sit arbejde fået indtryk af, at det  

 jævnligt forholder sig sådan, at en patient føler sig  

 krænket i forbindelse med et enkelt tilfælde af tvangsanvendelse  

 i et indlæggelsesforløb, hvor tvang i øvrigt kan have  

 været anvendt ved adskillige lejligheder.
Patienten vender til  

 stadighed tilbage til dette ene tilfælde af tvangsanvendelse, hvilket  

 gør det vanskeligt for patienten at komme videre under og efter  

 indlæggelsesforløbet.
Indsatsen for at opnå en  

 fælles forståelse af det passerede kan efter tilsynets vurdering  

 medvirke til, at et enkelt tilfælde af tvangsanvendelse ikke gør  

 det helt så vanskeligt for patienten at komme videre.
 Tilsynet finder det positivt, at patienter, medmindre de  

 åbenlyst generer omgivelserne, kan benytte deres egen mobiltelefon  

 på afsnittene.
 Tilsynet anerkender, at der i relation til kontinuitet i  

 behandlingen er endog meget store fordele ved sygehusets integrerede afsnit  

 med mulighed for at etablere skærmede enheder, idet en patient kan  

 blive på det samme afsnit gennem hele behandlingsforløbet, hvor  

 patienten tidligere først var på lukket afsnit og dernæst  

 på åbent afsnit.
 Det forhold, at der på et og samme afsnit kan  

 være både en uaflåst og en aflåst del, ændrer  

 imidlertid ikke ved, at enhver frivilligt indlagt patient efter tilsynets  

 opfattelse bør få sengeplads på en uaflåst del af et  

 integreret afsnit, medmindre patienten selv ønsker at få  

 sengeplads på en aflåst del af afsnittet.
 Tilsynet finder således, at en patient, som  

 indlægges frivilligt, bør tilbydes plads på en  

 uaflåst del af et integreret afsnit, og at en patient, der oprindelig  

 er indlagt eller tilbageholdt tvangsmæssigt   når betingelserne  

 for frihedsberøvelsen ikke længere er opfyldt   bør  

 indformeres om, at indlæggelsen nu er frivillig, og bør tilbydes  

 plads på en uaflåst del af et integreret afsnit.
 En frivilligt indlagt patient, som ikke tager imod  

 tilbudet om en sengeplads på en uaflåst del af et integreret  

 afsnit, bør efter tilsynets opfattelse informeres grundigt om retten  

 til at forlade den aflåste del af afsnittet.
Det bør efter tilsynets opfattelse kun  

 undtagelsesvis forekomme, at en frivilligt indlagt patient af  

 kapacitetsmæssige grunde ikke tilbydes sengeplads på en  

 uaflåst del af et integreret afsnit.
Patienten bør da hurtigst  

 muligt tilbydes en sengeplads på en uaflåst del af afsnittet.
 Tilsynet finder det endvidere vigtigt at holde sig for  

 øje, med hvilken begrundelse yderdøren til et skærmet  

 afsnit aflåses.
Tilsynet finder, at den indsats, der bliver gjort for at  

 informere patienterne, er positiv.
Således er det positivt, at  

 Sundhedsministeriets pjece »Tvang  

 i Psykiatrien « ligger fremme i  

 afsnittet og udleveres efter ønske til patienterne på  

 sygehuset.
 Tilsynet finder det endvidere positivt, at patienter  

 frivilligt indlagt på lukket afsnit og skærmede afsnit og  

 færdigbehandlede patienter informeres grundigt om deres rettigheder,  

 herunder om retten til at komme og gå til og fra afsnittet.
 Tilsynet finder dog, at det vil være rigtigst, at  

 Sundhedsministeriets pjece »Tvang  

 i Psykiatrien« udleveres til alle  

 patienter, pårørende og patientrådgivere, når der er  

 tale om frihedsberøvelse eller anden tvang i psykiatrien, medmindre  

 det er helt klart, at de pågældende har det nødvendige  

 kendskab til de oplysninger, som informationsmaterialet indeholder.
Navnlig det forhold, at ikke alle patienter på et  

 lukket eller skærmet afsnit har en patientrådgiver, som kan  

 informere, vejlede og rådgive med hensyn til forskellige forhold i  

 forbindelse med indlæggelse, ophold og behandling, understreger da  

 også behovet for information om regler og rettigheder m.v. ikke kun  

 over for patienterne, men også over for deres  

 pårørende.« 5.5 Sygehus Fyn Svendborg Psykiatrisk Afdeling Den 2. april 2001 aflagde § 71-tilsynet et anmeldt  

 besøg på Sygehus Fyn Svendborg, Psykiatrisk Afdeling.
Tilsynet  

 foretog en rundgang på det lukkede afsnit P4, de åbne afsnit P5,  

 P2 og P1 samt grupperummet på det psykoterapeutiske afsnit P3. Tilsynet  

 konkluderede efter besøget:
» Tilsynet finder det positivt, at de samlede fysiske rammer  

 kan blive og bliver anvendt som en del af behandlingen af patienterne  

 på afdelingen, herunder at farvesammensætningen på  

 vægge, møbler og gardiner er med til at berolige patienterne.
 Efter tilsynets opfattelse understøtter forhallens  

 rammer det åbne og lyse miljø på afdelingen.
Efter tilsynets opfattelse er de fysiske rammer og  

 forholdene i øvrigt på afsnit P4 ikke tilstrækkelige og  

 tidssvarende.
Tilsynets opfattelse skal især ses i lyset af de lange  

 perioder med enten meget høj belægning eller overbelægning  

 samt mangelen på enestuer.
 Efter tilsynets opfattelse kan der ikke være tvivl  

 om, at der er tale om en betydelig belastning for de enkelte patienter  

 på et afsnit, når de er nødsaget til at dele sengestue med  

 hinanden to og to.
 Tilsynet anerkender, at der i relation til kontinuitet i  

 behandlingen er endog meget store fordele ved sygehusets integrerede afsnit  

 med mulighed for at etablere skærmede enheder, idet en patient kan  

 blive på det samme afsnit gennem hele behandlingsforløbet, hvor  

 patienten tidligere først var på lukket afsnit og dernæst  

 på åbent afsnit.
 Det forhold, at der på et og samme afsnit kan  

 være både en uaflåst og en aflåst del, ændrer  

 imidlertid ikke ved, at enhver frivilligt indlagt patient efter tilsynets  

 opfattelse bør få sengeplads på en uaflåst del at et  

 integreret afsnit, medmindre patienten selv ønsker at få  

 sengeplads på en aflåst del af afsnittet.
 Tilsynet finder således, at en patient, som  

 indlægges frivilligt, bør tilbydes plads på en  

 uaflåst del af et integreret afsnit, og at en patient, der oprindelig  

 er indlagt eller tilbageholdt tvangsmæssigt   når betingelserne  

 for frihedsberøvelsen ikke længere er opfyldt   bør  

 informeres om, at indlæggelsen nu er frivillig, og bør tilbydes  

 plads på en uaflåst del af et integreret afsnit.
 En frivilligt indlagt patient, som ikke tager imod  

 tilbudet om en sengeplads på en uaflåst del af et integreret  

 afsnit, bør efter tilsynets opfattelse informeres grundigt om retten  

 til at forlade den aflåste del af afsnittet.
Det bør efter tilsynets opfattelse kun  

 undtagelsesvis forekomme, at en frivilligt indlagt patient af  

 kapacitetsmæssige grunde ikke tilbydes sengeplads på en  

 uaflåst del af et integreret afsnit.
Patienten bør da hurtigst  

 muligt tilbydes en sengeplads på en uaflåst del af afsnittet.
 Tilsynet finder det positivt at samtlige sengepladser  

 på afsnit P5 er på enestuer.
Tilsynet har noteret sig, at Psykiatrisk Afdeling i  

 Svendborg har oplyst, at afdelingens patienter bliver på det samme  

 afsnit under hele indlæggelsen for at undgå flytning.
Tilsynet  

 har endvidere noteret sig, at 99 pct. af tvangsanvendelsen foregår  

 på det lukkede afsnit.
 Det er tilsynets generelle opfattelse, at et afsnit, der  

 har lange perioder med enten meget høj belægning eller  

 overbelægning, og som hovedsagelig har tosengsstuer, ikke har fysiske  

 rammer og forhold i øvrigt, som er tilstrækkelige og  

 tidssvarende.
 Tilsynet finder det beklageligt, at de mange vikarer i  

 plejepersonalegruppen skyldes en diskrepans mellem antallet af fastansatte  

 (efter budgetramme) og det faktiske behov for personale ved ekstrabelastning  

 og ved sygdom og andet fravær som f.eks. uddannelse.
 Tilsynet finder det positivt, at mangelen på  

 overlæger og behovet for ekstra plejepersonale løses ved at  

 indrage tidligere ansatte med erfaring.
 Tilsynet skal i den forbindelse understrege vigtigheden  

 af, at man til stadighed er opmærksom på sammenhængen  

 mellem det faktiske antal personale og kvaliteten af behandling og pleje.
 Tilsynet finder det endvidere vigtigt, at personalets  

 arbejde sammenholdt med tilbudene til f.eks. efteruddannelse koordineres i  

 videst muligt omfang, så det er muligt for de ansatte at deltage i  

 efteruddannelsen, og at fraværet er til mindst mulig gene for  

 patienterne.
 Tilsynet finder det positivt med de beskrevne initiativer,  

 der skal imødegå rekrutteringsproblemerne og sikre  

 efteruddannelsen af de ansatte.
 Tilsynet finder det kritisabelt, at patienter  

 føler, at overbelægning forhindrer dem i at få den  

 nødvendige behandling på afdelingen, når der er behov  

 herfor.
Tilsynet finder det kritisabelt, at der periodevis  

 på det lukkede og skærmede afsnit er tale om lange perioder med  

 højbelægning og overbelægning.
Overbelægningen  

 medfører, at forholdene på afsnittene bliver mere trange,  

 ligesom presset på fællesfaciliteterne bliver større.  

 Hertil kommer, at personalet skal tage sig af flere patienter.
 Tilsynet skal i øvrigt understrege, at  

 uhensigtsmæssig tidlig udskrivning ikke udgør en acceptabel del  

 af løsningen på overbelægningsproblemerne, idet  

 uhensigtsmæssig tidlig udskrivning bl.a. øger risikoen for  

 genindlæggelse.
 Under henvisning til afdelingens problemer med  

 overbelægning, plejepersonalenormeringen og de beskrevne ventelister  

 finder tilsynet det kritisabelt, at 20 senge lukkes i en periode på 6  

 uger om sommeren.
 Tilsynet finder det vigtigt, at personalets arbejde  

 sammenholdt med retten til ferie koordineres i videst muligt omfang, så  

 det er muligt for de ansatte at holde deres ferie, og at fraværet er  

 til mindst mulig gene for patienterne.
 Tilsynet finder det beklageligt, at der ikke er konkrete  

 planer for en forbedring af de fysiske rammer for afdelingen i Svendborg.  

 Særlig når der henses til perioderne med overbelægning, og  

 at der fortsat er tosengsstuer på afdelingen.
 Tilsynet finder det herudover beklageligt, at ingen af  

 patientstuerne har eget toilet eller bad.
 Da den rette balance mellem de biologiske, de  

 psykoterapeutiske og de socialpsykiatriske behandlingsmetoder er et  

 væsentligt element i den psykiatriske behandling, finder tilsynet det  

 særdeles positivt, at afdelingen, i erkendelse af, at mennesket skal  

 betragtes som en helhed, lægger vægt på andet og mere end  

 de biologiske behandlingsmetoder.
 Tilsynet finder det positivt, at der er taget initiativ  

 til at omlægge kosten til en mere tidssvarende og mere fedtfattig  

 kost.
 Tilsynet finder det beklageligt, at mangel på  

 plejepersonale medfører, at den daglige gymnastik af og til  

 inddrages.
Tilsynet finder det positivt med de beskrevne aktiviteter  

 for patienterne på afsnittene.
Især det kommende  

 livsstilskursus.
 Tilsynet finder det positivt, at der er et  

 kvalitetssikringsprojekt på det lukkede afsnit, der følger op  

 på et tvangsindgreb, og hvor det afgørende er, at patientens  

 opfattelse af indgrebet bliver stående, og at dette har sat fokus  

 på behandlingskulturen.
 Tilsynet finder det meget positivt, at patienterne,  

 medmindre der er truffet særlig individuel beslutning herom, kan  

 benytte deres egen mobiltelefon på afsnittene.
Tilsynet finder, at den indsats, der bliver gjort for at  

 informere patienterne, er positiv.
Således er det positivt, at  

 Sundhedsministeriets pjece »Tvang  

 i Psykiatrien « udleveres i  

 afdelingen.
 Tilsynet finder det endvidere positivt, at patienter  

 frivilligt indlagt på lukket afsnit og skærmede afsnit informeres  

 grundigt om deres rettigheder, herunder om retten til at komme og gå  

 fra afsnittet.
 Tilsynet finder dog, at det vil være rigtigst, at  

 Sundhedsministeriets pjece »Tvang  

 i Psykiatrien« udleveres til alle  

 patienter, pårørende og patientrådgivere, når der er  

 tale om frihedsberøvelse eller anden tvang i psykiatrien, medmindre  

 det er helt klart, at de pågældende har det nødvendige  

 kendskab til de oplysninger, som informationsmaterialet indeholder.
Navnlig det forhold, at ikke alle patienter på et  

 lukket eller skærmet afsnit har en patientrådgiver, som kan  

 informere, vejlede og rådgive med hensyn til forskellige forhold i  

 forbindelse med indlæggelse, ophold og behandling, understreger da  

 også behovet for information om regler og rettigheder m.v. ikke kun  

 over for patienterne, men også over for deres  

 pårørende.« 5.6 Psykiatrisk Afdeling på Amtssygehuset i Glostrup Den 27. september 2001 aflagde § 71-tilsynet et uanmeldt  

 besøg på Psykiatrisk Afdeling på Amtssygehuset i Glostrup.  

 Rapporten om besøget færdiggøres og offentliggøres  

 i det kommende folketingsår og omtales i tilsynets beretning for det  

 kommende folketingsår.
 6. Opfølgning på tidligere besøg på  

 psykiatriske afdelinger m.v.
 Det er tilsynets praksis, at der et års tid efter et  

 institutionsbesøg med forskellige spørgsmål til den  

 driftsansvarlige myndighed følges op på den rapport, som  

 besøget mundede ud i.
 Således har tilsynet fulgt op på sine  

 besøg på Rigshospitalets Psykiatriske Afdeling O, Amtssygehuset  

 Psykiatrisk Afdeling ved Ribe, Aalborg Psykiatriske Sygehus,  

 Brønderslev Psykiatriske Sygehus, Amtshospitalet Nykøbing  

 Sjælland Pilehus 1, Odense Universitetshospital og Psykiatrisk Afdeling  

 i Middelfart.
Tilsynet har på baggrund af et møde med  

 Hovedstadens Sygehusfællesskab den 5. september 2000, hvor der bl.a.  

 blev redegjort for udviklingen på Hvidovre Hospitals Psykiatriske  

 Afdeling siden tilsynets seneste besøg, besluttet ikke at anmode om en  

 yderligere redegørelse herfor.
Der henvises i øvrigt til afsnit  

 9 i tilsynets beretning for folketingsåret 1999-2000.
 På baggrund af tilsynets drøftelser af Fyns  

 Amts opfølgningsredegørelse af 4. december 2000, hvoraf det  

 bl.a. fremgik, at »afdelingen  

 oplever fortsat længere perioder med overbelægning«, har tilsynet i brev af 3. juli 2001  

 anmodet Fyns Amt om at fremsende en redegørelse for  

 belægningsforholdene på afdelingen og konsekvenserne heraf for  

 tvangstilbageholdte og tvangsindlagte psykiatriske patienter på  

 afdelingen for perioden 1. januar 2001 til 1. juli 2001. Der vil blive  

 redegjort for Fyns Amts svar i tilsynets beretning for det kommende  

 folketingsår.
Tilsynet udtalte i sin rapport fra tilsynsbesøget  

 den 6. marts 2001 på Amtssygehuset Fjorden, at »tilsynet er usikker på, om det kan forholde sig  

 således, at mindreårige kan være indlagt på afsnit  

 41, det skærmede afsnit, uden at være adskilt fra voksne  

 patienter på afsnittet.
Tilsynet vil derfor i sin opfølgning  

 på rapporten anmode om en præcisering af svaret«, jf. afsnit 5.4.
Roskilde Amt har på foranledning af ovennævnte  

 udtalelse i sit brev af 26. juni 2001 bl.a. oplyst følgende: »Der er mulighed for på afsnit 41  

 at have én patient adskilt fra de øvrige patienter i en slags  

»mini-skærm«.
Denne mulighed benyttes som  

 hovedregel i forbindelse med at rumme børn og unge i afsnit 41, den  

 skærmede enhed.
I perioder har alle patienter i afsnit 41, den  

 skærmede enhed, været børn eller unge.
Der har så  

 ikke været voksne patienter i enheden.
Straks et barn eller en ung indlægges på  

 afsnit 41, den skærmede enhed, tages kontakt til børne- eller  

 ungdomspsykiatrisk afsnit.
Behandlingen for det pågældende barn  

 eller den unge tilrettelægges i samarbejde med og om nødvendigt  

 med aktiv deltagelse af behandler- og plejepersonale fra børne- og  

 ungdomspsykiatrien.
 Der er således stor opmærksomhed på ikke  

 at blande mindreårige og voksne, idet adskillelsen gennemføres  

 såvel af fysiske rammer som personalemæssig skærmning.
 Hvis der f.eks. skulle være en fast regel om, at  

 børn under 15 år ikke blev modtaget på RAF, men straks  

 blev viderevisiteret til andre amter, kunne det have betydelige konsekvenser  

 for kontinuiteten i behandlingen.
Det kan supplerende oplyses, at der i alt i perioden 1.  

 januar 1998 til 23. maj 2001 har været indlagt 11 børn under 15  

 år på afsnit 41. De fleste indlæggelser har været  

 på 1-2 dage.
Længst har en dreng på 11 år været  

 indlagt i 10 dage.
 Hvis der er brug for længerevarende  

 indlæggelse, bliver børnene visiteret til andre amter med  

 mulighed for døgnindlæggelse i børnepsykiatrisk regi   i  

 modsat fald overgår børnene til ambulant behandling i Fjordens  

  børnepsykiatriske ambulatorium eller til sociale  

 foranstaltninger.
Sammenfattende er det således psykiatriledelsens  

 opfattelse, at de fysiske rammer på Fjorden er så gode, at det  

 også under indlæggelse på afsnit 41, den skærmede  

 enhed, er muligt at gennemføre en praktisk adskillelse mellem  

 mindreårige og voksne.« 7. Psykiatriforespørgsel Medlemmerne af tilsynet tog den 6. februar 2001 initiativ til en  

 forespørgsel til sundhedsministeren og socialministeren om udviklingen  

 inden for psykiatrien, jf. forespørgsel nr.
F 39. Forespørgslen  

 mundede ud i vedtagelse 124 med følgende indhold:
» - at sikre, at udviklingen af nye behandlingsstrukturer som f.eks.  

 opsøgende psykoseteam ikke fører til, at der kan  

 indføres tvang i eget hjem,   

 - at overveje, hvorvidt der er brug for lovændringer for at sikre de  

 sindslidende medbestemmelse på valg af behandlingsmetode og på  

 andre valg af tilbud, herunder overveje forsøg med  

 behandlingskontrakter, samt inddragelse af pårørende og andet  

 netværk,   

 - at fortsætte bestræbelserne på, at der i hele landet kan  

 rekrutteres det tilstrækkelige antal velkvalificerede medarbejdere  

 inden for de nødvendige faggrupper, samt medvirke til at fremme  

 samarbejdet mellem de forskellige faggrupper,  

 - at fremme, at tilbud tilrettelægges uden kassetænkning, - at der i 2002 tages initiativ til forsøg, hvor perspektivet om at  

 blive helbredt (recovery-perspektivet) sættes i centrum, - at arbejde for, at befolkningen som helhed får et større  

 indblik i og forståelse for de vilkår, der gælder for  

 mennesker med sindslidelser,   

 - at afgive en redegørelse i næste folketingssamling om  

 opfølgningen på punkterne i regeringens redegørelse i dag  

 og på de 34 anbefalinger fra de to nedsatte udvalg samt give en status  

 i den årlige statusrapport over udviklingen i tilbudene til  

 børn, unge og voksne med sindslidelser.« 8. Møder 8.1 Møde med Dansk Psykiatrisk Selskab Tilsynet holdt den 9. januar 2001 møde med Dansk  

 Psykiatrisk Selskab.
Følgende emner blev bl.a. drøftet:  

 Kriterier for god standard for skizofrenibehandling, opsøgende  

 psykoseteam som forsøg i Roskilde Amt, Storstrøms Amt,  

 Sønderjyllands Amt og Hovedstadens Sygehusfællesskab og rapport  

 om indsatsten for de ikkepsykotiske.
Rapporten sætter fokus på en  

 gruppe psykisk syge, der har været klemt af indsatsen for de skizofrene  

 og de svært syge, og som der i dag mangler behandlingstilbud til.
Brugen af psykoterapi blev endvidere drøftet.  

 Selskabet oplyste, »at man  

 arbejdede for en forbedret uddannelse.
Det var planen, at 6-8 afdelinger i  

 landet skal have en uddannelsesfunktion på området.« Selskabet oplyste endvidere, »at prioriteringen mellem biologisk behandling, psykoterapi og  

 socialpsykologien efter selskabets opfattelse ikke primært er en  

 ideologisk konflikt, men spørgsmålet aktualiseres ved  

 ressourcemangel.
Psykiateren har ikke tid nok, derfor er det vigtigt, at  

 patienterne som minimum får deres medicin.« Spørgsmålet om de lange ventetider i  

 børne- og ungdomspsykiatrien blev endvidere rejst.
Selskabet mente, at  

»det var vigtigt at komme i dialog  

 med dem, der henviste.
Der var meget forskellige henvisningsprocedurer.
For  

 nogle kommuner var det også et spørgsmål om  

 kassetænkning, hvor kommunerne havde brug for en diagnose.
Det kunne  

 så godt føles som spild af tid, hvis kommunen ikke bevilgede det  

 relevante tilbud.
Det var også en klar tendens, at man ikke  

 længere var så bekymret for at henvise.« Selskabet foreslog endvidere »o psøgende psykoseteam for børn og unge.« 8.2 Møde med Folketingets Ombudsmand Tilsynet holdt den 5. september 2001 møde med  

 Folketingets Ombudsmand, hvor der var en uformel drøftelse omkring  

 begrebet skærmning og gråzoneproblemer inden for psykiatrien.
I  

 forlængelse af mødet skrev tilsynet bl.a. til Folketingets  

 Ombudsmand, »at § 71-tilsynet  

 under sine besøg på psykiatriske afdelinger har talt med  

 patienter, der har henledt tilsynets opmærksomhed på faste  

 madplaner og den enkeltes ønske eller behov for andet mad.« 9. Tilsynets kompetence i Grønland Tilsynet har på et møde drøftet  

 tilsynets kompetence i Grønland.
Tilsynet har i forlængelse af  

 drøftelserne i et brev til Folketingets Ombudsmand bl.a. oplyst, »at det er § 71-tilsynets opfattelse, at  

 § 71-tilsynets kompetence også omfatter Grønland, eftersom  

 grundloven gælder for alle dele af Danmarks Rige.
I den forbindelse   ,  

 at tilsynet i nyere tid har beskæftiget sig med forholdene for  

 administrativt frihedsberøvede grønlændere, herunder  

 gennem besøg på Amtshospitalet i Vordingborg.« 10. Tvangsanbragte børn 10.1 Konklusioner på tilsynets høring om tilsynets rolle i  

 sager om tvangsfjernede børn Som nævnt i tilsynets årsberetning for  

 Folketingsåret 1999-2000, afsnit 10.4, holdt tilsynet en høring  

 om tilsynets rolle i sager om tvangsfjernede børn den 11. september  

 2000. Det følger af beretningen, at tilsynet i sin årsberetning  

 for folketingsåret 2000-01 ville angive tilsynets konklusioner på  

 baggrund af høringen.
Som det fremgår af referatet fra konferencen  

 konkluderede tilsynet bl.a. følgende på høringen, »at tilsynet tager kontakt med et amt og  

 måske med en eller to kommuner af forskellig størrelse og sender  

 referatet af konferencen, responsa og reaktioner til dem.
Tilsynet vil anmode  

 dem om en dialog   helt i fortsættelse af det oplæg, som  

 også var til den her konference   en samtale om: Hvad er det her for et  

 område? Hvad er det, det drejer sig om med børn og unge,  

 når de er tvangsfjernede? Er der situationer, hvor vi har  

 skriftlighedsprocedurer? Er der situationer, hvor det er samtalen, der skal  

 til? «.
Tilsynet udtalte: »Mange af de mennesker, der  

 beskæftiger sig med det her område, har ikke pennen i deres magt,  

 og de har heller ikke evnen til den store tale, men de har en masse andre  

 evner, som er helt afgørende for, at de kan få vores børn  

 til at fungere ordentligt.« » .det er et 2-3-års-projekt, som nu starter  

 stille og roligt, og så regner tilsynet efterfølgende med at  

 holde en konference, hvor man drøfter, hvad der så skete, hvad  

 det er, tilsynet har erfaret i den forløbne periode, og hvor  

 amtskommuner og kommuner vil kunne bidrage med deres erfaringer med tilsynets  

 arbejde på området.« 10.2 Møde med Kommunernes Landsforening og  

 Amtsrådsforeningen januar 2001 På baggrund af konklusionerne på  

 høringen og henvendelser fra Kommunernes Landsforening og  

 Amtsrådsforeningen holdt tilsynet møde med Kommunernes  

 Landsforening og Amtsrådsforeningen den 2. januar 2001. På  

 mødet drøftedes bl.a. tilsynets beslutning om et besøg  

 hos en amtskommune og to kommuner med henblik på at få et indblik  

 i og en drøftelse af, hvordan man i praksis håndterer  

 området for tvangsanbragte børn.
Det blev endvidere aftalt, at  

 tilsynet som opfølgning på besøgene ville tage initiativ  

 til en drøftelse med Amtsrådsforeningen og Kommunernes  

 Landsforening om resultaterne af tilsynets besøg, der vil fremgå  

 af det referat, som ville blive udarbejdet på baggrund af  

 besøgene.
10.3 Besøg i Vejle Amt og institutioner for tvangsanbragte  

 børn Den 30. marts 2001 besøgte § 71-tilsynet Vejle Amt.  

 Baggrunden for mødet var tilsynets beslutning om et besøg hos  

 en amtskommune og to kommuner med henblik på at få et indblik i  

 og en drøftelse af, hvordan man i praksis håndterer  

 området for tvangsanbragte børn.
Ud over møde med Vejle  

 Amts Socialudvalg, Horsens Kommune og Familieplejen i Vejle Amt  

 besøgte tilsynet Børne- og Familiehjemmet Bakkevej, en  

 plejefamilie i Vejle og observations- og behandlingsinstitutionen  

 Fuglehøj.
Formanden for Vejle Amts Socialudvalg indledte  

 mødet med at pege på behovet for et bedre samarbejde mellem  

 amtskommuner og kommuner i sager om tvangsfjernede børn.
Samarbejdet  

 med kommunerne kan være vanskeligt, bl.a. fordi børnene kommer  

 fra hele landet, så afstanden til den kommunale sagsbehandler er stor.  

 Vejle Amt har derfor udarbejdet et skema, som opholdsstederne skal  

 sørge for, at kommunerne besvarer.
Skemaerne giver amtet en mulighed  

 for at få information om, hvorledes kommunerne udøver deres  

 tilsyn med de anbragte børn, og dermed sikrer overensstemmelse med  

 amtets tilsyn med opholdsstederne.
Formålet er endvidere, at amtet kan  

 få et godt grundlag for dialog med opholdsstederne om en konstruktiv  

 udvikling af det pædagogiske tilbud.
 På mødet blev følgende emner endvidere  

 drøftet: Tilsynet med socialpædagogiske opholdssteder og  

 institutioner, sagsgangen i kommunen, når der viser sig behov for at  

 tvangsfjerne børn, samt tilsynet med de tvangsanbragte børn og  

 Familieplejens tilsyn på vegne af kommunerne med tvangsanbragte  

 børn i plejefamilier.
10.4 Møde med Kommunernes Landsforening og  

 Amtsrådsforeningen august 2001 Tilsynet holdt den 15. august 2001 møde med  

 Kommunernes Landsforening og Amtsråds-foreningen som opfølgning  

 på tilsynets besøg i Vejle Amt og de erfaringer, tilsynet indtil  

 da havde fået på området.
Som opfølgning på  

 mødet skrev tilsynet den 24. august 2001 følgende til  

 Kommunernes Landsforening og Amtsrådsforeningen:
» § 71-tilsynet har indhøstet viden om området  

 gennem bl.a. en høring om emnet i efteråret 2000,  

 drøftelser med Kommunernes Landsforening og Amtsrådsforeningen,  

 et tilsynsbesøg den 30. marts 2001 i Vejle Amt og i øvrigt  

 gennem konkrete sager, der er behandlet fortroligt i § 71-tilsynet.
 § 71-tilsynet har derfor fundet anledning til at  

 sammenfatte sine foreløbige drøftelser i det  

 følgende:
§ 71-tilsynet ønsker generelt at bemærke, at  

 der, i overensstemmelse med formålsbestemmelsen i serviceloven om  

 indsatsen over for børn og unge med særlig behov for  

 støtte, i sager, hvor forældres og det enkelte barns interesser  

 ikke er sammenfaldende, skal lægges afgørende vægt  

 på, hvad der er bedst for barnet.
Der skal i den sammenhæng  

 også lægges vægt på, at barnet får en stabil og  

 god voksenkontakt og kontinuitet i opvæksten.
§ 71-tilsynet finder endvidere anledning til generelt at  

 bemærke, at sager om tvangsanbragte børn og unge kan  

 vanskeliggøres af, at flere kommuner og amter inddrages i sagen,  

 f.eks. hvis forældrene flytter til en anden kommune, eller hvis barnet  

 er anbragt i en anden kommune end den ansvarlige kommune og forældrenes  

 opholdskommune.
Det er efter § 71-tilsynets opfattelse derfor  

 afgørende, at man generelt gennem samarbejdet mellem de involverede  

 myndigheder opnår en fælles forståelse for, hvad der er det  

 bedste for barnet og den unge i sådanne sager, og at der er  

 tungtvejende og fagligt velfunderede grunde til at ændre en handleplan,  

 som klart har vist at være til barnets bedste.« 11. Besøg på institutioner for voksne, hvor reglerne i  

 serviceloven om magtanvendelse og andre indgreb i selvbestemmelsesretten  

 anvendes Den 15. august 2001 aflagde § 71-tilsynet et anmeldt  

 besøg på plejehjemmet Holmegårdsparken i Charlottenlund.  

 Tilsynet foretog en rundgang på afdelingerne C, A og L.
Rapporten om  

 besøget færdiggøres og offentliggøres i det  

 kommende folketingsår og omtales i tilsynets beretning for det kommende  

 folketingsår.
 12. Deltagelse  i konferencer m.v.
 Tilsynet deltog den 21. november 2000 i Fagligt  

 Netværk Socialpsykiatris konference: Indlagt i eget hjem   om  

 opsøgende psykoseteam.
 Tilsynet deltog den 26.-27. marts 2001 i  

 jubilæumskonferencen om psykiatriens 25 år i amterne, som  

 Socialministeriet, Sundhedsministeriet og Amtsrådsforeningen afholdt.  

 Konferencens formål var at vurdere psykiatriens udvikling gennem et  

 kvart århundrede og udstikke pejlemærker for de kommende  

 år.
 Tilsynet deltog den 27. juni 2001 i indvielsen af de nye  

 fysiske rammer på Århus Universitets-hospital, Psykiatrisk  

 Hospital, Afdeling B.
13. Information om tilsynets arbejde 13.1 Pjece om tilsynet På baggrund af den særlige opgave tilsynet har  

 efter grundloven, som er en pligt for tilsynet til en parlamentarisk kontrol  

 med forholdene for de administrativt frihedsberøvede samt en  

 grundlovssikret ret for de administrativt frihedsberøvede til at rette  

 henvendelse til tilsynet   en opgave, der adskiller sig fra opgaverne i de  

 andre udvalg i Folketinget   besluttede tilsynet at lave en pjece, der  

 på en overskuelig, let tilgængelig og kortfattet måde  

 informerer om tilsynet.
 Pjecen blev udsendt i over 100.000 eksemplarer til bl.a.  

 psykiatriske afdelinger, praktiserende læger, biblioteker, apoteker,  

 organisationer og offentlige myndigheder.
 Efterfølgende er pjecen blevet udsendt efter  

 anmodning til bl.a. psykiatriske afdelinger og uddannelsesinstitutioner.
13.2 Folder om tilsynets virksomhed I det forløbne folketingsår har tilsynet med  

 henblik på at udbrede kendskabet til hele sin virksomhed til en bredere  

 kreds af offentlige myndigheder, personale og   ikke mindst   patienter  

 udarbejdet en folder.
 Tilsynets mål med udbredelsen af folderen har  

 været at medvirke til en positiv udvikling, således at  

 administrativt frihedsberøvede, hvor de end befinder sig, bliver  

 tilbudt nogle forhold, som samfundet kan være bekendt.
Folderen blev oprindelig udsendt til ca. 350 forskellige  

 myndigheder, organisationer, foreninger m.v.
Efterfølgende er folderen  

 udsendt enten efter anmodning, i forbindelse med besvarelse af henvendelser  

 eller udleveret i forbindelse med de af tilsynet afholdte arrangementer,  

 således at den i alt er udsendt i over 800 eksemplarer.
