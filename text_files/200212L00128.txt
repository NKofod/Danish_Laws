Fremsat den 15. januar 2003 af  

 kulturministeren (Brian Mikkelsen) Forslag til Lov om Kunstrådet Kapitel 1 Kunstrådets formål, virkeområde og  

 opgaver § 1. Kunstrådets formål er at fremme udvikling af  

 kunsten i Danmark og dansk kunst i udlandet.
 § 2. Kunstrådets virksomhed omfatter litteratur, teater,  

 billedkunst og musik, samt andre kunstformer og -udtryk, som kan sidestilles  

 med de nævnte, og som ikke kan få statsstøtte efter anden  

 lovgivning.
 § 3. Kunstrådets opgaver er:
1)	At yde støtte til kunstneriske formål, herunder de  

 formål, der er nævnt i litteraturlovens § 4, teaterlovens  

 § 18, billedkunstlovens §§ 4-7 og musiklovens § 3, samt  

 støtte til anden kunst, der fremmer lovens formål, og som ikke  

 er omfattet af anden lovgivning.
Støtten kan ydes som tilskud, garanti  

 eller lån.
 2)	At rådgive og bistå offentlige myndigheder i sager inden  

 for rådets virkeområde.
 Stk. 2. Kunstrådet kan på eget initiativ behandle  

 spørgsmål vedrørende de i stk. 1 omtalte  

 sagområder samt fremsætte erklæringer herom.
 § 4. Kunstrådet træffer endelige administrative  

 afgørelser med hensyn til fordelingen af støtte til de  

 formål, der er nævnt i § 1.
 Stk. 2. Kunstrådet kan delegere kompetence til sine  

 fagudvalg til at foretage endelig afgørelse i sager på  

 fagudvalgets sagområde, jf. § 6.
 § 5. Kulturministeriet stiller sekretariatsbistand til  

 rådighed for Kunstrådet og fagudvalgene.
Kapitel 2 Kunstrådets organisering og  

 sammensætning § 6. Til Kunstrådet knyttes et fagudvalg for litteratur,  

 et fagudvalg for teater, et fagudvalg for billedkunst og et fagudvalg for  

 musik.
Ministeren kan endvidere nedsætte et udvalg for dansk  

 billedkunst i udlandet.
Stk. 2. Kunstrådet består af 10 sagkyndige  

 medlemmer.
Fagudvalgene består hver af 5 medlemmer.
Fagudvalget for  

 musik består dog af 7 medlemmer.
Formændene for de fire fagudvalg  

 er fødte medlemmer af Kunstrådet.
Ved nedsættelse af et  

 udvalg for dansk billedkunst i udlandet består dette af 5  

 medlemmer.
Stk. 3. Kulturministeren udpeger 2 medlemmer til hvert  

 fagudvalg.
Repræsentantskabet, jf. kap. 3, udpeger 3 medlemmer til  

 hvert fagudvalg.
For så vidt angår fagudvalget for musik, udpeger  

 kulturministeren dog 3 medlemmer, og repræsentantskabet udpeger 4  

 medlemmer.
Ved nedsættelse af et udvalg for dansk billedkunst i  

 udlandet udpeger ministeren 2 medlemmer, og repræsentantskabet udpeger  

 3. Kulturministeren udpeger tillige formanden for hvert fagudvalg blandt  

 medlemmerne samt formanden for udvalget for dansk billedkunst i udlandet.
Stk. 4. Kulturministeren udpeger 5 medlemmer til  

 Kunstrådet, hvoraf formændene for de fire fagudvalg udgør  

 de fire.
Repræsentantskabet udpeger 5 medlemmer.
Kulturministeren  

 udpeger tillige formanden blandt medlemmerne.
Stk. 5. Medlemmer af Kunstrådet og fagudvalgene  

 beskikkes af ministeren for 4 år.
Ved nedsættelse af et udvalg  

 for dansk billedkunst i udlandet beskikkes medlemmerne heri for 4 år.  

 Umiddelbar genbeskikkelse kan ikke finde sted.
Afgår et medlem inden  

 udløbet af sin beskikkelsesperiode, foretages nybeskikkelse for den  

 resterende del af perioden.
Stk. 6. Medlemmer af Kunstrådet,  

 Kunstrådets fagudvalg, udvalget for dansk billedkunst i udlandet samt  

 Kunstrådets repræsentantskab kan i 3 år efter  

 beskikkelsesperiodens udløb ikke beskikkes til et andet af de  

 nævnte organer.
Medlemmer af Statens Kunstfonds udvalg samt af  

 repræsentantskabet for Statens Kunstfond kan ligeledes ikke i 3  

 år efter beskikkelsesperiodens udløb beskikkes til  

 Kunstrådet og tilhørende organer.
Medlemmer af Kunstrådet  

 og tilhørende organer kan ikke samtidig være medlem af andre af  

 Kunstrådets organer eller af Statens Kunstfond og tilhørende  

 organer.
Dette gælder dog ikke fagudvalgsformændenes medlemskab  

 af Kunstrådet, jf. stk. 2. Endvidere skal medlemmer udpeget af  

 Folketingets partier til repræsentantskabet for Kunstrådet, jf.  

 § 10, samtidig være medlem af repræsentantskabet for Statens  

 Kunstfond.
§ 7. Kunstrådets afgørelser træffes  

 med almindeligt stemmeflertal.
Rådet fastsætter herudover selv  

 sin forretningsorden.
Kapitel 3 Repræsentantskab for Kunstrådet § 8. Der nedsættes et repræsentantskab, der har  

 til opgave at foretage indstillinger til kulturministeren om medlemmer til  

 Kunstrådet, dets fagudvalg samt i givet fald til udvalget for dansk  

 billedkunst i udlandet, jf. § 6.
Stk. 2. Repræsentantskabet skal endvidere følge  

 Kunstrådets virksomhed.
Repræsentantskabet forelægger  

 ministeren det fra Kunstrådet modtagne regnskab og den modtagne  

 beretning med de bemærkninger, som det ønsker at knytte  

 hertil.
 Stk. 3. Repræsentantskabet mødes én gang  

 årligt med repræsentantskabet for Statens Kunstfond til en  

 fælles drøftelse af Kunstrådets og Statens Kunstfonds  

 virksomhed.
§ 9. Medlemmerne af repræsentantskabet beskikkes for 4  

 år.
For medlemmer, der er udpeget efter § 10, stk. 2 kan  

 umiddelbar genbeskikkelse ikke finde sted.
Afgår et medlem inden  

 udløbet af sin beskikkelsesperiode, foretages nybeskikkelse for den  

 resterende del af perioden.
Stk. 2. Medlemmerne af repræsentantskabet beskikkes  

 således, at nybeskikkelse hver gang kun sker for halvdelen af  

 repræsentantskabets medlemmer.
De nærmere bestemmelser herom  

 fastsættes af kulturministeren.
§ 10. De partier der er repræsenteret i Folketinget, og  

 kulturministeren udpeger hver et medlem til repræsentantskabet.  

 Amtsrådsforeningen i Danmark og Kommunernes Landsforening udpeger et  

 medlem i fællesskab.
Medlemmer udpeget af Folketingets partier skal  

 samtidig være medlem af repræsentantskabet for Statens Kunstfond.  

 Kulturministeren udpeger tillige formanden blandt medlemmerne.
Stk. 2. Repræsentantskabet består herudover af  

 repræsentanter fra organisationer, institutioner og interessegrupper  

 inden for dansk kunst og kultur.
De nærmere bestemmelser herom  

 fastsættes af kulturministeren.
Kapitel 4 Handlingsplan og beretning § 11. Kunstrådet udarbejder efter sin tiltrædelse  

 en handlingsplan for beskikkelsesperioden.
Handlingsplanen skal godkendes af  

 kulturministeren.
Forud for hvert finansår justeres handlingsplanen,  

 såfremt Kunstrådet eller kulturministeren finder, at der er behov  

 herfor.
 Stk. 2. Kunstrådet aflægger årligt beretning  

 og regnskab for rådets virksomhed.
 Stk. 3. Repræsentantskabet for Kunstrådet  

 forelægger beretningen og regnskabet for kulturministeren, jf.  

 § 8, stk. 2.
Kapitel 5 Regnskab, revision § 12. Kulturministeren fastsætter nærmere  

 administrative regler for forvaltning af tilskud, garantier og lån samt  

 for regnskabsaflæggelse og revision.
 Stk. 2. Afgivne tilsagn kan bortfalde, og udbetalte tilskud  

 kan kræves tilbagebetalt i tilfælde, hvor tilskudsmodtager ikke  

 opfylder betingelserne for tilskuddet eller ikke gennemfører den  

 forudsatte aktivitet.
 Stk. 3. Udbetalinger af tilskud kan ske  

 forskudsmæssigt.
Kapitel 6 Ikrafttræden mv.
 § 13. Loven træder i kraft den 1. juli 2003.
 Stk. 2. Udpegning af medlemmer til Kunstrådets  

 repræsentantskab samt til Kunstrådet og dets fagudvalg som  

 beskrevet i kapitel 2 og 3 kan ske fra den 1. april 2003.
 Stk. 3. Det første repræsentantskab, som udpeges  

 jf. § 9, stk. 1, beskikkes frem til den 31. oktober 2005. Halvdelen  

 af medlemmerne til repræsentantskabet beskikkes frem til den 31.  

 oktober 2007, jf. § 9, stk. 2.
 Stk. 4. Det første kunstråd med tilhørende  

 udvalg, som udpeges jf. § 6, beskikkes frem til den 31. marts 2007.
Kapitel 7 Konsekvensændring af anden lovgivning § 14. I lov om Statens Kunstfond, jf. lovbekendtgørelse  

 nr. 220 af 17. februar 1998, som ændret ved § 15 i lov nr. 400 af  

 21. maj 2001, foretages følgende ændringer:
 1. § 4, stk. 3, sidste punktum, ophæves.
 2. § 4, stk. 4, ophæves.
 Stk. 5 og 6 bliver herefter stk. 4 og 5.
 3. § 5 affattes således:
»§ 5. Der nedsættes et repræsentantskab til at  

 følge fondens virksomhed.
Repræsentantskabet udpeges  

 således:
 1)	Partierne, der er repræsenteret i Folketinget, udpeger hver et  

 medlem, der samtidig skal være medlem af repræsentantskabet for  

 Kunstrådet.
 2)	2 medlemmer udpeges af kommunale råd og organisationer,  

 således at 1 udpeges af Kommunernes Landsforening og 1 af  

 Amtsrådsforeningen i Danmark.
 3)	3 medlemmer udpeges af de humanistiske fakulteter ved  

 Københavns, Århus og Odense Universiteter.
 4)	3 medlemmer udpeges af Billedkunstnernes Forbund.
 5)	1 medlem udpeges af Kunstnersammenslutningers Samråd.
 6)	3 medlemmer udpeges af Akademirådet.
 7)	2 medlemmer udpeges af Dansk Forfatterforening og Danske  

 Skønlitterære Forfattere i fællesskab.
 8)	1 medlem udpeges af Danske Dramatikeres Forbund.
 9)	2 medlemmer udpeges af Det Danske Akademi.
 10)	2 medlemmer udpeges af Dansk Komponistforening.
 11)	1 medlem udpeges af konservatorierne i fællesskab.
 12)	2 medlemmer udpeges af Danske Jazz-, Beat- og  

 Folkemusikautorer.
 13)	1 medlem udpeges af Danske Kunsthåndværkere.
 14)	1 medlem udpeges af Foreningen Danske Designere.
 15)	1 medlem udpeges af Danske Arkitekters Landsforbund.
 16)	1 medlem udpeges af Danmarks Biblioteksforening.
 17)	1 medlem udpeges af Danske Filminstruktører.
 18)	2 medlemmer udpeges af De Frie Koreografer, De Danske  

 Dansekompagnier, Danske Sceneinstruktører og Sammenslutningen af  

 Danske Scenografer i fællesskab.
 19)	1 medlem udpeges af Danske Populærautorer.
 20)	1 medlem kan udpeges af kulturministeren, der tillige udpeger  

 repræsentantskabets formand blandt medlemmerne.
Stk. 2. Medlemmerne af repræsentantskabet beskikkes for  

 et tidsrum af 4 år.
Afgår et medlem inden udløbet af sin  

 beskikkelsesperiode, foretages nybeskikkelse kun for den resterende del af  

 perioden.
Medlemmer af Statens Kunstfond og tilhørende organer kan  

 ikke samtidig være medlem af andre af Kunstfondens organer eller af  

 Kunstrådet og tilhørende organer, med mindre andet fremgår  

 af denne lov.
Medlemmer af de i § 4 omhandlede udvalg samt medlemmer af  

 repræsentantskabet kan ikke i 3 år efter beskikkelsesperiodens  

 udløb beskikkes til Kunstrådet og tilhørende organer.
For  

 medlemmer af de i § 4 omhandlede udvalg gælder endvidere, at  

 medlemmerne i 3 år efter beskikkelsesperiodens ophør ikke kan  

 beskikkes til et andet af de i § 4 omhandlede udvalg samt til Kunstfondens  

 repræsentantskab.
For medlemmer af Kunstfondens repræsentantskab  

 gælder, at medlemmer ikke i 3 år efter beskikkelsesperiodens  

 udløb kan beskikkes til et af de i § 4 omhandlede udvalg.
Medlemmer af  

 Kunstrådet og tilhørende organer kan ligeledes ikke i 3 år  

 efter beskikkelsesperiodens udløb beskikkes til Statens Kunstfonds i  

 § 4 omhandlede udvalg eller til repræsentantskabet for Statens  

 Kunstfond.
Medlemmer udpeget af Folketingets partier til  

 repræsentantskabet skal samtidig være medlem af  

 repræsentantskabet for Kunstrådet.
 Stk. 3. Repræsentantskabet forelægger ministeren  

 de fra bestyrelsen modtagne regnskaber, beretninger samt indstilling med de  

 bemærkninger, som det ønsker at knytte hertil.
 Stk. 4. Repræsentantskabet mødes én gang  

 årligt med repræsentantskabet for Statens Kunstråd til en  

 fælles drøftelse af Kunstrådets og Statens Kunstfonds  

 virksomhed.
Stk. 5. Repræsentantskabet afgiver indstilling til  

 kulturministeren om de ydelser, der bør søges tillagt kunstnere  

 for livstid.
Forslag om disse ydelser optages på de årlige  

 finanslove.« 4. § 6, stk. 2, affattes således:
»Stk. 2. Kulturministeriet stiller sekretariatsbistand til  

 rådighed for fondens arbejde.« 5. § 7, stk. 2, ophæves.
 Stk. 3 og 4 bliver herefter stk. 2 og 3.
 § 15. I lov om musik, jf. lovbekendtgørelse nr. 826 af  

 31. august 2000 som ændret ved § 28 i lov nr.145 af 25. marts  

 2002, foretages følgende ændringer:
 1. § 1 affattes således:
»§ 1. Kunstrådet har til opgave at virke til fremme af  

 musiklivet i Danmark og dansk musik i udlandet.
Kunstrådet skal  

 rådgive og bistå offentlige myndigheder og institutioner i sager  

 angående musikforhold.
Rådet har inden for rammerne af den  

 godkendte handlingsplan den endelige administrative afgørelse med  

 hensyn til fordeling af støtte til de formål, der er nævnt  

 i § 3, stk. 1.« 2. I § 2, stk. 2, § 3, stk. 1, § 3 a,  

 stk. 4, to steder i § 3 b, stk. 1, i § 3 b  

 stk. 2, § 3 f, § 3 g, stk. 1, to steder i § 3  

 h, i § 3 i, stk. 1, og § 15, stk. 2, erstattes  

 »Statens Musikråd« med »Kunstrådet«.
 3. I § 2 indsættes som stk. 4:
»Stk. 4. De nærmere regler for  

 amtsmusikudvalgenes sammensætning og virksomhed fastsættes af  

 amtsrådene.
Kulturministeren udsteder vejledende retningslinjer  

 herfor.« 4. § 3, stk. 2, ophæves.
 Stk. 3 bliver herefter stk. 2.
 5. I § 3 c, stk. 5, erstattes »Statens  

 Musikråd« med »Staten«.
 6. I § 3 d, stk. 1, stk. 2, og § 3 e,  

 stk. 1-4, erstattes »Staten« med »Kunstrådet«.
 7. I § 3 i, stk. 2, erstattes »Statens  

 Musikråd« med »kulturministeren«.
 8. Kapitel 4 ophæves.
 9. § 12 a affattes således:
»§ 12 a.
Kulturministeren fastsætter nærmere  

 administrative regler for forvaltning af tilskud, garantier og lån samt  

 for regnskabsaflæggelse og revision.
 Stk. 2. Afgivne tilsagn kan bortfalde, og udbetalte tilskud  

 kan kræves tilbagebetalt, i tilfælde hvor tilskudsmodtager ikke  

 opfylder betingelserne for tilskuddet eller ikke gennemfører den  

 forudsatte aktivitet.
Stk. 3. Udbetalinger af tilskud kan ske  

 forskudsmæssigt.« 10. §§ 12 b, 12 c og 12 d ophæves.
 11. § 15, stk. 2, affattes således:
»Stk. 2. Kulturministeren kan give Kunstrådet  

 instruktioner vedrørende udøvelsen af beføjelser, der er  

 henlagt til Kunstrådet i henhold til denne lov.« § 16. I teaterloven, jf. lovbekendtgørelse nr. 91 af 7.  

 februar 2000, som ændret ved lov nr. 444 af 31. maj 2000, og ved  

 § 29 i lov nr. 145 af 25. marts 2002, foretages følgende  

 ændringer:
 1. Overalt i loven erstattes »Teaterrådet« med  

 »Kunstrådet«.
 2. § 18, stk. 2, affattes således:
»Stk. 2. Ved fordeling af støtte efter stk. 1 skal  

 Kunstrådet søge at tilgodese alle genrer inden for det  

 professionelle teater, herunder dans og musikdramatik.
Der skal lægges  

 vægt på at fremme udviklingen af nye teaterformer og anden  

 eksperimenterende virksomhed, og den geografiske spredning af aktiviteterne  

 skal søges fremmet.
En væsentlig del af støtten skal  

 anvendes til støtte til teatervirksomhed, der henvender sig til  

 børn og unge.« 3. § 19 a affattes således:
»§ 19 a.
Kunstrådet følger udviklingen blandt  

 egnsteatrene og de små storbyteatre.
Kunstrådet bistår  

 kommuner, amtskommuner og teatre ved udarbejdelsen af aftaler, der  

 løber over minimum 3 år, jf. § 15, stk. 3, og  

 § 16 b, stk. 3.« 4. §§ 20, 21 og 22 ophæves.
 5. § 23, stk. 2, affattes således:
»Stk. 2. Kulturministeren kan give Kunstrådet  

 instruktioner vedrørende udøvelsen af beføjelser, der er  

 henlagt til Kunstrådet i henhold til denne lov.« 6. § 31 a affattes således:
»§ 31 a.
Kulturministeren fastsætter nærmere  

 administrative regler for forvaltning af tilskud, garantier og lån samt  

 for regnskabsaflæggelse og revision.
 Stk. 2. Afgivne tilsagn kan bortfalde, og udbetalte tilskud  

 kan kræves tilbagebetalt i tilfælde, hvor tilskudsmodtager ikke  

 opfylder betingelserne for tilskuddet eller ikke gennemfører den  

 forudsatte aktivitet.
Stk. 3. Udbetalinger af tilskud kan ske  

 forskudsmæssigt.« 7. § 31 b ophæves.
 § 17. I lov billedkunst, jf. lov nr. 400 af 21. maj 2001, som  

 ændret ved § 27 i lov nr. 145 af 25. marts 2002, foretages  

 følgende ændringer:
 1. Overalt i loven ændres »Billedkunstrådet« og  

 »Rådet« til »Kunstrådet«, og »Billedkunstrådets« og  

 »Rådets« til »Kunstrådets«.
 2. § 3 ophæves.
 3. § 4 stk. 3, affattes således:
»Stk. 3. Kunstrådet kan ikke i henhold til denne lov yde  

 arbejdslegater.« 4. § 5 ophæves.
 5. § 7, stk. 1, affattes således:
»Kunstrådet kan yde tilskud til andre foranstaltninger, der er  

 egnede til opfylde lovens formål.
Støtten kan gives som tilskud,  

 garanti eller lån.« 6. § 7, stk. 3, affattes således:
»Stk. 3. Rådet kan udbetale faste mindre grundtilskud  

 til de amtskommunale billedkunstråd, som oprettes i medfør af  

 § 10, under forudsætning af mindst tilsvarende amtskommunal  

 finansiering.
Yderligere tilskud kan gives efter ansøgning til  

 konkrete projekter og initiativer.« 7. § 8 affattes således:
»§ 8. Kunstrådet har inden for rammerne af den  

 godkendte handlingsplan den endelige administrative afgørelse med  

 hensyn til den konkrete støtte til lovens formål.« 8. § 13, stk. 1, affattes således:
»Kulturministeren fastsætter nærmere administrative regler for  

 forvaltning af tilskud, garantier og lån samt for  

 regnskabsaflæggelse og revision.« 9. § 14 sidste punktum, ophæves.
 10. § 15 ophæves.
 § 18. I lov om litteratur, jf. lov nr. 477 af 12. juni 1996,  

 foretages følgende ændringer:
 1. I § 2 erstattes »Litteraturrådet« med  

 »Kunstrådet«.
 2. § 3 ophæves.
 3. § 4 affattes således:
»§ 4. Kunstrådet yder inden for de fastsatte  

 bevillingsrammer støtte til frembringelse og udbredelse af litteratur.  

 Rådet kan herunder støtte forfatteres litterære projekter,  

 udgivelser, uddannelse, formidling af litteratur samt andre aktiviteter, der  

 kan fremme lovens formål.
Støtten kan gives som tilskud, garanti  

 eller lån.« 4. § 5 affattes således:
»§ 5. Kunstrådet har inden for rammerne af den godkendte  

 handlingsplan den endelige administrative afgørelse med hensyn til  

 fordelingen af den konkrete støtte til de formål, der er  

 nævnt i § 4.« 5. § 6 affattes således:
 »§ 6. Kulturministeren fastsætter nærmere  

 administrative regler for forvaltning af tilskud, garantier og lån samt  

 regnskabsaflæggelse og revision.
 Stk. 2. Afgivne tilsagn kan bortfalde, og udbetalte tilskud  

 kan kræves tilbagebetalt i tilfælde, hvor tilskudsmodtager ikke  

 opfylder betingelserne for tilskuddet eller ikke gennemfører den  

 forudsatte aktivitet.
Stk. 3. Udbetalinger af tilskud kan ske  

 forskudsmæssigt.« § 19. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1.	Indledning 2.	Den eksisterende struktur 3.	Den nye struktur 3.1.	Forslaget om Kunstrådet 3.2.	Kunstrådets forhold til kulturministeren og det politiske  

 system 3.3.	Forholdet til Statens Kunstfond 3.4.	De amtskommunale billedkunstråd og musikråd 3.5.	Den internationale kulturudveksling 3.6.	Kunststyrelsen 4.	Lovforslagets administrative, personalemæssige og  

 økonomiske konsekvenser 1. Indledning Den overordnede vision for den fremtidige struktur for  

 kunststøtten og den internationale kulturudveksling er   som den har  

 været i de seneste 40 år   at fremme kunstens udvikling og  

 kunstneriske aktiviteter i Danmark, samt at stimulere og fremme dansk kunst  

 og kulturs kvalitative udvikling gennem udveksling med udlandet.
Organiseringen af kunststøttesystemet og den  

 internationale udveksling skal svare til en verden præget af  

 forandringer.
Kunstarterne er under udvikling.
Side om side med klassiske  

 arbejdsmetoder og udtryksformer udvikler der sig nye kunstneriske  

 organisationsformer imellem og på tværs af kunstarterne, og de  

 vante afgrænsninger af kunstarterne er blevet udfordret.
Tilsvarende er  

 det kunst- og kulturforbrugende publikum blevet vanskeligere at definere  

 entydigt i forhold til kunstarterne.
En verden med disse udviklingstendenser stiller kunst- og  

 kulturlivet over for nye udfordringer.
Det offentlige støttesystem  

 skal forholde sig til ændringer i omverdenen og befordre  

 nytænkning, kvalitet og dynamik i dansk kunst og kultur, så den  

 danske kunst- og kulturscene kan være en synlig og integreret del af  

 den internationale kunst- og kulturscene.
Kulturministeren har i foråret fremlagt et forslag  

 til en ny struktur for kunststøtten og den internationale  

 kulturudveksling, som er blevet drøftet med formændene for de  

 eksisterende råd og med væsentlige organisationer og  

 institutioner i kunstlivet.
På den baggrund har Kulturministeriet  

 udarbejdet et forslag, der har været forhandlet med Folketingets  

 partier.
Resultatet af disse forhandlinger er en politisk aftale med alle  

 Folketingets partier.
 Aftalen indebærer oprettelsen af et kunstråd  

 og en administrativ sammenlægning af en række institutioner og  

 centre på ministeriets område til en styrelse med navnet  

 Kunststyrelsen.
Sammenlægningen skal sikre, at Kunstrådet med  

 et helhedsansvar kan skabe dynamik mellem kunstarterne og sikre en  

 kvalitativt bedre behandling af ansøgninger til  

 tværæstetiske projekter og nyskabende kunst.
Dannelsen af  

 Kunstrådet vil mindske administrationsudgifterne og dermed på  

 længere sigt føre til flere midler til kunstnerisk aktivitet.  

 Endelig vil etableringen af Kunstrådet åbne for en mere  

 slagkraftig indsats i forhold til den internationale kulturudveksling.
Kunstrådet overtager opgaver fra Statens  

 Musikråd, Teaterrådet, Billedkunstrådet,  

 Litteraturrådet, Internationalt Kulturråd og bestyrelserne for  

 Dansk Musik Informations Center, Center for Dansk Billedkunst og Dansk  

 Litteraturcenter.
Kunstrådet skal derudover overtage visse opgaver fra  

 den nedlagte Kulturministeriets Udviklingsfond samt i mindre omfang fra  

 Kulturrådet for Børn.
Kunstrådet får den endelige  

 administrative afgørelse med hensyn til fordeling af midler til  

 støtte til kunsten i Danmark og dansk kunst i udlandet, der ikke er  

 omfattet af anden lovgivning.
Det drejer sig således primært om  

 litteratur, teater, billedkunst, musik og andre kunstformer og -udtryk, der  

 kan sidestilles hermed.
 Til at betjene Kunstrådet, Kunstfonden, varetage den  

 internationale kulturudveksling og en række formidlings- og  

 informationsopgaver på kunstområdet mv. oprettes Kunststyrelsen,  

 jf. afsnit 3.6., der dannes som en sammenlægning af Kulturministeriets  

 Kunstsekretariat, sekretariatet for Statens Kunstfond, Internationalt  

 Kultursekretariat, Dansk Musik Informations Center, Center for Dansk  

 Billedkunst og Dansk Litteraturcenter.
Nærværende forslag til lov om Kunstrådet  

 omhandler udelukkende strukturen på den statslige kunststøtte.  

 Loven vil billedligt talt stå på skuldrene af litteraturloven,  

 billedkunstloven, teaterloven og musikloven.
Disse love, samt lov om Statens  

 Kunstfond, videreføres med de nødvendige konsekvensrettelser,  

 der følger af oprettelsen af Kunstrådet.
Forslaget om  

 Kunstrådet lægger således ikke op til en gennemgribende  

 revision af litteratur-, teater-, billedkunst-, eller musikloven.
 I det følgende beskrives den nuværende  

 struktur for kunststøtten og for den internationale  

 kulturudveksling.
2. Den eksisterende struktur Den danske kunststøtte er i dag baseret på  

 det såkaldte armslængdeprincip, dvs. at beslutninger om tildeling  

 af støtte til konkrete kunstnere og kunstneriske aktiviteter  

 træffes af kunstkyndige organer en »arms længde« fra  

 kulturministeren og Folketinget.
Dette armslængdeprincip har gradvis  

 fået sin konkrete udformning gennem de sidste 40 års forskellige  

 kunststøttelove, der har tilført kulturområdet en  

 række kunststøtteorganer.
Statens Kunstfond blev oprettet i 1965 og er ifølge  

 lov om Statens Kunstfond organiseret i otte kunstkyndige tremandsudvalg, der  

 inden for de respektive områder har den endelige kompetence til at yde  

 støtte ud fra en vurdering af kvaliteten af den kunstneriske  

 produktion og det kunstneriske talent.
Statens Kunstfonds bestyrelse  

 består af formændene for tremandsudvalgene.  

 Repræsentantskabet for Statens Kunstfond udpeger 2 medlemmer til  

 tremandsudvalgene og ministeren 1 medlem.
Ministeren udpeger tillige  

 formanden for tremandsudvalgene.
Repræsentantskabet består  

 primært af organisationer og institutioner på den skabende kunsts  

 område, men tillige af repræsentanter udpeget af de af  

 Folketingets partier, der sidder i Finansudvalget, Kommunernes Landsforening,  

 Amtsrådsforeningen i Danmark, Københavns Kommune og de  

 humanistiske fakulteter på Københavns Universitet, Aarhus  

 Universitet og Syddansk Universitet.
Hertil kommer en række  

 repræsentanter udpeget af organisationer og institutioner som fx  

 Statens Musikråd, Teaterrådet, Danmarks Biblioteksforening og  

 musikkonservatorierne.
Repræsentantskabet har til opgave at udpege  

 medlemmer til de kunstkyndige udvalg i fonden, at indstille skabende  

 kunstnere til modtagelse af livsvarig ydelse til kulturministeren, samt at  

 følge fondens virksomhed i forbindelse med fondens regnskab og  

 årsberetning.
Statens Musikråd blev oprettet i 1971, og fik med  

 musiklovens tilblivelse i 1976 tillagt en række kompetencer på  

 musikområdet.
Musikloven er ændret flere gange gennem  

 årene, hver gang med Statens Musikråd som en central  

 aktør.
I dag er Musikrådets formål at virke til fremme af  

 musiklivet i Danmark og dansk musik i udlandet.
Statens Musikråd har 9  

 medlemmer, hvoraf ministeren udpeger 4 medlemmer og repræsentantskabet  

 for Statens Musikråd 5 medlemmer.
Ministeren udpeger tillige formanden  

 blandt medlemmerne.
Repræsentantskabet for Statens Musikråd  

 består af betydende institutioner, organisationer og interessegrupper  

 inden for dansk musikliv og har til opgave at udpege fem medlemmer til  

 rådet samt at følge rådets virksomhed.
Teaterrådet blev i sin nuværende form oprettet  

 i 1985. Ifølge teaterloven skal Teaterrådet fremme teaterkunsten  

 og teaterkulturen i Danmark samt rådgive og bistå offentlige  

 myndigheder i sager angående teaterforhold.
Teaterrådet yder  

 støtte til en række stationære og turnerende teatre, til  

 fremme af dansk dramatik, til anskaffelse af teknisk udstyr mv. samt andre  

 aktiviteter, der fremmer teaterkunsten og teaterlivet i Danmark.  

 Teaterrådet består af 5 medlemmer, hvoraf 3 udpeges af ministeren  

 og 2 af Teaterrådets kontaktudvalg.
Ministeren udpeger tillige  

 formanden.
Teaterrådets kontaktudvalg består af betydende  

 organisationer og institutioner på teaterområdet.
Kontaktudvalget  

 har ud over udpegningen af 2 medlemmer til rådet til opgave at  

 følge rådets virksomhed, drøfte dansk teaters situation  

 og afgive udtalelser om principielle forhold til kulturministeren.
Litteraturrådet blev oprettet i 1996. Ifølge  

 litteraturloven skal Litteraturrådet rådgive og bistå  

 offentlige myndigheder i sager angående litteratur.
Rådet yder  

 støtte til frembringelse og udbredelse af litteratur samt andre  

 aktiviteter, der kan fremme litteraturen og adgangen til litteratur i Danmark  

 samt udbredelsen af litteratur i udlandet.
Litteraturrådet består  

 af 5 medlemmer, hvoraf 3 er udpeget af ministeren og 2 udpeget af Danske  

 Skønlitterære Forfattere og Dansk Forfatterforening.
Ministeren  

 udpeger tillige formanden for rådet.
Billedkunstrådet blev oprettet i 2001. Ifølge  

 billedkunstloven er Billedkunstrådets opgaver at fremme billedkunsten  

 ved at yde tilskud til billedkunstnerisk produktion, billedkunstnerisk  

 udsmykning af statens bygninger og anlæg, tilskud til udstillinger af  

 nulevende billedkunstneres værker samt andre aktiviteter, der fremmer  

 billedkunsten.
Billedkunstrådet har 5 medlemmer, hvoraf ministeren  

 udpeger 2, Statens Kunstfond 1 medlem, Akademirådet 1 medlem og  

 Foreningen af Danske Kunstmuseer og Foreningen af Kunsthaller i Danmark 1  

 medlem i fællesskab.
Ministeren udpeger tillige formanden blandt  

 medlemmerne.
Litteraturrådet, Teaterrådet,  

 Billedkunstrådet og Statens Musikråd bliver i dag betjent  

 administrativt af Kulturministeriets Kunstsekretariat, der desuden varetager  

 en lang række administrative og regnskabsmæssige opgaver for  

 Kulturministeriet og en række af ministeriets institutioner.
Statens  

 Kunstfond bliver i dag betjent af et selvstændigt sekretariat.
Kulturministeriets Udviklingsfond blev oprettet i 1998 ved  

 lov om Kulturministeriets Udviklingsfond som en videreførsel af  

 Kulturfonden.
Fonden blev nedlagt fra 1. januar 2002. Med oprettelsen af  

 Kulturministeriets Udviklingsfond blev der lagt vægt på at  

 støtte nyskabende og tværgående initiativer på  

 landsdækkende, regionalt og lokalt niveau.
Fonden bestod af 9  

 medlemmer, der alle var udpeget af kulturministeren. 4 kandidater skulle  

 være indstillet af relevante råd og nævn.
Fonden blev  

 betjent af Kulturministeriets Kunstsekretariat.
Kulturrådet for Børn blev oprettet i 1999 som  

 en videreførsel af Kulturens Børn.
Rådet har til opgave  

 at udvikle og iværksætte (samarbejds-)projekter, der fremmer  

 børns kulturelle muligheder, giver børn lettere adgang til  

 kulturarven og flere voksenkontakter.
Rådet skal i forlængelse  

 heraf følge og præge udviklingen på  

 børnekulturområdet i Danmark forstået ud fra et bredt  

 kulturbegreb.
Rådet har 9 medlemmer.
Kulturministeren  

 udpeger 5 medlemmer, heraf formanden.
De øvrige 4 medlemmer er udpeget  

 af   og repræsenterer   de råd, nævn og organisationer, som  

 er særlig relevante for børns kulturelle udfoldelse.
Rådet  

 har eget sekretariat.
Kulturrådet for Børn nedlægges 1.  

 juli 2003. Kulturministeren iværksatte tidligere på året en  

 ny model for børnekulturen.
Der skal fremover anlægges en  

 helhedsbetragtning på børnekulturen, og der etableres et  

 netværk for børnekultur mellem Biblioteksstyrelsen,  

 Kulturarvsstyrelsen, Det Danske Filminstitut og Kunstrådet.
Dansk Musik Informations Center (MIC) blev etableret af  

 Statens Musikråd i 1980 som en selvejende institution og har i alle  

 årene modtaget støtte til drift og aktiviteter fra Statens  

 Musikråd.
MIC har til formål at udbrede kendskabet til dansk  

 musik og musikliv inden for alle genrer i Danmark og i udlandet og bedriver  

 således informations- og formidlingsvirksomhed i Danmark og  

 internationalt.
Aktiviteterne omfatter i hovedtræk:  

 informationsvirksomhed om al dansk musik og musikliv især med henblik  

 på at bringe dansk musik frem til koncert- og/eller anden  

 opførelse.
Dette kan ske i samarbejde med andre musikorganisationer,  

 Dansk Rock Samråd, Dansk Jazzforbund m. fl.
Hertil kommer  

 dokumentations- og registreringsvirksomhed bestående i indsamling af  

 oplysninger om dansk musik og dansk musikliv i samarbejde med institutioner,  

 organisationer, foreninger, virksomheder og andre interesserede.
Dansk Litteraturcenter (DLC) blev etableret som selvejende  

 institution i 1990 af Kulturministeriet.
Centret har til formål at  

 styrke udvekslingen mellem dansk og udenlandsk litteratur og at fremme  

 kendskabet til og udbredelsen af dansk litteratur i udlandet.
Aktiviteterne  

 består i at formidle information om dansk litteratur, synliggøre  

 dansk litteratur i udlandet gennem opbygning af netværk af  

 kontaktpersoner i udlandet, og gennem arrangementer med danske forfattere i  

 udlandet, samt at stå for dansk deltagelse i internationale  

 litterære festivaler, seminarer og bogmesser.
Hertil kommer, at  

 centeret yder økonomisk støtte til oversættelse af  

 kvalitetslitteratur til og fra dansk.
Endelig varetager DLC den  

 internationale kulturudveksling på det litterære  

 område.
Center for Dansk Billedkunst (CDB) blev oprettet som  

 selvejende institution i 1995 af Kulturministeriet.
Centrets formål er  

 at udbrede kendskabet til dansk billedkunst og billedkunstnere i udlandet  

 samt at virke til fremme af forbindelsen mellem dansk og udenlandsk  

 billedkunst.
CDB gennemfører officielle danske kunstudstillinger i  

 udlandet og tilsvarende udstillinger i Danmark, formidler officiel dansk  

 deltagelse i internationale udstillingsarrangementer samt formidler eller  

 støtter anden præsentation af dansk billedkunst i udlandet.  

 Herudover virker centeret til fremme og udbygning af forbindelserne mellem  

 danske og udenlandske kunstformidlingsinstitutioner i forståelse med og  

 sideløbende med allerede eksisterende forbindelser samt varetager  

 diverse informationsopgaver om dansk billedkunst og -kunstnere.
Endelig er  

 CDB sekretariat for gennemførelse af Kulturministeriets initiativer  

 over for udlandet på udstillingsområdet.
Internationalt Kultursekretariat blev sammen med  

 Internationalt Kulturråd oprettet i 2001 af Kulturministeriet som led i  

 en samarbejdsaftale mellem Kulturministeriet og Udenrigsministeriet.  

 Rådet består af lederne af de ovennævnte centre, en  

 repræsentant fra Teaterrådet, en repræsentant fra de store  

 statslige kulturinstitutioner (Rigsarkivet, Det Kgl.
Teater, Det Kgl.  

 Bibliotek, Statens Museum for Kunst og Nationalmuseet), en repræsentant  

 fra Dansk Arkitektur Center, en repræsentant fra Danish Crafts  

 Informationscenter for Dansk Kunsthåndværk, en repræsentant  

 fra Det Danske Filminstitut samt 3 ministerudpegede medlemmer med  

 international erfaring.
Rådet virker som inspirator og sparringspartner  

 for sekretariatet.
Sekretariatet varetager og koordinerer Kulturministeriets  

 og Udenrigsministeriets internationale kulturudvekslingsopgaver, bidrager til  

 at formulere langsigtede strategier for det internationale kultursamarbejde,  

 planlægger og iværksætter flerårige handlingsplaner  

 for det internationale kultursamarbejde samt iværksætter egne  

 internationale udvekslingsprojekter.
Derudover varetager sekretariatet de  

 kulturelle foranstaltninger i forbindelse med udgående  

 statsbesøg.
Sekretariatet samarbejder herved med institutioner,  

 organisationer, kunstnere, amter og kommuner, samt med danske ambassader og  

 generalkonsulater, kulturinstitutter, lektorer mv. i udlandet.
Sekretariatet  

 understøtter bl.a. repræsentationernes egne kulturaktiviteter.  

 Det endelige ansvar for sekretariatets arbejde og de aktiviteter, der  

 sættes i værk, ligger i Kulturministeriet og Udenrigsministeriet,  

 der koordinerer det tværministerielle samarbejde i en styregruppe for  

 Internationalt Kultursekretariat.
3. Den nye struktur 3.1. Forslaget om Kunstrådet Der er i de senere år kommet et stigende fokus  

 særligt på den tværæsteriske kunst og nye  

 kunstområder, og det blev bl.a. en opgave for Kulturministeriets  

 Udviklingsfond at skabe støttemuligheder for disse nye udtryk og  

 områder.
For at undgå at behandlingen af den offentlige  

 støtte til de tværæstetiske kunstområder og -udtryk  

 samt nyskabende kunst bliver adskilt fra de etablerede kunstområder,  

 bør den offentlige indsats sikre en nær sammenhæng og  

 koordination mellem støtten til de etablerede kunstområder og de  

 nye.
I stedet for at adskille kunstarterne bør de ses ud fra et  

 helhedsperspektiv med respekt for de enkelte kunstarters særlige  

 væsen.
Heri ligger ikke, at de etablerede, de tværæstetiske  

 kunstneriske områder eller den nyskabende kunst har nogen forrang frem  

 for hinanden.
Det afgørende kriterium vil fortsat være kvalitet.  

 Kunstrådets ansvar bør derfor også være et  

 helhedsansvar og ikke et ansvar, som er henvist til at blive varetaget i  

 adskilte institutioner med fare for, at gode projekter falder mellem  

 stolene.
Kunstrådet skal således sikre, at den  

 tværæstetiske kunst og nye kunstområder ses i  

 sammenhæng med de etablerede kunstområder.
Ikke blot i  

 bevillingsmæssig henseende, men også fagligt.
Herved bindes  

 kunststøtten dels til de traditionelle kunstfagligheder, dels til  

 forpligtelsen på at se ud over og videre end disse.
En  

 kunststøtte baseret på saglige vurderinger skal fremme den  

 solide, rodfæstede og stabile udvikling af kunstområderne, men  

 også turde satse på nye udviklinger og dynamikker inden for, uden  

 for og på tværs af kunstområderne, hvis projekterne kan  

 leve op til en kunstfaglig vurdering.
Tilsvarende er det nødvendigt, at støtten i  

 Danmark fordeles i tæt samspil med det internationale kulturarbejde.  

 Med forslaget om lov om Kunstrådet er det dels hensigten at knytte  

 indsatsen på de forskellige områder af den internationale  

 kulturudveksling tættere til den nationale kunststøtte, og dels  

 at skabe en større sammenhæng og koordination mellem de  

 forskellige institutioner på det internationale område.
Derfor  

 præciseres det, jf. § 1, at Kunstrådet også har  

 ansvaret for at støtte dansk kunst i udlandet.
Kunstrådets formål Kunstrådets formål er at fremme udvikling af  

 kunsten i Danmark og dansk kunst i udlandet.
Kunstrådet har den  

 endelige beslutningsmyndighed i sager vedrørende kunststøtte,  

 nationalt og internationalt.
Kunstrådet har dog samtidig mulighed for  

 at delegere den endelige beslutningskompetence til et af sine faste  

 fagudvalg.
Til Kunstrådet knyttes et fagudvalg for litteratur,  

 et fagudvalg for teater, et fagudvalg for billedkunst samt et fagudvalg for  

 musik.
Ministeren kan endvidere nedsætte et udvalg for dansk  

 billedkunst i udlandet.
Det følger af den politiske aftale om  

 Kunstrådet, at udvalget for dansk billedkunst i udlandet fra  

 Kunstrådets start er en del af strukturen.
Kunstrådets sammensætning Kunstrådet består af 10 medlemmer.  

 Formændene for de 4 fagudvalg er fødte medlemmer af  

 Kunstrådet.
Ministeren udpeger yderligere et medlem.  

 Repræsentantskabet udpeger 5 medlemmer.
Ministeren udpeger tillige  

 formanden blandt medlemmerne.
Formændene for fagudvalgene vil i forhold  

 til Kunstrådet blive betragtet som udpeget af ministeren, uanset om  

 formanden for fagudvalget er udpeget blandt de af repræsentantskabet  

 indstillede.
Denne sammensætning skal skabe grundlag for en  

 kvalificeret behandling i en fælles sammenhæng af såvel  

 tværæstetiske og nye kunstområder som de fire etablerede  

 kunstområder.
Fagudvalgene består af 5 medlemmer, for  

 musikfagudvalgets vedkommende dog af 7 medlemmer.
Kulturministeren udpeger 2  

 medlemmer til hvert fagudvalg og repræsentantskabet udpeger 3  

 medlemmer.
Kulturministeren udpeger dog 3 medlemmer til fagudvalget for  

 musik, og repræsentantskabet udpeger 4 medlemmer.
Ved nedsættelse  

 af et udvalg for dansk billedkunst i udlandet udpeger ministeren 2 medlemmer  

 og repræsentantskabet udpeger 3. Kulturministeren udpeger formanden for  

 hvert fagudvalg blandt medlemmerne.
 For alle medlemmer gælder, at et grundigt og alment  

 kendskab til dansk kunst og kultur er en forudsætning for beskikkelse.  

 For medlemmerne i fagudvalgene er det tillige en forudsætning for  

 beskikkelse, at de har et indgående kendskab til den  

 pågældende kunstart.
Kunstrådets repræsentantskab Repræsentantskabet har til opgave at udpege  

 medlemmer til Kunstrådet, dets fagudvalg og det særlige udvalg  

 for dansk billedkunst i udlandet.
Dernæst skal repræsentantskabet  

 følge virksomheden i Kunstrådet.
Repræsentantskabet  

 består dels af medlemmer udpeget af de politiske partier i Folketinget,  

 Kommunernes Landsforening og Amtsrådsforeningen i fællesskab, og  

 dels af medlemmer udpeget af institutioner og organisationer i kunstlivet.  

 Kunstlivets repræsentanter vil udgøre flertallet.  

 Kulturministeren bemyndiges til at fastsætte, hvilke organisationer der  

 er udpegningsberettigede.
Det fremgår af bemærkningerne til  

 § 10, hvorledes listen af udpegningsberettigede organisationer vil se ud  

 ved lovens ikrafttræden.
Medlemmerne af repræsentantskabet  

 får forskudte beskikkelsesperioder, så halvdelen af  

 repræsentantskabet udskiftes ved hver nybeskikkelse.
Hermed sikres  

 kontinuitet i repræsentantskabets arbejde.
Medlemmer udpeget af  

 Folketingets partier er fælles for repræsentantskabet i  

 Kunstrådet og Statens Kunstfond.
Kunstrådets virkeområde Kunstrådets virkeområde er defineret bredt som  

 kunsten i Danmark og dansk kunst i udlandet, der ikke er omfattet af anden  

 lovgivning.
Kunstrådet overtager Musikrådets, Teaterrådets,  

 Billedkunstrådets og Litteraturrådets opgaver, som de er  

 beskrevet i musikloven, teaterloven, billedkunstloven og litteraturloven.  

 Hertil kommer andre kunstformer og -udtryk, der efter Kunstrådets  

 vurdering fremmer lovens formål, som ikke er omfattet af anden  

 lovgivning.
Der sigtes her særligt til tværæstetiske  

 kunstformer og -udtryk samt nyskabende kunst.
Arbejdsdelingen i forhold til  

 og samarbejdet med Statens Kunstfond er beskrevet mere indgående  

 nedenfor.
Rådet har mulighed for at delegere endelig  

 beslutningsmyndighed i sager vedrørende billedkunst, litteratur,  

 teater og musik til de respektive fagudvalg, men afgør selv,  

 hvornår det findes formålstjenligt.
Hermed sikres muligheden for,  

 at den relevante sagkyndige ekspertise træffer endelige  

 afgørelser i sager inden for sit område.
Det er en del af en  

 fælles forståelse mellem parterne bag den politiske aftale om  

 Kunstrådet, at der på finansloven afsættes  

 økonomiske rammer for støtten til musikformål,  

 teaterformål, billedkunstformål og litteraturformål samt  

 for støtten til den internationale kulturudveksling.
Det sker på  

 finansloven, jf. pkt. 4. Kunstrådet kan altså delegere  

 beslutningsmyndighed til eksempelvis fagudvalget for musik inden for rammerne  

 af finanslovens bevilling til musikformål.
Behandling af sager i selve Kunstrådet vil ofte  

 være relevant i tilfælde, hvor Kunstrådet ønsker at  

 fremme særlige tendenser i kunsten, der går på tværs  

 af de fire kunstområder, eller kan karakteriseres som decideret nye.  

 Sådanne sager kan være fastlagt i rådets handlingsplan, jf.  

 nedenfor, eller opstå som følge af ansøgninger om  

 støtte, der ikke lader sig placere i et fagudvalg.
I sådanne  

 tilfælde er der brug for både kunstfaglige vurderinger inden for  

 de fire forskellige områder og samtidig for et bredere fagligt  

 udsyn.
På ethvert kunstområde foretages en  

 prioritering af de bevilgede midler.
Som regel vil der være flere  

 kvalificerede ansøgninger og støtteværdige projekter, end  

 der er midler til at imødekomme.
Derfor vil der ofte hos både  

 rådsmedlemmer og brugere være en oplevelse af manglende frie  

 midler og en fornemmelse af, at tilskudsordningerne sander til.
Det er  

 vigtigt, at støttemidlerne ikke er fastlåst på  

 forhånd, men at der skabes et råderum for de kompetente organer  

 til at opfange nye tendenser og udviklinger, som er  

 støtteværdige og perspektivrige.
En sådan situation skal  

 fremmes aktivt af Kunstrådet selv.
Der påhviler derfor  

 rådet en stor opgave i nøje at overveje driftstilskud og  

 støtteaftaler af længerevarende karakter.
Længerevarende  

 støtte kan rumme den fare, at der på forhånd i mange  

 år fremover er skabt en forpligtelse, som lægger beslag på  

 betragtelige dele af kunststøttemidlerne.
Dette kan medvirke til, at  

 der bliver for få midler til at støtte eksperimenter og nye  

 kunstformer.
3.2. Kunstrådets forhold til kulturministeren og det politiske  

 system Med forslaget om dannelsen af Kunstrådet  

 videreføres de gældende principper for arbejdsdelingen mellem  

 kulturministeren og de udpegede sagkyndige medlemmer af de faglige råd.  

 De kunstfaglige medlemmer af Kunstrådet får, inden for de  

 politisk fastsatte rammer i kunststøttelovgivningen og på  

 finansloven, det endelige administrative ansvar for forvaltningen af de  

 offentlige støttemidler.
Derved sikres kunstens autonomi og  

 uafhængighed af staten på det indholdsmæssige område.  

 Principperne bag en sådan organisering af forholdet mellem stat og  

 kunstliv præger i overvejende grad kulturpolitikken i den vestlige  

 verden.
Princippet er blevet kaldt armslængdeprincippet.
Udtrykket  

 stammer fra Storbritannien, der som det første land i Europa  

 umiddelbart efter Anden Verdenskrig gjorde »the arms length principle«  

 til grundlag for en kulturpolitik, hvor kunststøtten fordeles en arms  

 afstand fra det politiske system.
Det er altså Kunstrådets opgave at  

 afgøre, hvem eller hvad der skal have statslig støtte.
Det er  

 en del af de politiske rammer at fastlægge, hvor og hvordan  

 armslængdeprincippet skal fungere.
Siden oprettelsen af Statens Kunstfond har det udviklet  

 sig til en del af den danske armslængdemodel, at en del medlemmer i  

 kunststøtteorganerne udpeges af andre end kulturministeren.
Denne  

 tradition præger den gældende lovgivning på  

 kunststøtteområdeti Danmark.
I Storbritannien, Holland, Norge,  

 Finland og Sverige udgør adgangen til direkte at udpege medlemmer af  

 diverse råd derimod ikke en del af armslængden.
I Sverige udpeger  

 regeringen alle medlemmer af Statens Kulturråd.
I Storbritannien er  

 alle medlemmerne af Arts Council of England udpeget af kulturministeren, og i  

 Holland er samtlige medlemmer af Kulturrådet (Cultuurraad)  

 udnævnt af dronningen efter indstilling fra regeringen.
I Finland  

 udpeges alle medlemmerne af Centralkommissionen for Kunst af regeringen efter  

 indstilling af kunstlivets organisationer.
I Norsk kulturråd på  

 13 medlemmer udpeger Stortinget 4 medlemmer og Kongen 9 efter indstilling fra  

 Kulturministeriet, hvoraf to skal være indstillet af den norske pendant  

 til Kommunernes Landsforening.
Nærværende forslag til  

 Kunstrådet fastholder den danske model, hvor et repræsentantskab  

 får udpegningsret til 5 medlemmer i Kunstrådet og til 3 medlemmer  

 i Kunstrådets fire fagudvalg og til det udvalg for dansk billedkunst i  

 udlandet som ministeren kan nedsætte.
Til fagudvalget for musik udpeger  

 repræsentantskabet dog 4 ud af de 7 medlemmer.
Det er i de senere år på en række  

 områder indført, at rådene afleverer planer til ministeren  

 for anvendelsen af de bevilligede midler.
Statens Musikråd har siden  

 1994 ifølge musikloven haft til opgave forud for hvert finansår  

 at aflevere en aktivitetsplan for den del af rådets aktiviteter, der  

 vedrører støtte til musikundervisning, efter- og  

 videreuddannelse samt internationale formål.
Billedkunstrådet  

 skal forud for hvert finansår ifølge billedkunstloven fra 2001  

 aflevere en plan for rådets aktiviteter.
Tilsvarende har  

 Litteraturrådet siden litteraturlovens vedtagelse i 1996 haft til  

 opgave forud for hvert finansår at udarbejde en aktivitetsplan for  

 rådets aktiviteter.
Teaterrådet og Statens Kunstfond har ikke  

 tilsvarende forpligtelser.
I forarbejderne til ændringen af musikloven i 1994  

 fremgår, at kulturministerens godkendelse af aktivitetsplanen skal  

 sikre, at denne får mulighed for at fastlægge de overordnede  

 kulturpolitiske retningslinjer for musikundervisning og efter- og  

 videreuddannelse for at sikre en samlet uddannelsespolitisk vurdering.  

 Samtidig fremgår det af forarbejderne, at aktivitetsplanens krav til at  

 omhandle musikeksport har til formål at sikre koordineringen med  

 ministeriets overordnede indsats for fremme af dansk kultur i udlandet.
I  

 forarbejderne til litteraturloven fremgår det, at aktivitetsplanen skal  

 indeholde et forslag til tilskudsrammer for det kommende år samt  

 indeholde en kortfattet rapport om litteraturens aktuelle situation i  

 Danmark.
I forarbejderne til billedkunstloven fremgår det, at  

 aktivitetsplanen skal give en status over billedkunstens aktuelle situation i  

 Danmark samt angive den planlagte fordeling af Billedkunstrådets  

 bevilling.
Litteraturrådets handlingsplan har gennem  

 årene givet ministeriet indblik i de overvejelser af litteraturpolitisk  

 art, der ligger til grund for forslagene i aktivitetsplanen.
Hermed har  

 aktivitetsplanen fungeret som en ramme for dialog mellem minister og  

 råd om midler og mål set i lyset af litteraturens aktuelle  

 vilkår.
Musikrådets aktivitetsplan omhandler kun en mindre del af  

 rådets aktiviteter.
De senere år har ministeriet og rådet  

 været i dialog om at udbrede aktivitetsplanen til andre områder.  

 Erfaringerne med aktivitetsplanerne på billedkunstens område er  

 beskedne, da rådet kun har afleveret én plan.
 Det indgår i nærværende forslag, at  

 Kunstrådet i passende tid efter beskikkelsen afleverer en handlingsplan  

 for den fireårige periode til ministerens godkendelse, se nærmere  

 herom i bemærkningerne til § 11.
3.3. Forholdet til Statens Kunstfond Statens Kunstfond opretholdes.
I forbindelse med  

 oprettelsen af Kunstrådet foreslås nogle mindre ændringer i  

 Lov om Statens Kunstfond (jf. bemærkningerne til § 14), men der  

 lægges ikke op til ændringer i principperne for Kunstfondens  

 arbejde.
Hensigten er, at Kunstfonden skal videreføres på det  

 grundlag for fondens arbejde, som har været gældende, siden  

 kunstfonden blev oprettet i 1965, og som har vundet bred respekt og  

 anerkendelse.
Herved bliver den statslige kunststøtte tostrenget med  

 Kunstfonden og Kunstrådet som to sidestillede organer, der har  

 forskellige opgaver, men som vil skulle samarbejde med hinanden.  

 Kunststyrelsen bliver sekretariat for både Kunstfonden og  

 Kunstrådet.
Dette begrænser de administrative omkostninger ved et  

 tostrenget system og understøtter samarbejdet.
 Kunstfonden støtter den skabende kunst inden  

 for alle former for kunstnerisk skabende virksomhed, både kunstarter,  

 der ligger inden for Kunstrådets virkefelt (billedkunst, litteratur,  

 teater og musik) og kunstarter, der ikke skal støttes af  

 Kunstrådet (arkitektur, design, kunsthåndværk og film).
Kunstfondens støtte er som udgangspunkt rettet mod  

kunstneren, idet støtten gives som flerårige  

 arbejdsstipendier, arbejds- og rejselegater (som ikke er knyttet til et  

 bestemt kunstnerisk arbejde), livsvarige ydelser samt præmiering og  

 indkøb af værker.
Formålet med denne støtte er at  

 give kunstneren arbejdsro til kommende skabende arbejde uden at der stilles  

 krav om nogen bestemt produktion.
Men Kunstfonden kan også i visse  

 sammenhænge støtte kunstnernes produktion af værker, bl.a.  

 ved at støtte billedkunst i det offentlige rum samt ved  

 bestillingshonorarer til komponister og dramatikere.
Kunstrådet støtter såvel  

skabende som udøvende kunst inden for billedkunst,  

 litteratur, teater og musik mv.
Kunstrådet vil skulle videreføre  

 den støttevirksomhed, som Teaterrådet, Musikrådet,  

 Litteraturrådet og Billedkunstrådet har varetaget, og som har  

 været rettet mod den kunstneriske produktion.
Det vil ikke være muligt i lovgivningen at give en  

 udtømmende beskrivelse af arbejdsdelingen mellem Kunstfonden og  

 Kunstrådet.
Dette ville heller ikke være hensigtsmæssigt,  

 idet en så udførlig fastlæggelse af opgaverne ville  

 gøre det vanskeligt for såvel fonden som rådet  

 løbende at tilrettelægge arbejdet under hensyn til udviklingen i  

 kunstlivet.
 Det vil være nødvendigt, at Kunstfonden og  

 Kunstrådet i samarbejde fastlægger den indbyrdes arbejdsdeling.  

 Denne arbejdsdeling bør omfatte en beskrivelse af, hvordan de to  

 organer deler opgaverne imellem sig, men bør også indebære  

 et indbyrdes samarbejde på de områder, hvor der  

 nødvendigvis vil være overlappende opgaver.
Arbejdsdelingen i forhold til Kunstfonden bør  

 fremgå af den handlingsplan, som Kunstrådet skal udarbejde, og  

 som skal godkendes af ministeren.
Det vil være naturligt, at de to  

 organers repræsentantskaber på det årlige  

 fællesmøde drøfter rollefordelingen mellem de to  

 organer.
Kunstfondens udvalg for kunst i det offentlige rum Ifølge billedkunstloven skal Kunstfondens  

 såkaldte billedkunstneriske udsmykningsudvalg i 2005 overgå til  

 at være et udvalg under Billedkunstrådet.
Efter ønske fra  

 Kunstfondens bestyrelse benævnes udvalget fremover »udvalget for kunst  

 i det offentlige rum«.
Med forslaget om oprettelse af Kunstrådet bliver  

 Billedkunstrådet i dets nuværende form nedlagt.
I den forbindelse  

 har Kulturministeriet fundet, at udvalget bør forblive under  

 Kunstfonden.
Baggrunden er dels, at bl.a.
Akademiraadet har påpeget  

 udsmykningsopgavens vægtige betydning for den skabende billedkunst,  

 dels at en overflytning af udvalget til Kunstrådets fagudvalg for  

 billedkunst vil gøre Kunstrådets struktur unødigt  

 kompliceret.
 Der foreslås derfor i § 17 en ændring af  

 Billedkunstloven, sådan at udvalget for kunst i det offentlige rum  

 forbliver under Kunstfonden.
3.4. De amtskommunale billedkunstråd og musikråd Med forslag om lov om Kunstrådet bibeholdes  

 amtskommuners mulighed for at nedsætte billedkunstråd og  

 forpligtelsen til at nedsætte amtsmusikudvalg og for København  

 og Frederiksberg Kommuner kommunale musikudvalg.
3.5 Den internationale kulturudveksling Kulturministeriets indsats for den internationale  

 kulturudveksling omfatter tre hovedindsatsområder.
De tre områder  

 skal videreføres i en styrket form i den nye struktur.
Det første indsatsområde for den  

 internationale kulturudveksling er den internationale formidling af kunst  

 som en del af kunststøtten.
Ved at støtte danske kunstneres  

 muligheder for at præsentere sig selv og deres værker over for  

 udlandet, styrker man kunstnernes muligheder for at leve af deres kunst, og  

 man fremmer samtidig kendskabet til dansk kunst i udlandet og danske  

 kunstneres kendskab til den internationale kunstscene.
Derfor støttes  

 fx danske billedkunstneres deltagelse i internationale udstillinger, danske  

 forfatteres muligheder for at få oversat deres værker til  

 fremmede sprog og til at deltage i litterære begivenheder i udlandet,  

 danske musikeres muligheder for international optræden osv.
Som en del  

 af kunststøtten støttes også præsentationen af  

 vigtig udenlandsk kunst i Danmark, fx gennem støtte til  

 oversættelse af udenlandske litterære værker,  

 internationale kunstudstillinger, teatergæstespil etc., som kan  

 være med til at berige og inspirere kulturlivet her i landet.
En stor  

 del af denne indsats sker i dag bl.a. i de føromtalte centre, Center  

 for Dansk Billedkunst, Dansk Musik Informations Center og Dansk  

 Litteraturcenter, med assistance fra de danske repræsentationer i  

 udlandet og i mindre grad i Musik- Billedkunst-, Litteratur-, og  

 Teaterrådet.
Det bliver en vigtig del af Kunstrådets arbejde at  

 fortsætte og gerne styrke denne del af kunststøtten.
Det  

 forudsætter et tæt samarbejde med kompetente og vægtige  

 samarbejdspartnere i andre lande (forlæggere, arrangører af  

 koncerter, festivaler og udstillinger, musikudgivere, gallerister,  

 teaterchefer, de danske repræsentationer etc.). Der er i centrene  

 opbygget et omfattende internationalt netværk af denne karakter.  

 Centrene og dets faglige medarbejdere, der har opbygget disse netværk,  

 vil blive integreret i Kunststyrelsen.
Dermed vil den allerede opbyggede  

 internationale kompetence være til rådighed for Kunstrådet  

 og det fortsatte arbejde med den internationale kulturudveksling.
Med samlingen af det internationale arbejde omfattes nu  

 også teatret og scenekunsten af den internationale kulturudveksling.  

 Teaterkunsten har hidtil ikke haft et center, der har haft til opgave at  

 varetage den fagspecifikke kulturudveksling mellem Danmark og udlandet.
Denne  

 opgave er blevet varetaget via Teaterrådets bevillinger til forskellige  

 aktører, organisationer og teatre inden for teaterlovens formål.  

 Kunststyrelsen skal sikre, at der også på scenekunstens  

 område er faglig kompetence til at løse de internationale  

 opgaver.
Det andet indsatsområde for den  

 internationale kulturudveksling drejer sig om at vise verden, at Danmark er  

 en kulturnation.
Denne opgave er en del af den internationale  

 præsentation af Danmark.
Konkret drejer det sig om at præsentere  

 dansk kunst og kultur ved større internationale begivenheder,  

 statsbesøg, danske internationale opgaver, danske manifestationer i  

 udlandet, og på de mange danske repræsentationer rundt om i  

 verden.
I opgaven indgår også returbesøg fra udlandet i  

 forbindelse med danske kulturarrangementer i andre lande.
Denne opgave er  

 hidtil blevet løst i et samarbejde mellem Kulturministeriet og  

 Udenrigsministeriet gennem Internationalt Kultursekretariat med sparring og  

 inspiration fra Internationalt Kulturråd som beskrevet i Akt. 188 af  

 21. marts 2000 og i samarbejdsaftalen mellem Kulturministeriet og  

 Udenrigsministeriet af 11. april 2000. En styregruppe nedsat af de to  

 ministerier har siden 2001 koordineret de overordnede retningslinjer for  

 Internationalt Kultursekretariats virksomhed og forslagene fra de mange  

 kulturinstitutioner i forbindelse med planlægningen af større  

 danske kulturmanifestationer over for udlandet.
Dette tværfaglige  

 samarbejde mellem Kulturministeriet og Udenrigsministeriet  

 videreføres, men således at Internationalt Kultursekretariat  

 nedlægges og opgaverne fremover varetages af Kunststyrelsen.
Ansvaret for koordineringen af større,  

 tværgående fremstød og indsatser i forbindelse med  

 udgående statsbesøg, store begivenheder mv. placeres også  

 fremover i en styregruppe nedsat af Kulturministeriet og Udenrigsministeriet.  

 Styregruppen har ansvaret for, at der udarbejdes en rullende handlingsplan,  

 som danner rammen om denne del af den internationale kulturudveksling.  

 Kunstrådet inddrages i arbejdet med handlingsplanen.
Det påhviler  

 desuden Kunststyrelsen at samle bidrag og forslag fra de danske  

 repræsentationer i udlandet, der hidtil har været vigtige  

 samarbejdspartnere for de respektive centre og som også fremover vil  

 udgøre et vigtigt led i implementeringen af den rullende  

 handlingsplan.
Den operative opfølgning på beslutninger  

 vedrørende større, tværgående fremstød og  

 indsatser forankres fremover i Kunststyrelsen.
Det er hensigten, at den  

 internationale kulturudveksling og projekter på dette område kan  

 foregå professionelt, fleksibelt og tilføres en høj grad  

 af faglighed fra de forskellige kunstområder.
Det påhviler  

 ligeledes Kunststyrelsen at indhente input og ideer til den rullende  

 handlingsplan og at sikre koordination og samarbejde i opfølgningen og  

 iværksættelsen af handlingsplanen i forhold til en række  

 aktører uden for Kunstrådet og Kunststyrelsen.
Det gælder  

 især i forhold til de institutioner, der tidligere har været  

 repræsenteret i Internationalt Kulturråd (Danish Crafts  

 informationscenter for dansk kunsthåndværk, Det Danske  

 Filminstitut, Dansk Arkitektur Center, Kulturarvsstyrelsen, Det Kgl.
Teater,  

 Nationalmuseet, Rigsarkivet, Statens Museum for Kunst, Det Danske  

 Kulturinstitut m.fl.). Der skal derfor etableres et forum for koordination og  

 gensidig inspiration.
Det tredje indsatsområde drejer sig om det  

 internationale samarbejde mellem museer, biblioteker, arkiver og andre  

 kulturinstitutioner.
Det vil være Kunstrådets og Kunststyrelsens  

 opgave at holde sig orienteret om dette arbejde og eventuelt indgå i  

 samarbejdsprojekter som deltager eller som koordinator.
Det internationale arbejde indgår som en del af alle  

 statslige kulturinstitutioners opgaver, men det er i sagens natur de  

 største institutioner, som fx Nationalmuseet, Det Kgl.
Teater, Statens  

 Museum for Kunst, Det Kgl.
Bibliotek og Statens Arkiver, der har det mest  

 udbyggede internationale netværk.
På det kunstfaglige område varetages desuden  

 udveksling og formidling på kunsthåndværk- og  

 designområdet samt på arkitekturområdet.
Disse opgaver  

 løses i henholdsvis Danish Crafts   Informationscenter for dansk  

 kunsthåndværk og Dansk Arkitektur Center.
Hertil kommer de aktiviteter, udvekslinger og projekter,  

 der varetages af Det Danske Kulturinstitut, som forankrer sine aktiviteter i  

 afdelinger i en lang række europæiske lande.
Desuden findes der  

 tre institutter, som med udgangspunkt i uddannelse og forskning i tilknytning  

 til ministeriets område varetager udvekslingsopgaver.
Det drejer sig om  

 de danske institutter i Rom, Athen og Damaskus, hvoraf de to sidste modtager  

 deres hovedtilskud fra Ministeriet for Videnskab, Teknologi og Udvikling.
 Disse institutioner på det internationale  

 område bliver væsentlige samarbejdspartnere for Kunststyrelsen og  

 vil naturligt kunne indgå i det ovennævnte forum.
3.6. Kunststyrelsen I relation til oprettelsen af Kunstrådet oprettes en  

 ny statsinstitution, Kunststyrelsen.
Kunststyrelsen dannes ved en  

 administrativ sammenlægning af statsinstitutionerne Kulturministeriets  

 Kunstsekretariat, Internationalt Kultursekretariat og sekretariatet for  

 Statens Kunstfond og de selvejende institutioner Center for Dansk  

 Billedkunst, Dansk Litteraturcenter og Dansk Musik Informations Center.
 Kunststyrelsens opgaver vil fra starten være:
· ·	O · · · · · · · · Der bliver således tale om en væsentligt  

 bredere opgaveportefølje i forhold til det nuværende  

 Kunstsekretariat og de øvrige institutioner i  

 sammenlægningen.
Med denne sammenlægning bliver der bedre mulighed  

 for at udnytte de faglige og administrative kvalifikationer i  

 Kunstsekretariatet i samspil med de kunstfaglige og projektmæssige  

 kvalifikationer i de internationale centre samt Internationalt  

 Kultursekretariat.
Sammenlægningen tilvejebringer ud over en faglig  

 styrkelse også grundlag for at høste en række  

 stordriftsfordele på områder som it, personale,  

 tilskudsadministration, informationsarbejde, internet mv.
4. Lovforslagets administrative, personalemæssige og  

 økonomiske konsekvenser Det er en del af den fælles forståelse mellem  

 parterne bag den politiske aftale om den ny struktur for kunststøtten  

 og den internationale kulturudveksling, at de økonomiske rammer for  

 støtten til musik-, teater-, billedkunst- og litteraturformål  

 fastsættes politisk.
Det betyder, at der på finansloven  

 afsættes øremærkede bevillinger til hvert af disse  

 formål.
På finansloven for 2003 er der afsat 168,6 mio. kr. til  

 musik (inklusive bevillinger til musikskoler og rytmiske spillesteder), 54,2  

 mio. kr. til teater, 26,4 mio. kr. til billedkunst og 10,9 mio. kr. til  

 litteratur.
Hertil kommer bevillingen på 40 mio. kr. årligt i  

 perioden 2003-2005, som er afsat til nye initiativer, der skal sikre  

 øget kunstnerisk aktivitet og talentudvikling inden for  

 Kunstrådets virkeområde.
Endvidere afsættes øremærkede  

 bevillinger til international kulturudveksling.
Bevillingen er  

 øremærket til henholdsvis aktiviteter, der  

 iværksættes under ansvar over for Kunstrådet, henholdsvis  

 til aktiviteter, som iværksættes under ansvar over for  

 styregruppen for international kulturudveksling.
Kunststyrelsen får til  

 opgave at foretage den operative opfølgning på begge typer af  

 aktiviteter.
 For 2003 udgør bevillingen til alle de  

 ovennævnte formål i alt 335 mio. kr. (inklusive forventede  

 tipsmidler).
 Tilsvarende er der i 2003 i alt afsat 92,3 mio. kr. til  

 Statens Kunstfonds rådighedssum og de livsvarige ydelser.
Kulturministeriet forventer endvidere at overføre  

 administrationen af en række tilskudsordninger, som ikke kræver  

 armslængdebeslutninger, til den nye Kunststyrelse.
Der er hovedsagelig  

 tale om midler, der hidtil har været administreret i Kulturministeriets  

 departement og Kulturministeriets Medie- og Tilskudssekretariat.
Sammen med  

 tilskuddene til egnsteatre og små storbyteatre, som hidtil er blevet  

 administreret i Kunstsekretariatet, forventes Kunststyrelsen at skulle  

 administrere kunststøttemidler i størrelsesordenen 300 mio. kr.  

 årligt (inklusive forventede tipsmidler) udover de  

 førnævnte bevillinger til Kunstrådet og Statens Kunstfond.
Kunststyrelsen er etableret pr. 1. januar 2003, som en  

 videreførsel af Kulturministeriets Kunstsekretariat.
Kunststyrelsen  

 etableres fuldt ud pr. 1. juli 2003, hvor Statens Kunstfonds sekretariat,  

 Internationalt Kultursekretariat, Center for Dansk Billedkunst, Dansk Musik  

 Informations Center og Dansk Litteraturcenter sammenlægges med  

 Kunststyrelsen.
 Kunststyrelsens bevilling sammensættes af  

 driftsbevillingerne til de 6 ovenfor nævnte institutioner med de  

 besparelser på driftsbudgetterne, som blev indarbejdet på  

 finansloven for 2002 og som er videreført i finanslov 2003.
Tabel 1. Kunststyrelsens driftsbevilling 2003*) 2004 2005 2006 49,1 47,1 45,5 45,3 *) I bevillingen for 2003 er indregnet driften til de  

 institutioner, der fra 1. juli 2003 indgår i Kunststyrelsen.
Erhvervsøkonomiske konsekvenser Lovforslaget skønnes ikke at have direkte  

 erhvervsmæssige konsekvenser.
Administrative konsekvenser for stat, amter og  

 kommuner Forslaget skønnes ikke at indebære  

 administrative ændringer for stat, amter eller kommuner.
Administrative konsekvenser for erhvervslivet Forslaget skønnes ikke at have administrative  

 konsekvenser for erhvervslivet.
Miljømæssige konsekvenser Forslaget skønnes ikke at have direkte  

 miljømæssige konsekvenser.
Administrative konsekvenser for borgerne Forslaget skønnes ikke at have administrative  

 konsekvenser for borgerne.
Forholdet til EU-retten Lovforslaget indeholder ikke EU-retlige aspekter.
Vurdering af konsekvenser af lovforslag Positive Konsekvenser/mindreudgifter (hvis ja, angiv omfang) Negative Konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget indeholder ikke EU-retlige aspekter Høring Forslaget har været forelagt Finansministeriet,  

 Indenrigsministeriet, Udenrigsministeriet, Rigsrevisionen,  

 Konkurrencestyrelsen, Amtsrådsforeningen, Kommunernes Landsforening,  

 Københavns Kommune, Frederiksberg Kommune, Hovedstadens  

 Udviklingsråd (HUR), Statens Kunstfond, Akademiraadet, Foreningen af  

 Kunsthaller i Danmark, Foreningen af Danske Kunstmuseer,  

 Kunstnersammenslutningernes Samråd, Center for Dansk Billedkunst, Unge  

 Kunstnere og Kunstformidlere, Foreningen af Danske Kunstkritikere, Overgaden  

 Kulturministeriets Udstillingshus, Billedkunstnernes Forbund, Danske  

 Billedkunstneres Fagforening, Charlottenborg Udstillingsbygning, Dansk  

 Gallerisammenslutning, Dansk Forfatterforening, Danske  

 Skønlitterære Forfattere, Dansk Litteraturcenter,  

 Kulturministeriets Kunstsekretariat, Det Danske Akademi,  

 Bibliotekslederforeningen, Danmarks Biblioteksforening, Den Danske  

 Forlæggerforening, Den Danske Boghandlerforening, Forfatterskolen, Det  

 Danske Sprog- og Litteraturselskab, Dansk Sprognævn, Teaterrådets  

 Kontaktudvalg, Institut for Kunsthistorie og Teatervidenskab, Institut for  

 Dramaturgi, Aarhus Universitet, Dansk ITI & Teaterunion, Dansk Assitej,  

 Danske Dramatikeres Forbund, Danmarks Teaterforeninger, Sammenslutningen Af  

 Frie Teatre, Foreningen af Små Teatre, Dansk Skuespillerforbund,  

 Teaterteknikerforbundet, Egnsteatrene, Dansk Artistforbund, De Danske  

 Dansekompagnier, De Frie Koreografer, Danseværket,  

 Børneteatersammenslutningen, Det Rejsende Børneteater, Den  

 Jyske Opera, Statens Teaterskole, Skuespillerskolen Aarhus Teater,  

 Skuespillerskolen Odense Teater, Opera-Akademiet c/o Det Kgl.
Teater, Det  

 Kongelige Teaters Balletskole, Dansk Amatør Teaters Samvirke,  

 Landsdelsscenernes Samarbejdsudvalg, Danske Teatres Fællesorganisation,  

 Sammenslutningen af Danske Scenografer, Foreningen af Danske  

 Sceneinstruktører, Danske Populærautorer, Det  

 Storkøbenhavnske Teaterfællesskab, Det Danske Teater, Udvalget  

 for Børneteater og Opsøgende Teater, Foreningen af Danske  

 Dramaturger, Fællesrådet for Moderne Dans, Det Fynske  

 Musikkonservatorium, Det Jyske Musikkonservatorium, Det Kongelige Danske  

 Musikkonservatorium, Nordjysk Musikkonservatorium, Rytmisk  

 Musikkonservatorium, Vestjysk Musikkonservatorium, DR's Ensembler, Danmarks  

 Radio, Dansk Amatør Musik Union, Dansk Amatørkor Union, Dansk  

 Jazzforbund, Dansk Jazzmusiker Forening, Dansk Komponist Forening, Dansk Kor  

 Forbund, Dansk Magisterforening, Dansk Musikbiblioteksforening, Dansk Musiker  

 Forbund, Dansk Musikforlæggerforening, Dansk Musikpædagogisk  

 Forening, DAMUSA Dansk Musikskolesammenslutning, Dansk Organist og Kantor  

 Samfund, ROSA Dansk Rock Samråd, Dansk Tonekunstner Forening, Danske  

 Folkedanseres Spillemandskreds, Danske Jazz, Beat og Folkemusik Autorer, Det  

 Kongelige Teater, Musikvidenskabeligt Institut Københavns Universitet,  

 Musikvidenskabeligt Institut Aarhus Universitet, FAJABEFA,  

 Folkemusikhusringen, Folkemusiksammenslutningen, Folkeskolens  

 Musiklærerforening, Foreningen for Verdensmusik i Danmark, Forum for  

 Tidlig Musik i Danmark, Fællesrådet for udøvende  

 kunstnere, Gymnasieskolernes Musiklærerforening,  

 Landsdelsorkesterforeningen, Musik & Ungdom, Ny Musik Odense,  

 Sammenslutningen af Danske Musikforeninger, Seminariernes  

 Musiklærerforening, Spillesteder dk, MIC Dansk Musik Informations  

 Center, Dansk Solist-Forbund, Dansk Kapelmesterforening, Landsforeningen for  

 Dansk Amatørmusik, Århus Unge Tonekunstnere, Musica Nova, DIEM  

 Dansk Institut for Elektroakustisk Musik, Levende Musik i Skolen,  

 Solistforeningen af 1921, Athelas Sinfonietta Copenhagen, Musica Ficta,  

 Concerto Copenhagen, Ars Nova, Danmarks Pædagogiske Universitet, Danske  

 Filminstruktører, Det Danske Filminstitut, Film- og  

 TV-arbejderforeningen, Dansk Filmfotograf Forbund, Producentforeningen,  

 Danske Bladtegnere, Danske Tegneserieskabere, Tegnerne Tegneforbundet af  

 1919, Fotograferne, Danske Formgivere, Danske Arkitekters Landsforbund,  

 Danske Kunsthåndværkere, Foreningen Danske Designere,  

 Kulturrådet for Børn, Børne- og Kulturchefforeningen,  

 Kulturministeriets Kunstsekretariat Refusionsudvalget, Det Humanistiske  

 Fakultet Københavns Universitet, Det Humanistiske Fakultet Aarhus  

 Universitet, Det Humanistiske Fakultet Syddansk Universitet,  

 Litteraturrådet, Teaterrådet, Billedkunstrådet, Statens  

 Musikråd, Folkemusikkens Fælles Sekretariat, Det Jyske  

 Kunstakademi, Det Kgl.
Danske Kunstakademi, Det Fynske Kunstakademi, Dansk  

 Kunstnerråd.
Bemærkninger til lovforslagets enkelte  

 bestemmelser Til § 1 Kunstrådets formål er at fremme udvikling af  

 kunsten i Danmark og dansk kunst i udlandet.
Kunstrådet har  

 således både et nationalt og internationalt formål.  

 Kunstrådet medvirker selv til en fastlæggelse af kunstbegrebet,  

 og hermed hvad der er omfattet af formålet.
Bestemmelserne i § 2  

 og § 3 fastslår dog, at det er en del af Kunstrådets  

 virkeområde og opgaver at videreføre litteratur-, teater-,  

 billedkunst-, og musiklovens formål.
Disse fire loves formål er  

 altså en delmængde af Kunstrådets formål.
Til § 2 Bestemmelsen beskriver Kunstrådets  

 virkeområde.
Kunstrådets virkeområde omfatter litteratur-,  

 teater-, billedkunst- og musiklovens virkeområder.
Da Kunstrådet,  

 jf. bem. til § 1, selv er med til at fastlægge kunstbegrebet, og  

 dermed hvad der er omfattet af lovens formål, er Kunstrådet  

 også med til at bestemme omfanget af sit virkeområde, for  

 så vidt det med § 1 rækker videre end de beskrevne  

 virkeområder i litteratur-, teater-, billedkunst-, og musikloven.  

 § 2 nævner således, at Kunstrådets virkeområde  

 tillige omfatter andre kunstformer- og udtryk, som rådet finder det  

 inden for lovens formål at støtte, og som ikke er omfattet af  

 anden lovgivning.
Der har under det lovforberedende arbejde her særligt  

 været tænkt på tværæstetiske udtryk og  

 nyskabende kunst.
Med »tværæstetiske udtryk« sigtes til den  

 række af kunstneriske udtryk, der ikke umiddelbart kan henregnes til et  

 af de foregående fire kunstområder, men som betjener sig af  

 udtryksformer fra flere kunstarter.
Med »nyskabende kunst« sigtes der til, at  

 Kunstrådets formål ud over etablerede, anerkendte og udbredte  

 kunstarter og -udtryk også omfatter nybrud og udvikling uden for,  

 mellem og inden for kunstarterne.
I forlængelse heraf er det hensigten,  

 at der med afgrænsningen af virkeområdet tillige gives  

 Kunstrådet mulighed for at yde støtte til de etablerede  

 kunstarters tilgrænsende genrer.
Fx vil »teaterlignende«  

 ansøgninger ikke kunne udgrænses fra Kunstrådets  

 virkeområde med henvisning til loven, men skal underkastes en  

 kvalitativ vurdering foretaget af Kunstrådet.
 Hermed kan Kunstrådets virkeområde omfatte  

 stort set alle kunstarter og kunstudtryk bortset fra film, arkitektur,  

 kunsthåndværk og design, der er dækket af anden  

 lovgivning.
Til § 3 Stk. 1.
 Bestemmelsen beskriver Kunstrådets opgaver.
Nummer 1 henviser til, at de opgaver, som i medfør  

 af musikloven, teaterloven, billedkunstloven og litteraturloven i dag  

 varetages af Statens Musikråd, Teaterrådet,  

 Billedkunstrådet og Litteraturrådet, fremover varetages af  

 Kunstrådet.
Kunstrådet bør tilrettelægge sine  

 opgaver og sine støtteformer således, at rådet sammen med  

 Statens Kunstfond udgør to forskellige, men dog supplerende strenge i  

 det statslige kunststøttesystem.
Det er således hensigten, at  

 Kunstrådet har mulighed for at videreføre hidtidige  

 støtteformer.
Kunstrådet har dog også mulighed for at  

 udvikle nye støtte- eller arbejdsformer, hvilket i givet fald  

 bør fremgå af rådets handlingsplan.
Det har hidtil  

 været en del af teaterloven og musikloven, at Teaterrådet og  

 Musikrådet kunne yde støtte som tilskud, garanti eller  

 lån.
Kunstrådet får i denne bestemmelse samme mulighed,  

 ligesom det også vil gælde for litteraturloven og  

 billedkunstloven, jf. dette forslags § 17, nr. 4, og § 18, nr.  

 3.
Nummer 2 fastslår, at Kunstrådet har en  

 rådgivningsforpligtelse for sit virkeområde.
Det vil sige, at  

 Kunstrådet overtager rådgivningsforpligtelsen fra henholdsvis  

 Litteraturrådet, Teaterrådet, Billedkunstrådet og Statens  

 Musikråd.
Rådet vil herudover have en  

 rådgivningsforpligtelse for kunstformer og -udtryk som ikke er omfattet  

 af de etablerede kunstarter, jf. bemærkningerne til § 2.  

 Akademiraadet er i dag statens rådgiver i kunstneriske  

 spørgsmål.
Der er ikke med dette lovforslag tilsigtet nogen  

 ændring i denne rådgivningsfunktion.
Akademiraadets funktioner  

 vedrørende kirkekunst forbliver således også  

 uændrede.
 Stk. 2.
Bestemmelsen fastslår, at Kunstrådet på  

 samme vis som de hidtidige Statens Musikråd, Teaterrådet,  

 Billedkunstrådet og Litteraturrådet på eget initiativ kan  

 behandle spørgsmål vedrørende dets virkeområde og  

 fremsætte erklæringer herom.
Det vil være naturligt, at  

 Kunstrådets fagudvalg får tilsvarende mulighed.
Til § 4 Stk. 1.
Bestemmelsen fastslår, at Kunstrådet har den  

 endelige kompetence i afgørelser om tildeling af støtte til  

 kunsten i Danmark og dansk kunst i udlandet, der ikke er omfattet af anden  

 lovgivning.
Dette gælder således også de beslutninger  

 vedrørende kunststøtte, der tages i forbindelse med den  

 internationale kulturudveksling.
Der er således ikke mulighed for at  

 påklage rådets afgørelser til kulturministeren eller anden  

 administrativ myndighed.
Det er en del af en fælles forståelse  

 mellem parterne bag den politiske aftale om kunststøttestrukturen og  

 den internationale kulturudveksling, at Kunstrådet får et  

 helhedsansvar for den statslige støtte til kunst, for at kunne bidrage  

 til dynamik i mellem kunstarterne samt en kvalitativ bedre behandling af  

 ansøgninger til tværæstetiske projekter og nyskabende  

 kunstneriske udtryk.
Derfor har Kunstrådet den endelige kompetence.
 Stk. 2.
Bestemmelsen giver Kunstrådet mulighed for at  

 delegere kompetence til at foretage endelige afgørelser inden for  

 bestemte sagsområder til sine fagudvalg.
I tilfælde, hvor sager  

 vedrører flere fagudvalgs sagsområder, kan Kunstrådet  

 delegere kompetence til flere fagudvalg i fællesskab.
Et eksempel  

 herpå er det musikdramatiske område.
I tilfælde, hvor den  

 endelige afgørelse er delegeret til fagudvalget, er der ikke mulighed  

 for efterfølgende at påklage fagudvalgets afgørelse til  

 Kunstrådet, kulturministeren eller anden myndighed.  

 Delegationsbeføjelsen skal anvendes til at sikre den fornødne  

 faglighed i afgørelserne.
Det er hensigten at sager, der alene  

 vedrører et fagudvalgs område, delegeres til det  

 pågældende fagudvalg, medmindre der foreligger særlige  

 grunde til, at sagen bør behandles i Kunstrådet.
Til § 5 Sekretariatsbistanden af Kunstrådet og dets  

 fagudvalg varetages af Kunststyrelsen.
Kapitel 2: Kunstrådets sammensætning Til § 6 Det har været en del af den politiske aftale om  

 Kunstrådet, at der skal oprettes et udvalg for dansk billedkunst i  

 udlandet.
Udvalget skal arbejde med den internationale kulturudveksling  

 på billedkunstområdet.
Derfor bemyndiges ministeren til at  

 oprette udvalget, og det er således fra Kunstrådets start en del  

 af strukturen.
 Medlemmer, der beskikkes til Kunstrådet eller dets  

 fagudvalg samt udvalget for dansk billedkunst i udlandet, forudsættes  

 at besidde den fornødne sagkyndige ekspertise til at kunne foretage  

 kyndige vurderinger om tildeling af støtte inden for lovens  

 formål.
For medlemmerne af Kunstrådets fagudvalg samt  

 udvalget for dansk billedkunst i udlandet gælder endvidere, at  

 medlemmerne særligt bør besidde sagkundskab og ekspertise inden  

 for det pågældende kunstområde.
Forvaltningslovens  

 almindelige regler om habilitet er gældende for praksis og  

 sagsbehandling i Kunstrådet.
Det påhviler de  

 udpegningsberettigede organer, det vil sige ministeren og  

 repræsentantskabet, at vurdere, om de udpegede medlemmer er generelt  

 inhabile, fx i tilfælde af særlige faglige tillidshverv.
 Stk. 2.
Bestemmelsen omhandler størrelsen af  

 Kunstrådet og dets fagudvalg.
Fagudvalget for musik består af 7  

 medlemmer, da musikområdet er vidt forgrenet.
Ved nedsættelse af  

 et udvalg for dansk billedkunst i udlandet anvendes samme regler som for  

 fagudvalgene.
 Stk. 3.
Bestemmelsen beskriver reglerne for udpegning til  

 Kunstrådets fagudvalg.
Ved nedsættelse af et udvalg for dansk  

 billedkunst i udlandet anvendes samme regler som for fagudvalgene.
 Stk. 4.
 Bestemmelsen beskriver reglerne for udpegning til  

 Kunstrådet.
 Stk. 5.
Medlemmer af Kunstrådet og dets fagudvalg beskikkes  

 for 4 år uden mulighed for umiddelbar genbeskikkelse.
Hermed sikres, at  

 der foretages en udskiftning af de beskikkede medlemmer.
 Stk. 6.
For at sikre den nødvendige variation i kunstsyn og  

 kunstfaglige vurderinger foreslås det, at medlemmer af  

 Kunstrådet, Kunstrådets fagudvalg, udvalget for dansk billedkunst  

 i udlandet samt Kunstrådets repræsentantskab i 3 år efter  

 beskikkelsesperiodens udløb ikke kan beskikkes til et andet af de  

 nævnte organer.
Som forkortelse for disse 4 organer anvendes i  

 lovteksten beskrivelsen Kunstrådet og tilhørende  

 organer.
Medlemmer af Statens Kunstfonds udvalg samt af  

 repræsentantskabet for Statens Kunstfond kan ligeledes ikke i 3  

 år efter beskikkelsesperiodens udløb beskikkes til  

 Kunstrådet, Kunstrådets fagudvalg, udvalget for dansk billedkunst  

 i udlandet samt Kunstrådets repræsentantskab.
Den 3-årige  

 karensperiode som følger af den politiske aftale om Kunstrådet,  

 gælder således både internt i forhold til Kunstrådet  

 og tilhørende organer og eksternt i forhold til Statens Kunstfonds  

 udvalg og repræsentantskab.
Medlemmer kan som hovedregel heller ikke  

 udpeges til medlem af mere end ét af de pågældende organer  

 samtidigt.
Dog skal medlemmer udpeget af Folketingets partier til  

 repræsentantskabet for Kunstrådet samtidig være medlem af  

 repræsentantskabet for Statens Kunstfond.
Ligeledes vil  

 formændene for fagudvalgene både være medlem af fagudvalget  

 og Kunstrådet.
Udskiftning af medlemmer efter et begrænset  

 åremål har været et fast princip i kunststøttelovene  

 siden vedtagelsen af loven om Statens Kunstfond i 1964. Princippet begrunder  

 sig i et ønske om at undgå ensidighed.
Det er med bestemmelsen  

 fundet vigtigt ikke blot at fastholde dette princip, men tillige at udbygge  

 det, således at det ikke er muligt, at medlemmer umiddelbart efter en  

 beskikkelsesperiodes udløb skifter fra et organ til et andet.
Se i  

 øvrigt forslaget til Kunstfondsloven, jf. dette forslags § 14 nr. 3,  

 hvorefter der skal gælde tilsvarende regler for udpegning til  

 Kunstfondens organer.
Ministeriet har endvidere fundet, at der ikke bør  

 fastsættes en øvre grænse for de beskikkedes alder.
Der  

 synes ikke at være overbevisende grunde til, at personer over en  

 bestemt alder ikke skulle være i stand til at udføre de  

 forpligtelser, et medlemskab af Kunstrådet, dets fagudvalg, Statens  

 Kunstfonds tremandsudvalg eller repræsentantskabet for Kunstrådet  

 og Statens Kunstfond kræver.
Af samme grund ophæves  

 bestemmelserne aldersgrænse for beskikkelse ved det 70. år i lov  

 om Statens Kunstfond, jf. § 14, nr. 4.
Til § 7 Det er en del af en fælles forståelse mellem  

 parterne bag den politiske aftale om kunststøttestrukturen og den  

 internationale kulturudveksling, at Kunstrådets afgørelser  

 træffes ved almindeligt stemmeflertal.
Det er samtidig en del af den  

 politiske aftale, at Kunstrådet består af 10 medlemmer, hvoraf 5  

 er udpeget af repræsentantskabet og 5 er udpeget af ministeren.
Det er  

 en del af forståelsen af »almindeligt stemmeflertal«, at formandens  

 stemme ikke kan tælle dobbelt ved stemmelighed.
Kunstrådet  

 fastsætter i øvrigt selv sin forretningsorden.
I musiklovens  

 § 10 og teaterlovens § 22 fastsætter kulturministeren  

 forretningsorden for henholdsvis Teaterrådet og dets kontaktudvalg samt  

 for Statens Musikråd og dets repræsentantskab efter indstilling  

 fra de pågældende organer.
I billedkunstlovens § 3 er det  

 derimod rådet selv, der fastsætter sin forretningsorden.  

 Litteraturloven har ingen bestemmelse herom.
Det findes at være mest i  

 overensstemmelse med armslængdeprincippet, jf. de almindelige  

 bemærkninger, at Kunstrådet selv kan tilrettelægge sit  

 arbejde.
Derfor ophæves disse bestemmelser i de pågældende  

 love.
Kapitel 3: Repræsentantskab for Kunstrådet Til § 8 Kunstrådets repræsentantskab skal følge  

 virksomheden i Kunstrådet og udpege medlemmer til Kunstrådet og  

 dets fagudvalg samt udvalget for dansk billedkunst i udlandet.
Repræsentantskabet udgør et væsentligt  

 bindeled mellem de kompetente organer og de kunstneriske og kulturelle  

 miljøer og organisationer.
Repræsentantskabet bør udvikle  

 en arbejdskultur, der sikrer rum for generelle kunst- og kulturpolitiske  

 diskussioner uden direkte forbindelse til de udpegningsberettigede parters  

 interesser eller område.
Derved skabes en mulighed for en frugtbar  

 dialog mellem kunstnere og politikere og ikke mindst mellem de forskellige  

 kunstarter indbyrdes.
Til § 9 Medlemmerne af repræsentantskabet beskikkes for en  

 fireårig periode.
Umiddelbar genbeskikkelse kan ikke finde sted.
Dog er  

 der mulighed for at genbeskikke de medlemmer, der er udpeget af Folketingets  

 partier, da de skal være sammenfaldende med de medlemmer, som  

 Folketingets partier udpeger til Kunstfondens repræsentantskab.
I  

 reglerne om udpegning til Statens Kunstfonds repræsentantskab udelukkes  

 ikke muligheden for genbeskikkelse af medlemmerne.
 Stk. 2.
Nybeskikkelse til repræsentantskabet sker hver gang  

 kun for halvdelen af repræsentantskabets medlemmer.
Hermed sikres, at  

 hele repræsentantskabet ikke udskiftes på én gang, hvilket  

 giver mulighed for at sikre kontinuitet i arbejdet.
Ved Kunstrådets  

 start vil halvdelen af medlemmerne beskikkes for to år længere  

 end den anden halvdel, jf. § 13. stk. 3. Det fastsættes  

 administrativt, hvilke medlemmer det drejer sig om.
Det er en del af en  

 fælles forståelse mellem parterne bag den politiske aftale om  

 Kunstrådet, at denne ordning med forskudte beskikkelsesperioder skal  

 evalueres en passende tid efter Kunstrådets første  

 funktionsperiode.
Til § 10 Ved sammensætningen af repræsentantskabet har  

 ministeriet søgt at opnå en alsidig repræsentation for de  

 skabende og udøvende kunstnere samt for de politiske myndigheder, der  

 er bestemmende for det offentliges stilling til kunsten og kunstnere gennem  

 de afgørelser, som træffes i Folketinget og i de kommunale og  

 amtskommunale organer.
Der er således lagt vægt på, at  

 repræsentantskabet rummer en fornuftig balance mellem kunstens og  

 kulturens verden på den ene side og det politiske system på den  

 anden.
 Stk. 2.
Loven giver kulturministeren bemyndigelse til at  

 sammensætte kredsen af de udpegningsberettigede organisationer,  

 institutioner og interessegrupper inden for dansk kunst og kultur.  

 Begrundelsen er, at det i tilfælde af sammenlægning eller  

 nedlæggelse af organisationer, foreninger mv. skal være muligt  

 uden lovændring at ændre repræsentantskabet.
Ligeledes  

 bør det være muligt, at nye kunstneriske organisationer, der  

 opstår som udtryk for nye udviklinger i det kunstneriske landskab, kan  

 få udpegningsret til repræsentantskabet.
Det forudsættes,  

 at ministeren udøver denne kompetence således, at der sikres  

 kontinuitet i kredsen af udpegningsberettigede parter.
Eventuelle  

 ændringer af kredsen af udpegningsberettigede organisationer,  

 institutioner og interessegrupper foretages efter høring af  

 repræsentantskabet og andre relevante parter.
Repræsentanterne for de kunstneriske organisationer,  

 institutioner og miljøer udgør et flertal i  

 repræsentantskabet.
Medlemmerne antages at have et bredt og alment  

 kendskab til det kulturelle og kunstneriske område.  

 Sammensætningen af repræsentantskabet afspejler hermed den  

 helhedstænkning, der er lagt vægt på med dannelsen af  

 Kunstrådet.
Kunstarterne skal ikke ses isoleret, men i sammenhæng  

 med og i respekt for de enkelte områders egenart.
 Det første repræsentantskab forventes  

 sammensat som følger:
Dimensioner Udpegningsberettigede organisationer Antal i alt Politik Folketingets partier (8) KL og Amtsrådsforeningen i fællesskab (1) Kulturministeren (1) 10 Forskning/ Uddannelse Kulturministeriets rektorkollegium (1) 1 Billedkunst Foreningen af Kunsthaller i Danmark og Foreningen af danske  

 Kunstmuseer i fællesskab (1) Foreningen af Unge Kunstnere og Kunstformidlere (1) Billedkunstnernes Forbund (1) Akademiraadet (1) Gallerisammenslutningen (1) 5 Litteratur Dansk Forfatterforening (1) Danske Skønlitterære Forfattere (1) Dansk Forfatterforening og Danske Skønlitterære Forfattere i  

 fællesskab en repræsentant for børne- og  

 ungdomslitteraturen (1) Den Danske Forlæggerforening (1) Danmarks Biblioteksforening og Bibliotekslederforeningen (1) 5 Musik Danske Jazz-, Beat-, og Folkemusik Autorer, Danske Populær Autorer og Dansk Komponist Forening i  

 fællesskab (2) Dansk Musikerforbund (1) Dansk Artist Forbund (1) Dansk Amatør Musik Union (DAMU), Dansk Amatørkor Union i  

 (DAKU), Musik & Ungdom og FAJABEFA i fællesskab (2) Dansk Musikskolesammenslutning og Danmarks Musikpædagogiske Forening  

 i fællesskab (1) Sammenslutningen af danske musikforeninger og LIVE i fællesskab  

 (1) 8 Teater Danske Dramatikeres Forbund (1) Danske Sceneinstruktører og Sammenslutningen af Danske Scenografer  

 i fællesskab (1) Dansk Skuespillerforbund (1) Fællesrådet for Moderne Dans (1) Børne Teater Sammenslutningen og Assitej i fællesskab (1) Danske Teatres Fællesorganisation og Foreningen af Små Teatre  

 (FAST) i fællesskab (1) Danmarks Teaterforeninger (1) 7 I alt:
36 Kapitel 4: Handlingsplan og beretning Til § 11 Kunstrådet afleverer efter sin tiltrædelse en  

 handlingsplan for en fireårig periode, der skal godkendes af  

 ministeren.
Handlingsplanen justeres forud for hvert finansår, hvis der  

 er behov herfor.
Foretages væsentlige ændringer i planen, er  

 kulturministerens godkendelse påkrævet.
Handlingsplanen skal  

 danne ramme om en løbende dialog mellem ministeren og rådet om  

 mål og midler for rådets tilskudsområder.
Formålet  

 med handlingsplanen er at skabe et instrument, der kan fremme dialogen mellem  

 rådet og ministeren om sammenhængen mellem de kulturpolitiske  

 rammer og rådets overvejelser, mål og midler for dets  

 tilskudsområder.
Handlingsplanen skal indeholde rådets visioner  

 og skal fastlægge rådets tilskudspraksis, men angiver alene  

 rammerne for rådets praksis.
Kunstrådet vil, når planen er  

 godkendt, fortsat have den endelige administrative afgørelse med  

 hensyn til den detaljerede fordeling af de bevilligede midler.
Kunstrådet får det fulde ansvar for  

 handlingsplanens indhold.
Imidlertid bør der være mulighed for,  

 at ministeren i passende tid inden handlingsplanens udarbejdelse kan bede  

 Kunstrådet behandle nærmere angivne emner i handlingsplanen.
Det  

 er eksempelvis oplagt, at Kunstrådet i handlingsplanen angiver sine  

 strategier og mål for børnekulturen på de respektive  

 områder.
Handlingsplanen bør herudover indeholde  

 Kunstrådets overvejelser over rådets og dets fagudvalgs  

 grænseflader til Kunstfondens bestyrelse og tremandsudvalg.
Ligeledes  

 bør der i handlingsplanen redegøres for, hvorledes  

 Kunstrådet vil sikre, at der inden for de fastsatte bevillinger  

 på kunstområderne er tilstrækkeligt frie midler for de  

 kompetente organer til at opfange nye tendenser og udviklinger, som er  

 støtteværdige og perspektivrige.
Kunstrådets beretning forelægges ministeren af  

 repræsentantskabet.
Kunstrådets beretning skal ses i  

 sammenhæng med handlingsplanen og udgør derfor et integreret  

 redskab i dialogen, da beretningen samler op på indsatser og resultater  

 i det forgangne år.
Hermed kan beretningen danne udgangspunkt for den  

 fortløbende dialog om handlingsplanen.
Det er hensigten, at  

 handlingsplan og beretning bør anvendes som et mere aktivt og  

 betydningsfuldt dialogredskab, end det hidtil har været  

 tilfældet.
Det forventes, at udarbejdelsen og dialogen om  

 handlingsplanen kan finde sted i en åben proces.
Den godkendte  

 handlingsplan vil være åben for offentligheden.
Kapitel 5: Regnskab, revision Til § 12 Bestemmelsen fastslår, at kulturministeren  

 fastsætter nærmere regler for forvaltning af tilskud,  

 regnskabsaflæggelse og revision.
Denne bestemmelse bemyndiger ikke  

 ministeren til at fastsætte kunstneriske kriterier eller anlægge  

 generelle vurderinger, som tilkommer Kunstrådet, jf. § 4, men  

 derimod at fastsætte en række administrative og  

 forvaltningsmæssige formkrav, som skal gøres gældende for  

 at sikre, at der ikke sker misbrug af offentlige tilskud.
 Som vilkår for tilskud kan også stilles krav  

 om handicaptilgængelighed, opfyldelse af sociale klausuler mv.
Til § 13 Stk. 1.
 Det foreslås, at loven træder i kraft 1. juli  

 2003. Statens Musikråd, Billedkunstrådet, Teaterrådet og  

 Litteraturrådet fortsætter deres virke frem til 30. juni 2003,  

 hvorefter Kunstrådet overtager det bevillingsmæssige ansvar.
 Stk. 2.
 Det foreslås, at bestemmelserne om beskikkelse af  

 Kunstrådets repræsentantskab og efterfølgende  

 Kunstrådet og dets fagudvalg træder i kraft den 1. april 2003.  

 Det er nødvendigt med en tidligere ikrafttræden for disse  

 bestemmelser for at få Kunstrådet beskikket og klar til at  

 overtage det bevillingsmæssige ansvar fra 1. juli 2003.
 Stk. 3.
Da de politisk udpegede medlemmer af Kunstrådets  

 repræsentantskab samtidig skal være medlem af  

 repræsentantskabet for Statens Kunstfond, bør udpegningen af  

 repræsentantskaberne for Kunstrådet og Statens Kunstfond  

 synkroniseres.
Dette sker ved, at halvdelen af medlemmerne af det  

 første repræsentantskab for Kunstrådet beskikkes for en  

 periode frem til 31. oktober 2005, hvor beskikkelsesperioden for  

 repræsentantskabet for Statens Kunstfond udløber.
Som  

 følge af reglerne om, at Kunstrådets repræsentantskab  

 får forskudte beskikkelsesperioder, vil den anden halvdel af  

 Kunstrådets repræsentantskab beskikkes frem til 31. oktober  

 2007.
 Stk. 4.
 Det foreslås, at det første Kunstråd  

 beskikkes frem til 31. marts 2007. En fremtidig tiltrædelse 1. april  

 passer bedre med sæsonen specielt for medlemmer af fagudvalget for  

 teater og musik.
Til § 14 (ændring af lov om Statens  

 Kunstfond) Til nr. 1. Aldersgrænsen på 70 år  

 ophæves, jf. bemærkningerne til § 6 i nærværende  

 lovforslag.
Til nr. 2. Det skærpede habilitetskrav for medlemmer  

 af Kunstfondens tremandsudvalg ophæves.
Den ophævede bestemmelse  

 fastslår, at medlemmer af de sagkyndige udvalg i fonden ikke i  

 beskikkelsesperioden kan bestride faglige tillidshverv.
Disse skærpede  

 habilitetskrav har vist sig særligt vanskelige at administrere, dels  

 med hensyn til en nærmere bestemmelse og indkredsning af faglige  

 tillidshverv, dels med hensyn til lighedsprincippet, således at  

 medlemmerne ikke udsættes for vilkårlighed med hensyn til accept  

 af eller afslag på faglige tillidshverv i funktionsperioden.
Det  

 forekommer ministeriet tilstrækkeligt at underkaste medlemmerne  

 forvaltningslovens almindelige regler om habilitet, således som det  

 også vil gælde for Kunstrådet.
Til nr. 3. Hele bestemmelsen gengives her.
I stk. 1 er der  

 primært tale om redaktionelle ændringer (ændrede navne) og  

 konsekvensmæssige rettelser som følge af nedlæggelsen af  

 Statens Musikråd og Teaterrådet, der udgår som  

 udpegningsberettigede institutioner.
I stedet for Statens Musikråd og  

 Teaterrådet gives Danske Sceneinstruktører, Sammenslutningen af  

 Danske Scenografer, De Danske Dansekompagnier og De Frie Koreografer  

 udpegningsret.
Desuden erstattes Det Danske Filminstitut med Danske  

 Filminstruktører, der således udpeger et medlem til  

 repræsentantskabet.
Det Danske Filminstitut er en  

 kunststøtteinstitution, medens Danske Filminstruktører er en  

 organisation og interessegruppe inden for filmkunsten.
Denne ændring  

 sikrer en bedre overensstemmelse med intentionerne bag loven om Statens  

 Kunstfond, hvori det påpeges, at særligt betydende  

 organisationer, institutioner og interessegrupper på den skabende  

 kunsts område skal have udpegningsret til repræsentantskabet.  

 Sammenlagt repræsenteres betydende organisationer inden for den  

 skabende kunst på film- og teaterområdet således bedre end  

 tidligere.
I stk. 2 er der tale om en konsekvensmæssig  

 ændring af bestemmelsen.
Dette skyldes for det første, at, der  

 ikke fremover sættes en øvre aldersgrænse for medlemskab  

 af Kunstfondens organer i lighed med reglerne for beskikkelse af medlemmer  

 til Kunstrådet og tilhørende organer.
For det andet, at man med  

 lov om Kunstrådet, jf. § 6, stk. 6, som hovedregel ikke kan udpeges til  

 et andet af  Kunstrådet og tilhørende organer eller af Statens  

 Kunstfonds repræsentantskab og udvalg, før der er gået tre  

 år efter beskikkelsesperiodens udløb.
For medlemmer af  

 Kunstfondens repræsentantskab gælder fortsat, at genbeskikkelse  

 kan finde sted.
Som en yderligere konsekvens af lovforslaget om  

 Kunstrådet, § 6, stk. 6, foreslås det i Kunstfondsloven  

 indført, at medlemmer af Kunstfonden og tilhørende organer ikke  

 samtidig kan være medlem af andre af Kunstfondens organer eller af  

 Kunstrådet og tilhørende organer, med mindre andet fremgår  

 af loven.
Undtagelser fra hovedregelen består dels i, at de politisk  

 udpegede medlemmer af repræsentantskabet for Kunstfonden samtidig skal  

 være medlem af Kunstrådets repræsentantskab, dels i, at  

 Kunstfondens to udvalg for den bildende kunst og de to udvalg for tonekunsten  

 hver især har fælles formand.
Hertil kommer, at Kunstfondens  

 bestyrelse er sammensat af udvalgenes formænd.
I stk. 3 foreslås det, at Kunstfondens  

 repræsentantskab skal mødes med Kunstrådets  

 repræsentantskab mindst én gang årligt for drøfte  

 rollefordeling og arbejdsdeling mellem de to organer.
Bestemmelsen er i sit  

 indhold tilsvarende bestemmelsen i lov om Kunstrådet § 8,  

 stk. 3.
 Til nr. 4. Her er tale om en redaktionel  

 ændring.
 Til nr. 5. Her er tale om en konsekvensmæssig  

 ophævelse af bestemmelsen som følge af, at der ikke fremover  

 sættes en øvre aldersgrænse for medlemskab af Kunstfondens  

 organer.
Til § 15 (ændring af musikloven) Til nr. 1. Kunstrådet overtager formål og  

 opgaver fra Statens Musikråd.
Til nr. 2. Konsekvensmæssig ændring, der  

 overalt i loven erstatter Statens Musikråd med Kunstrådet Til nr. 3. Ændringen er af redaktionel karakter.  

 Bestemmelsen omhandler regler for amtsmusikudvalgenes sammensætning og  

 virksomhed.
Den flyttes uændret fra musiklovens §11, der ophæves,  

 jf. nr. 11.
 Til nr. 4. Musikrådets forpligtelse til at aflevere  

 en aktivitetsplan ophæves og erstattes af Kunstrådets  

 forpligtelse til at aflevere en handlingsplan.
 Til nr. 5. Redaktionel ændring, der erstatter  

 Statens Musikråd med staten. Ændringen er en præcision af,  

 at ansvaret for bevillingsadministration er en statslig opgave, der  

 ligger uden for Kunstrådets kompetence.
 Til nr. 6. Redaktionel ændring, der erstatter staten  

 med Kunstrådet. Ændringen er en præcisering af, at den  

 statslige støtte til musikalske grundkurser ved musikskoler  

 fastlægges af Kunstrådet, der overtager opgaven fra Statens  

 Musikråd.
Til nr. 7. Redaktionel ændring, der erstatter  

 Statens Musikråd med kulturministeren.
Bestemmelsen præciserer,  

 at regler for kommunalbestyrelsers og amtsråds behandling af regnskaber  

 fastsættes af kulturministeren, da det er et rent administrativt  

 anliggende.
Til nr. 8. Bestemmelserne omhandler sammensætning af  

 og forretningsorden for Statens Musikråd og dets  

 repræsentantskab.
Bestemmelserne ophæves, da Kunstrådet og  

 dets repræsentantskab erstatter dette, jf. bmk. til § 7.  

 Bestemmelsen omhandler regler for amtsmusikudvalgenes sammensætning og  

 virksomhed.
Den ophæves, da den nu fremgår af § 2.  

 Bestemmelsen slår fast, at ingen samtidig kan være medlem af  

 Statens Musikråd og dets repræsentantskab.
Bestemmelsen  

 ophæves og erstattes af tilsvarende regler i dette forslag, § 6,  

 stk. 6.
Til nr. 9 og 10. Regnskabs- og revisionsbestemmelsen er  

 ændret således, at den er enslydende med formuleringen i  

 § 12 i forslaget om Kunstrådet.
Bestemmelserne i teaterloven,  

 billedkunstloven og litteraturloven ændres tilsvarende.
Til nr. 11. Bestemmelsen præciserer med sin nye  

 ordlyd, at kulturministerens instruktionsbeføjelse over for  

 Kunstrådet kun omhandler udøvelsen af beføjelser, der i  

 henhold til musikloven tilkommer Kunstrådet.
Det er således ikke  

 hensigten at give ministeren en generel instruktionsbeføjelse i  

 forhold til Kunstrådet.
Til § 16 (ændringer i teaterloven) Til nr. 1. Redaktionelle ændringer, der overalt i  

 loven erstatter Teaterrådet med Kunstrådet.
Til nr. 2. Ændringen præciserer, at dans er  

 dækket af teaterlovens teaterbegreb.
Desuden formuleres bestemmelsen,  

 så Kunstrådet får hjemmel til at yde støtte som  

 tilskud, garanti eller lån.
Hermed gives de samme muligheder på  

 teatrets område som på musik-, billedkunst- og  

 litteraturområdet, samt for anden kunst, der fremmer  

 Kunstrådslovens formål, og som ikke kan opnå støtte  

 efter anden lovgivning.
 Til nr. 3. Bestemmelsen angår administrationen af  

 statens bevillinger til egnsteatre. Ændringen er en redaktionel  

 præcision af, at ansvaret for bevillingsadministration er en  

 statslig opgave, der ligger uden for Kunstrådets kompetence.
Til nr. 4. Bestemmelserne omhandler sammensætning af  

 og forretningsorden for Teaterrådet og Teaterrådets  

 Kontaktudvalg.
Bestemmelserne ophæves, da Kunstrådet og dets  

 repræsentantskab erstatter disse, jf. bmk. til § 7, som handler om  

 Kunstrådets forretningsorden.
Til nr. 5. Bestemmelsen præciserer med sin nye  

 ordlyd, at kulturministerens instruktionsbeføjelse over for  

 Kunstrådet kun omhandler udøvelsen af beføjelser, der i  

 henhold til teaterloven tilkommer Kunstrådet.
Det er således ikke  

 hensigten at give ministeren en generel instruktionsbeføjelse i  

 forhold til Kunstrådet.
Til nr. 6. Regnskabs- og revisionsbestemmelsen er  

 ændret således, at den er enslydende med formuleringen i  

 § 12 i forslaget om Kunstrådet.
Bestemmelserne i musikloven,  

 billedkunstloven og litteraturloven ændres tilsvarende.
 Til nr. 7. Bestemmelsen ophæves, da den er  

 dækket af den foreslåede § 12, jf. forslagets § 16 nr.  

 6.
Til § 17 (ændringer i billedkunstloven) Til nr. 1. Redaktionelle ændringer, der overalt i  

 loven erstatter Billedkunstrådet med Kunstrådet.
 Til nr. 2. Bestemmelsen omhandler sammensætning af  

 Billedkunstrådet og ophæves, da Kunstrådet erstatter  

 dette.
Til nr. 3. Bestemmelsen præciserer med sin nye  

 ordlyd, at Kunstrådets manglende adgang til at yde arbejdslegater kun  

 har gyldighed i henhold til billedkunstloven, hvor det specifikt har drejet  

 sig om at sikre sig mod uhensigtsmæssige overlapninger i forhold til  

 Kunstfondens støtteordninger.
Det er således ikke hensigten  

 generelt at fratage Kunstrådet mulighed for at yde arbejdslegater.
Det  

 bliver Kunstrådet selv, der i sin tilskudspraksis og i handlingsplanen  

 skal beskrive arbejdsdelingen til Statens Kunstfond.
Til nr. 4. Bestemmelsen angår  

 Billedkunstrådets adgang til at afholde udgifter til billedkunstnerisk  

 udsmykning af statens bygninger og anlæg.
Bestemmelsen ophæves,  

 da opgaven forbliver i Statens Kunstfond.
Til nr. 5. Bestemmelsen formuleres, så  

 Kunstrådet får hjemmel til at yde støtte som tilskud,  

 garanti eller lån.
Hermed gives de samme muligheder for støtte  

 på billedkunstens område, som kan anvendes på  

 Kunstrådets øvrige virkeområde.
Til nr. 6. Sidste del af andet punktum i bestemmelsen er  

 fjernet som en konsekvens af, at udsmykningsopgaven fortsat skal være  

 en del af Statens Kunstfonds virkeområde, jf. de almindelige  

 bemærkninger.
Dette betyder, at den varslede ændring af lov om  

 Statens Kunstfond fra 2005 ikke gennemføres.
Til nr. 7. I forhold til den eksisterende bestemmelse  

 skiftes Billedkunstrådet ud med Kunstrådet.
Hertil kommer, at det  

 præciseres, at Kunstrådets har den endelige administrative  

 afgørelse inden for rammerne af handlingsplanen.
Dermed er  

 bestemmelsen formuleret som i teaterloven, musikloven og litteraturloven.
Til nr. 8. Regnskabs- og revisionsbestemmelsen er  

 ændret således, at den er enslydende med formuleringen i  

 § 12 i forslaget om Kunstrådet.
Bestemmelserne i musikloven,  

 teaterloven og litteraturloven ændres tilsvarende.
Til nr. 9 og 10. Bestemmelserne angår  

 billedkunstlovens ikrafttræden.
Bestemmelserne angående den  

 billedkunstneriske udsmykningsopgave ophæves, da opgaven forbliver i  

 Statens Kunstfond, jf. de almindelige bemærkninger.
Dette betyder, at  

 den varslede ændring af lov om Statens Kunstfond fra 2005 ikke  

 gennemføres.
Til § 18 (ændringer i litteraturloven) Til nr. 1. Redaktionel ændring, der overalt i loven  

 erstatter Litteraturrådet med Kunstrådet.
 Til nr. 2. Bestemmelsen omhandler sammensætningen af  

 Litteraturrådet og ophæves, da Kunstrådet erstatter  

 dette.
Til nr. 3. Bestemmelsen omhandler Litteraturrådets  

 opgaver.
Den videreføres uændret, med den undtagelse, at det  

 ikke længere fremgår, at rådet kan yde støtte til  

 Dansk Litteraturcenter, hvis opgaver integreres i Kunstrådet og  

 Kunststyrelsen.
Bestemmelsen formuleres, så Kunstrådet får  

 hjemmel til at yde støtte som tilskud, garanti eller lån.
Hermed  

 gives de samme muligheder for støtte på litteraturens  

 område, som kan anvendes på Kunstrådets øvrige  

 virkeområde.
Til nr. 4. Redaktionel ændring, der erstatter  

 Litteraturrådet med Kunstrådet.
Endvidere erstattes en henvisning  

 til litteraturrådets aktivitetsplan med en henvisning til  

 Kunstrådets handlingsplan.
Til nr. 5. Regnskabs- og revisionsbestemmelsen er  

 ændret således, at den er enslydende med formuleringen i  

 § 12 i forslaget om Kunstrådet.
Bestemmelserne i musikloven,  

 billedkunstloven og teaterloven ændres tilsvarende.
Bilag Lovforslagets §§ 14-18 sammenholdt med gældende  

 love Gældende formulering Lovforslaget § 14. I lov om Statens Kunstfond, jf. lovbekendtgørelse  

 nr. 220 af 17. februar 1998, som ændret ved § 15 i lov nr. 400 af  

 21. maj 2001, foretages følgende ændringer:
 § 4.
Stk. 3. Hvert udvalg består af 3 kunstkyndige medlemmer,  

 der beskikkes af kulturministeren. 2 af medlemmerne udpeges af  

 repræsentantskabet, og det tredje medlem udpeges af ministeren efter  

 indhentet udtalelse fra repræsentantskabet.
Medlemmerne vælges  

 for 3 år.
Afgår et medlem inden udløbet af sin  

 beskikkelsesperiode, foretages nybeskikkelse kun for den resterende del af  

 perioden.
Umiddelbart genvalg kan ikke finde sted.
Ministeren udpeger  

 udvalgenes formænd blandt medlemmerne.
Til hvervene som formand for  

 udvalgene for den bildende kunst udpeges samme person.
Til hvervene som  

 formand for udvalgene for tonekunsten udpeges samme person.
I udvalget for  

 den klassiske musik skal 2 af medlemmerne være kyndige i at læse  

 partiturer.
Intet medlem kan beskikkes eller genbeskikkes efter det fyldte  

 70. år.
 1. § 4, stk. 3, sidste punktum,  

 ophæves.
 § 4.
Stk. 4. Udvalgsmedlemmerne kan ikke i beskikkelsesperioden  

 bestride faglige tillidshverv.
Kulturministeren kan i særlige  

 tilfælde dispensere fra denne bestemmelse.
 2. § 4, stk. 4, ophæves.
 Stk. 5 og 6 bliver herefter stk. 4 og 5.
 § 5.
Der nedsættes et repræsentantskab til at følge fondens  

 virksomhed.
Repræsentantskabet udpeges således:
 3. § 5 affattes således:
»§ 5. Der nedsættes et repræsentantskab til at  

 følge fondens virksomhed.
Repræsentantskabet udpeges  

 således:
 1)	Hvert af partierne, der er repræsenteret i finansudvalget  

 udpeger 1 medlem.
 1)	Partierne, der er repræsenteret i Folketinget, udpeger hver et  

 medlem, der samtidig skal være medlem af repræsentantskabet for  

 Kunstrådet.
 2)	3 medlemmer udpeges af kommunale råd og organiationer,  

 således at 1 udpeges af Københavns Magistrat, 1 af  

 Amtrådsforeningen i Danmark og 1 af Kommunernes Landsforening.
 2)	2 medlemmer udpeges af kommunale råd og organisationer,  

 således at 1 udpeges af Kommunernes Landsforening og 1 af  

 Amtsrådsforeningen i Danmark.
 3)	3 medlemmer udpeges af de humanistiske fakulteter ved  

 Københavns, Århus og Odense Universiteter.
 3)	3 medlemmer udpeges af de humanistiske fakulteter ved  

 Københavns, Århus og Odense Universiteter.
 4)	3 medlemmer udpeges af Billedkunstnernes Forbund.
 4)	3 medlemmer udpeges af Billedkunstnernes Forbund.
 5)	1 medlem udpeges af de kunstnersammenslutninger, som efter  

 kriterier, der fastsættes ved forhandling mellem Akademirådet og  

 billedkunstnerne, har udpegelsesret til repræsentantskabet.
 5)	1 medlem udpeges af Kunstnersammenslutningers Samråd.
 6)	3 medlemmer udpeges af Akademirådet.
 6)	3 medlemmer udpeges af Akademirådet.
 7)	2 medlemmer udpeges af Dansk Forfatterforening og Danske  

 Skønlitterære Forfattere i fællesskab.
 7)	2 medlemmer udpeges af Dansk Forfatterforening og Danske  

 Skønlitterære Forfattere i fællesskab.
 8)	1 medlem udpeges af Danske Dramatikeres Forbund.
 8)	1 medlem udpeges af Danske Dramatikeres Forbund.
 9)	2 medlemmer udpeges af Det Danske Akademi.
 9)	2 medlemmer udpeges af Det Danske Akademi.
 10)	2 medlemmer udpeges af Dansk Komponistforening.
 10)	2 medlemmer udpeges af Dansk Komponistforening.
 11)	1 medlem udpeges af Statens Musikråd.
 11)	1 medlem udpeges af konservatorierne i fællesskab.
 12)	1 medlem udpeges af Musikkonservatoriernes  

 Fællesråd.
 12)	2 medlemmer udpeges af Danske Jazz-, Beat- og  

 Folkemusikautorer.
 13)	2 medlemmer udpeges af Danske Jazz-, Beat- og  

 Folkemusikautorer.
 13)	1 medlem udpeges af Danske Kunsthåndværkere.
 14)	1 medlem udpeges af Danske Kunsthåndværkeres  

 Landssammenslutning.
 14)	1 medlem udpeges af Foreningen Danske Designere.
 15)	1 medlem udpeges af Industrielle Designere Danmark.
 15)	1 medlem udpeges af Danske Arkitekters Landsforbund.
 16)	1 medlem udpeges af Danske Arkitekters Landsforbund.
 16)	1 medlem udpeges af Danmarks Biblioteksforening.
 17)	1 medlem udpeges af Danmarks Biblioteksforening.
 17)	1 medlem udpeges af Danske Filminstruktører.
 18)	1 medlem udpeges af Det Danske Filminstitut og Statens Filmcentral  

 i fællesskab.
 18)	2 medlemmer udpeges af De Frie Koreografer, De Danske  

 Dansekompagnier, Danske Sceneinstruktører og Sammenslutningen af  

 Danske Scenografer i fællesskab.
 19)	2 medlemmer udpeges af Teaterrådet.
 19)	1 medlem udpeges af Danske Populærautorer.
 20)	1 medlem udpeges af Danske Populærautorer.
 21)	1 medlem kan udpeges af kulturministeren, der tillige udpeger  

 repræsentantskabets formand blandt medlemmerne.
 20)	1 medlem kan udpeges af kulturministeren, der tillige udpeger  

 repræsentantskabets formand blandt medlemmerne.
Stk. 2. Medlemmerne af repræsentantskabet beskikkes for  

 et tidsrum af 4 år.
Afgår et medlem inden udløbet af sin  

 beskikkelsesperiode, foretages nybeskikkelse kun for den resterende del af  

 perioden.
Et tidligere medlem af et af de i § 4 omhandlede udvalg kan  

 tidligst 1 år efter, at vedkommende er fratrådt som medlem af et  

 udvalg, indvælges i repræsentantskabet.
Medlemmer kan ikke  

 beskikkes eller genbeskikkes efter det fyldte 70. år.
Stk. 2. Medlemmerne af repræsentantskabet beskikkes for  

 et tidsrum af 4 år.
Afgår et medlem inden udløbet af sin  

 beskikkelsesperiode, foretages nybeskikkelse kun for den resterende del af  

 perioden.
Medlemmer af Statens Kunstfond og tilhørende organer kan  

 ikke samtidig være medlem af andre af Kunstfondens organer eller af  

 Kunstrådet og tilhørende organer, med mindre andet fremgår  

 af denne lov.
Medlemmer af de i § 4 omhandlede udvalg samt medlemmer af  

 repræsentantskabet kan ikke i 3 år efter beskikkelsesperiodens  

 udløb beskikkes til Kunstrådet og tilhørende organer.
For  

 medlemmer af de i § 4 omhandlede udvalg gælder endvidere, at  

 medlemmerne i 3 år efter beskikkelsesperiodens ophør ikke kan  

 beskikkes til et andet af de i § 4 omhandlede udvalg samt til Kunstfondens  

 repræsentantskab.
For medlemmer af Kunstfondens repræsentantskab  

 gælder, at medlemmer ikke i 3 år efter beskikkelsesperiodens  

 udløb kan beskikkes til et af de i § 4 omhandlede udvalg.
Medlemmer af  

 Kunstrådet og tilhørende organer kan ligeledes ikke i 3 år  

 efter beskikkelsesperiodens udløb beskikkes til Statens Kunstfonds i  

 § 4 omhandlede udvalg eller til repræsentantskabet for Statens  

 Kunstfond.
Medlemmer udpeget af Folketingets partier til  

 repræsentantskabet skal samtidig være medlem af  

 repræsentantskabet for Kunstrådet.
 Stk. 3. Repræsentantskabet forelægger ministeren  

 de fra bestyrelsen modtagne regnskaber, beretninger samt indstilling med de  

 bemærkninger, som det ønsker at knytte hertil.
 Stk. 3. Repræsentantskabet forelægger ministeren  

 de fra bestyrelsen modtagne regnskaber, beretninger samt indstilling med de  

 bemærkninger, som det ønsker at knytte hertil.
Stk. 4. Repræsentantskabet afgiver indstilling til  

 kulturministeren om de ydelser, der bør søges tillagt kunstnere  

 for livstid.
Forslag om disse ydelser optages på de årlige  

 finanslove.
 Stk. 4. Repræsentantskabet mødes én gang  

 årligt med repræsentantskabet for Statens Kunstråd til en  

 fælles drøftelse af Kunstrådets og Statens Kunstfonds  

 virksomhed.
Stk. 5. Repræsentantskabet afgiver indstilling til  

 kulturministeren om de ydelser, der bør søges tillagt kunstnere  

 for livstid.
Forslag om disse ydelser optages på de årlige  

 finanslove.« § 6.
 Stk. 2. Fondens administrations- og sekretariatsudgifter  

 afholdes af statskassen.
 4. § 6, stk. 2, affattes således:
»Stk. 2. Kulturministeriet stiller sekretariatsbistand til  

 rådighed for fondens arbejde.« § 7.
5. § 7, stk. 2, ophæves Stk. 2. Ministeren kan fravige alderbetingelsen i § 4,  

 stk. 3, og § 5, stk. 2.
 Stk. 3 og 4 bliver herefter stk. 2 og 3.
 § 15. I lov om musik, jf. lovbekendtgørelse nr. 826 af  

 31. august 2000 som ændret ved §28 i lov nr.145 af 25. marts 2002,  

 foretages følgende ændringer:
§ 1. Statens Musikråd har til opgave at virke til fremme  

 af musiklivet i Danmark og dansk musik i udlandet.
Musikrådet skal  

 rådgive og bistå offentlige myndigheder og institutioner i sager  

 angående musikforhold.
Rådet har den endelige administrative  

 afgørelse med hensyn til fordeling af støtte til de  

 formål, der er nævnt i § 3, stk. 1, jf. dog § 3,  

 stk. 2.
 1. § 1 affattes således:
»§ 1. Kunstrådet har til opgave at virke til fremme af  

 musiklivet i Danmark og dansk musik i udlandet.
Kunstrådet skal  

 rådgive og bistå offentlige myndigheder og institutioner i sager  

 angående musikforhold.
Rådet har inden for rammerne af den  

 godkendte handlingsplan den endelige administrative afgørelse med  

 hensyn til fordeling af støtte til de formål, der er nævnt  

 i § 3, stk. 1.« 2. I § 2, stk. 2, § 3, stk. 1, § 3 a,  

 stk. 4, to steder i § 3 b, stk. 1, i § 3 b  

 stk. 2, § 3 f, § 3 g, stk. 1,to steder i § 3  

 h, i § 3 i, stk. 1, og § 15, stk. 2, erstattes  

 »Statens Musikråd« med »Kunstrådet« 3. I § 2 indsættes som stk. 4:
 »Stk. 4. De nærmere regler for amtsmusikudvalgenes  

 sammensætning og virksomhed fastsættes af amtsrådene.  

 Kulturministeren udsteder vejledende retningslinjer herfor.«.
 § 3.
Stk. 2. Statens Musikråd udarbejder forud for hvert  

 finansår en aktivitetsplan for den del af rådets aktiviteter, der  

 vedrører støtte til musikundervisning, efter- og  

 videreuddannelse samt internationale formål.
Planen skal indeholde  

 angivelse af de tilskudsrammer, der inden for rådets samlede  

 bevillinger foreslås afsat for hvert af de tre områder.  

 Aktivitetsplanen forelægges kulturministeren til godkendelse.
 4. § 3, stk. 2, ophæves.
 Stk. 3 bliver herefter stk. 2.
 § 3 c.
Stk. 5. Statens Musikråd udbetaler en foreløbig  

 refusion i henhold til § 3 c, stk. 1. Den beregnes på  

 grundlag af budgetter, der er godkendt af vedkommende kommunalbestyrelse  

 eller amtsråd.
Refusionen udbetales ratevis forud.
 5. I § 3 c, stk. 5, erstattes »Statens  

 Musikråd« med »Staten«.
 § 3 d.
 Staten kan yde støtte til musikalske grundkurser ved  

 musikskoler.
 Stk. 2. Staten kan dække 1/3 af bruttoudgifterne i  

 forbindelse med et musikalsk grundkursus under forudsætning af, at de  

 resterende 2/3 dækkes af de pågældende amts- og  

 primærkommuner.
 6. I § 3 d, stk. 1, stk. 2, og § 3 e,  

 stk. 1-4, erstattes »Staten« med »Kunstrådet«.
 § 3 e.
 Staten kan yde særlig støtte til etablering af  

 musikskoler.
 Stk. 2. Staten kan yde støtte til udlån af  

 instrumenter eller til musikskolernes indkøb heraf.
 Stk. 3. Staten kan yde støtte til efteruddannelse af  

 musikskolelærere.
 Stk. 4. Staten kan yde støtte til undervisning af  

 forsøgsmæssig karakter og til udvikling og udgivelse af  

 musikpædagogisk materiale.
 § 3 i.
 Stk. 2. Statens Musikråd fastsætter nærmere  

 retningslinier for kommunalbestyrelsens og amtsrådets behandling af  

 regnskaber efter stk. 1.
 7. I § 3 i, stk. 2, erstattes »Statens  

 Musikråd« med »kulturministeren«.
 § 8.
 Statens Musikråd består af 9 alment sagkyndige medlemmer, der  

 beskikkes af kulturministeren for en periode af 4 år.
 8. Kapitel 4 ophæves.
 Stk. 2. Repræsentantskabet som nævnt i § 9  

 udpeger 5 af medlemmerne. 4 medlemmer udpeges af kulturministeren, der  

 ligeledes udpeger rådets formand blandt dets medlemmer.
 Stk. 3. Umiddelbar genbeskikkelse kan kun ske for én  

 periode.
 Stk. 4. Kulturministeriet stiller sekretariatsbistand til  

 rådighed for rådet.
 § 9.
Til at følge Musikrådets virksomhed nedsætter  

 kulturministeren et repræsentantskab, hvori betydende institutioner,  

 organisationer og interessegrupper inden for dansk musikliv skal være  

 repræsenteret.
Medlemmerne beskikkes for 4 år ad gangen.
 § 10.
 Kulturministeren fastsætter efter indstilling fra henholdsvis  

 repræsentantskabet og Statens Musikråd en forretningsorden for de  

 pågældende organer.
 § 11.
De nærmere regler for amtsmusikudvalgenes sammensætning og  

 virksomhed fastsættes af amtsrådene.
Kulturministeren udsteder  

 vejledende retningslinier herfor.
 § 12.
Ingen kan samtidig være medlem af Statens Musikråd og  

 repræsentantskabet § 12 a.
De institutioner mv., der modtager tilskud i henhold til denne lov, skal  

 føre og aflægge regnskab i overensstemmelse med særlige  

 eller generelle regler herfor.
Kulturministeren fastsætter de  

 nærmere regler for regnskabsaflæggelsen.
 9. § 12 a affattes således:
»§ 12 a.
Kulturministeren fastsætter nærmere  

 administrative regler for forvaltning af tilskud, garantier og lån samt  

 for regnskabsaflæggelse og revision.
 Stk. 2. Afgivne tilsagn kan bortfalde, og udbetalte tilskud  

 kan kræves tilbagebetalt, i tilfælde hvor tilskudsmodtager ikke  

 opfylder betingelserne for tilskuddet eller ikke gennemfører den  

 forudsatte aktivitet.
Stk. 3. Udbetalinger af tilskud kan ske  

 forskudsmæssigt.« § 12 b.
 Revisionen udføres af den af institutionen valgte revisor i henhold  

 til reglerne om god offentlig revisionsskik.
 10. §§ 12 b, 12 c og 12 d ophæves.
 Stk. 2. Kulturministeren fastsætter nærmere regler  

 om revisionskompetencen og revisionens udførelse.
 § 12 c.
 Tilskud efter denne lov kan forudbetales.
 § 12 d.
 Tilsagn om tilskud efter denne lov kan bortfalde, og udbetalte tilskud kan  

 kræves tilbagebetalt helt eller delvist, hvis ansøger har givet  

 urigtige eller vildledende oplysninger, har fortiet oplysninger, eller hvis  

 betingelserne for tilskuddet, som disse er anført ved afgivelse af  

 tilsagnet, ikke opfyldes.
 § 15.
 Stk. 2. Kulturministeren kan give Statens Musikråd  

 instruktioner vedrørende udøvelsen af de beføjelser, der  

 er henlagt til Statens Musikråd.
 11. § 15, stk. 2, affattes således:
»Stk. 2. Kulturministeren kan give Kunstrådet  

 instruktioner vedrørende udøvelsen af beføjelser, der er  

 henlagt til Kunstrådet i henhold til denne lov.« § 16. I teaterloven, jf. lovbekendtgørelse nr. 91 af 7.  

 februar 2000, som ændret ved lov nr. 444 af 31. maj 2000, og ved  

 § 29 i lov nr. 145 af 25. marts 2002, foretages følgende  

 ændringer:
 1. Overalt i loven erstattes »Teaterrådet« med  

 »Kunstrådet«.
 § 18.
Stk. 2. Ved fordeling af støtte efter stk. 1 skal  

 Teaterrådet søge at tilgodese alle genrer inden for det  

 professionelle teater, herunder det musikdramatiske område.
Der skal  

 lægges vægt på at fremme udviklingen af nye teaterformer og  

 anden eksperimenterende virksomhed, og den geografiske spredning af  

 aktiviteterne skal søges fremmet.
En væsentlig del af  

 støtten skal anvendes til støtte af teatervirkomhed, der  

 henvender sig til børn og unge.
 2. § 18, stk. 2, affattes således:
»Stk. 2. Ved fordeling af støtte efter stk. 1 skal  

 Kunstrådet søge at tilgodese alle genrer inden for det  

 professionelle teater, herunder dans og musikdramatik.
Der skal lægges  

 vægt på at fremme udviklingen af nye teaterformer og anden  

 eksperimenterende virksomhed, og den geografiske spredning af aktiviteterne  

 skal søges fremmet.
En væsentlig del af støtten skal  

 anvendes til støtte til teatervirksomhed, der henvender sig til  

 børn og unge.« § 19 a.
Teaterrådet følger udviklingen blandt egnsteatrene og de  

 små storbyteatre.
Teaterrådet varetager administrationen af  

 statens bevillinger til egnsteatrene og de små storbyteatre og  

 bistår kommuner, amtskommuner og teatre ved udarbejdelse af minimum  

 3-årige aftaler efter § 15, stk. 3, og § 16 b,  

 stk. 3.
 3. § 19 a affattes således:
»§ 19 a.
Kunstrådet følger udviklingen blandt  

 egnsteatrene og de små storbyteatre.
Kunstrådet bistår  

 kommuner, amtskommuner og teatre ved udarbejdelsen af aftaler, der  

 løber over minimum 3 år, jf. § 15, stk. 3, og  

 § 16 b, stk. 3.« § 20.
Teaterrådet består af 5 medlemmer, der beskikkes af  

 kulturministeren for en periode af 4 år. 2 af medlemmerne udpeges af  

 kontaktudvalget. 3 af medlemmerne udpeges af kulturministeren, der ligeledes  

 udpeger rådets formand blandt dets medlemmer.
Medlemmerne kan ikke  

 genbeskikkes.
 4. §§ 20, 21 og 22 ophæves.
 Stk. 2. Til Teaterrådet knyttes et sekretariat.
 § 21.
 Der nedsættes et kontaktudvalg til at følge  

 Teaterrådets virksomhed, drøfte dansk teaters situation og  

 afgive udtalelser om principielle forhold til kulturministeren.
Stk. 2. Kontaktudvalget består af indtil tyve medlemmer,  

 som beskikkes af kulturministeren for fire år efter forslag fra de  

 betydende institutioner, organisationer og interessegrupper inden for dansk  

 teater.
Kontaktudvalget vælger blandt sine medlemmer en formand og en  

 næstformand.
 Stk. 3. Udvalget forelægger ministeren den fra  

 Teaterrådet modtagne beretning med de bemærkninger, som udvalget  

 ønsker at knytte hertil.
 § 22.
 Kulturministeren fastsætter efter forslag fra henholdsvis  

 Teaterrådet og kontaktudvalget forretningsorden for de  

 pågældende organer.
 § 23.
 Stk. 2. Kulturministeren kan give Teaterrådet  

 instruktioner vedrørende udøvelsen af de beføjelser, der  

 er henlagt til Teaterrådet.
 5. § 23, stk. 2, affattes således:
»Stk. 2. Kulturministeren kan give Kunstrådet  

 instruktioner vedrørende udøvelsen af beføjelser, der er  

 henlagt til Kunstrådet i henhold til denne lov.« § 31 a.
 Kulturministeren kan fastsætte nærmere regler om  

 regnskabsaflæggelse og revision for teatre, der modtager tilskud efter  

 denne lov.
 6. § 31 a affattes således:
»§ 31 a.
Kulturministeren fastsætter nærmere  

 administrative regler for forvaltning af tilskud, garantier og lån samt  

 for regnskabsaflæggelse og revision.
 Stk. 2. Afgivne tilsagn kan bortfalde, og udbetalte tilskud  

 kan kræves tilbagebetalt i tilfælde, hvor tilskudsmodtager ikke  

 opfylder betingelserne for tilskuddet eller ikke gennemfører den  

 forudsatte aktivitet.
Stk. 3. Udbetalinger af tilskud kan ske  

 forskudsmæssigt.« § 31 b.
 Kulturministeren kan til brug for Rigsrevisionen indhente yderligere  

 materiale fra tilskudsmodtagere.
 7. § 31 b ophæves.
 § 17. I lov billedkunst, jf. lov nr. 400 af 21. maj 2001, som  

 ændret ved § 27 i lov nr. 145 af 25. marts 2002, foretages  

 følgende ændringer:
 1. Overalt i loven ændres »Billedkunstrådet« og  

 »Rådet« til »Kunstrådet«, og »Billedkunstrådets« og  

 »Rådets« til »Kunstrådets«.
 § 3.
Billedkunstrådet består af fem kunstkyndige medlemmer, der  

 beskikkes for fire år.
Umiddelbar genbeskikkelse kan ikke finde  

 sted.
 2. § 3 ophæves.
Stk. 2. Kulturministeren udpeger to af medlemmerne af  

 Billedkunstrådet.
Akademiraadet og Statens Kunstfonds  

 repræsentantskab udpeger hver et medlem, et medlem udpeges af  

 Foreningen af Danske Kunstmuseer og Foreningen af Kunsthaller i Danmark i  

 fællesskab.
De af kulturministeren udpegede medlemmer skal være  

 billedkunstnere.
Kulturministeren udpeger Billedkunstrådets formand  

 blandt medlemmerne.
Formanden skal være billedkunstner.
 Stk. 3. Afgår et medlem inden udløbet af sin  

 beskikkelsesperiode, foretages nybeskikkelse kun for den resterende del af  

 perioden.
 Stk. 4. Rådet fastsætter selv sin  

 forretningsorden.
 § 4.
Stk. 3. Billedkunstrådet kan ikke yde  

 arbejdslegater 3. § 4 stk. 3, affattes således:
»Stk. 3. Kunstrådet kan ikke i henhold til denne lov yde  

 arbejdslegater.« § 5.
Rådet kan afholde udgifter til billedkunstnerisk udsmykning af  

 statens bygninger og anlæg.
Desuden kan det yde tilskud til udsmykning  

 af kommunale bygninger og anlæg samt til andre bygninger og  

 anlæg, der er tilgængelige for offentligheden eller videre  

 kredse, jf. § 9.
 4. § 5 ophæves.
 § 7.
 Billedkunstrådet kan yde tilskud til andre foranstaltninger, der er  

 egnede til at opfylde lovens formål.
 5. § 7 stk. 1, affattes således:
»Kunstrådet kan yde tilskud til andre foranstaltninger, der er  

 egnede til opfylde lovens formål.
Støtten kan gives som tilskud,  

 garanti eller lån.« § 7.
Stk. 3. Rådet kan udbetale faste mindre grundtilskud til  

 de amtskommunale billedkunstråd, som oprettes i medfør af  

 § 10, under forudsætning af mindst tilsvarende amtskommunal  

 finansiering.
Yderligere tilskud kan gives efter ansøgning til  

 konkrete projekter og initiativer, herunder lokale udsmykningsopgaver, der  

 gennemføres i det amtskommunale billedkunstråds regi.
 6. § 7, stk. 3, affattes således:
»Stk. 3. Rådet kan udbetale faste mindre grundtilskud  

 til de amtskommunale billedkunstråd, som oprettes i medfør af  

 § 10, under forudsætning af mindst tilsvarende amtskommunal  

 finansiering.
Yderligere tilskud kan gives efter ansøgning til  

 konkrete projekter og initiativer.« § 8.
 7. § 8 affattes således:
Billedkunstrådet udarbejder forud for hvert  

 finansår en plan for rådets aktiviteter.
Planen skal indeholde  

 angivelse af de tilskudsrammer, der foreslås afsat til lovens  

 støtteområder.
Aktivitetsplanen forelægges  

 kulturministeren til godkendelse.
»§ 8. Kunstrådet har inden for rammerne af den  

 godkendte handlingsplan den endelige administrative afgørelse med  

 hensyn til den konkrete støtte til lovens formål.« Stk. 2. Billedkunstrådet udarbejder hvert år en  

 beretning om rådets virksomhed i det forløbne år til  

 kulturministeren.
 § 8.
 Stk. 3. Rådet har inden for rammerne af den godkendte  

 aktivitetsplan den endelige administrative afgørelse med hensyn til  

 fordelingen af den konkrete støtte til lovens formål.
 § 8.
 Stk. 4. Kulturministeriet stiller sekretariatsbistand til  

 rådighed for rådet.
 § 13.
 Stk. 1. Kulturministeren fastsætter nærmere regler  

 for fordeling af tilskud, vilkår for anvendelsen af tilskud,  

 indsendelse af ansøgninger, regnskabsaflæggelse og revisionens  

 udførelse for tilskud, der udbetales efter denne lov.
 8. § 13, stk. 1, affattes således:
»Kulturministeren fastsætter nærmere administrative regler for  

 forvaltning af tilskud, garantier og lån samt for  

 regnskabsaflæggelse og revision.« § 14.
 Loven træder i kraft den 1. juni 2001. § 11 træder dog i  

 kraft den 1. januar 2002. §§ 5 og 15 træder i kraft den 1. januar  

 2005.
 9. § 14 sidste punktum, ophæves.
 § 15.
 I lov om Statens Kunstfond, jf. lovbekendtgørelse nr. 220 af 17.  

 februar 1998, foretages følgende ændringer:
 10. § 15 ophæves.
 1. § 2, nr. 3, ophæves.
 Nr. 4 og 5 bliver herefter nr. 3 og 4.
 2. § 4, stk. 2, affattes således:
»Stk. 2. Til at administrere fondens midler i øvrigt  

 nedsættes et udvalg for den bildende kunst, et udvalg for den  

 litterære kunst, to udvalg for tonekunsten, heraf et udvalg for den  

 klassiske musik og et udvalg for den rytmiske musik, et udvalg for  

 kunsthåndværket og den kunstneriske formgivning, et udvalg for  

 arkitekturen og et udvalg for film- og teaterkunsten.« 3. § 4, stk. 3, 7. pkt., ophæves.
 4. § 4, stk. 6, ophæves.
 § 18. I lov om litteratur, jf. lov nr. 477 af 12. juni 1996,  

 foretages følgende ændringer:
 § 2.
Litteraturrådet skal rådgive og bistå offentlige  

 myndigheder og institutioner i sager angående litteratur.
Rådet  

 kan på eget initiativ behandle spørgsmål vedrørende  

 litteratur og fremsætte erklæringer herom.
 1. I § 2 erstattes »Litteraturrådet« med  

 »Kunstrådet«.
 § 3.
 Litteraturrådet består af 5 sagkyndige medlemmer, der  

 beskikkes af kulturministeren for en periode af 4 år. 2 af medlemmerne  

 udpeges af Dansk Forfatterforening og Danske Skønlitterære  

 Forfattere i fællesskab, og 3 medlemmer udpeges af kulturministeren.  

 Umiddelbar genbeskikkelse kan ikke finde sted.
 2. § 3 ophæves.
 Stk. 2. Kulturministeren udpeger rådets formand blandt  

 medlemmerne.
 Stk. 3. Afgår et medlem inden udløbet af sin  

 beskikkelsesperiode, foretages nybeskikkelse kun for den resterende del af  

 perioden.
 § 4.
Litteraturrådet yder inden for de fastsatte bevillingsrammer  

 støtte til frembringelse og udbredelse af litteratur.
Rådet kan  

 herunder støtte forfatteres litterære projekter, udgivelser,  

 uddannelse, formidling af litteratur samt andre aktiviteter, der kan fremme  

 lovens formål, herunder projektstøtte til Dansk Litteratur  

 Informationscenter.
 3. § 4 affattes således:
»§ 4. Kunstrådet yder inden for de fastsatte  

 bevillingsrammer støtte til frembringelse og udbredelse af litteratur.  

 Rådet kan herunder støtte forfatteres litterære projekter,  

 udgivelser, uddannelse, formidling af litteratur samt andre aktiviteter, der  

 kan fremme lovens formål.
Støtten kan gives som tilskud, garanti  

 eller lån.« § 5.
Stk. 1. Litteraturrådet udarbejder forud for hvert  

 finansår en aktivitetsplan for rådets aktiviteter.
Planen skal  

 indeholde angivelse af de tilskudsrammer, der foreslås afsat til lovens  

 støtteområder.
Aktivitetsplanen forelægges  

 kulturministeren til godkendelse.
 4. § 5 affattes således:
»§ 5. Kunstrådet har inden for rammerne af den godkendte  

 handlingsplan den endelige administrative afgørelse med hensyn til  

 fordelingen af den konkrete støtte til de formål, der er  

 nævnt i § 4.« § 5.
 Stk. 2. Litteraturrådet har inden for rammerne af den  

 godkendte aktivitetsplan den endelige administrative afgørelse med  

 hensyn til fordelingen af den konkrete støtte til de formål, der  

 er nævnt i § 4.
 § 5.
 Stk. 3. Til Litteraturrådet knyttes et sekretariat.
 § 6.
Kulturministeriet fastsætter nærmere regler om  

 regnskabsaflæggelse og revision med hensyn til de midler, der fordeles  

 til private organisationer og selvejende institutioner mv.
Til brug for  

 Rigsrevisionen kan ministeriet indhente yderligere materiale til en  

 nøjere regnskabsgennemgang.
 5. § 6 affattes således:
 »§ 6. Kulturministeren fastsætter nærmere  

 administrative regler for forvaltning af tilskud, regnskabsaflæggelse  

 og revision.
 Stk. 2. Afgivne tilsagn kan bortfalde, og udbetalte tilskud  

 kan kræves tilbagebetalt i tilfælde, hvor tilskudsmodtager ikke  

 opfylder betingelserne for tilskuddet eller ikke gennemfører den  

 forudsatte aktivitet.
