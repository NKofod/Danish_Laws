Nr LSF 275 Forslag til Lov om ændring af lov om leje, lov om midlertidig regulering  

 af boligforholdene, lov om boligbyggeri, lov om boliger for ældre og personer  

 med handicap, lov om andelsboligforeninger og andre boligfællesskaber og lov  

 om individuel boligstøtte (Udgifter til fællesantenner m.v.) Fremsat af boligministeren (Svend Erik Hovmand) den 28. april 1992 Vedtaget ved tredjebehandling den 14. maj 1992 Lov nr. 380 af 20/05/1992 § 1 I lov om leje, jf. lovbekendtgørelse nr. 250 af 9. april1992, som ændret  

 ved § 1 i lov nr. 279 af 29. april 1992, foretages følgende ændringer:
 1. Efter kapitel VII indsættes som nyt kapitel:
»Kapitel VII A Udgifter til fællesantenner m.v.
§ 46 c.
Er ejendommen forsynet med eget fællesantenneanlæg til  

 radio- og fjernsynsmodtagelse, eller har ejendommen programforsyning udefra,  

 f.eks. fra et eksternt fællesantenneanlæg, fra et såkaldt byanlæg eller fra  

 det offentlige telenet (hybridnet), kan udlejeren kræve sine udgifter til  

 etablering og drift heraf refunderet.
Udgifter som nævnt i stk. 2 kan ikke  

 indeholdes i lejen.
Stk. 2. Udlejeren skal udarbejde et budget, på grundlag af hvilket  

 lejerens betaling for udgifterne til fællesantenne m.v. (antennebidrag)  

 opkræves.
I budgettet kan udlejeren medtage følgende udgifter, som skal  

 specificeres:
 1) Udgifter til passende forrentning og afskrivning m.v. vedrørende  

 fællesantenneanlæg samt oprettelses- og tilslutningsafgifter.
 2) Teleinspektionsgebyr.
 3) Løbende afgifter (ekskl. ophavsretlige afgifter).
 4) Tv-antenneforsikring.
 5) Internt tv.
 6) Udgifter til administration med et beløb, der svarer til 3 pct. af  

 antennebidraget, dog højst 60 kr. pr. lejemål pr. år, jf. stk. 6.
7) Copy-Dan-afgift 8) Kollektiv dekoder.
 9) Andre ophavsretlige afgifter.
 Stk. 3. Lejerens bidrag til udgifter efter stk. 2, nr. 1-6, er  

 pligtig pengeydelse i lejeforholdet, jf. § 93, stk. 1, litra a.
 Stk. 4. Lejeren eller dennes fuldmægtig skal på begæring gives  

 adgang til at gennemgå bilagene på ejendommen eller i vedkommende byområde.
 Stk. 5. Boligministeren kan fastsætte regler om udlejerens  

 opkrævning af bidrag til fællesantenneanlægget m.v.
 Stk. 6. Det i stk. 2, nr. 6, nævnte beløb reguleres en gang årligt  

 med satsreguleringsprocenten, jf. lov om en satsreguleringsprocent.
§ 46 d.
Udgifterne efter § 46 c, stk. 2, fordeles på samtlige  

 lejemål i ejendommen med lige store beløb.
Af huslejeopkrævningen eller  

 -kvitteringen skal fremgå størrelsen af lejen og antennebidraget.
I ejendomme  

 hvor lejeren har individuelt valg af programudbud, skal den enkelte lejer dog  

 kun betale for de programmer, han har adgang til.
 Stk. 2. Den enkelte lejer skal kunne vælge, hvilke programmer  

 lejeren ønsker at være tilsluttet.
§ 46 e.
Udlejeren kan ikke, forinden beboerrepræsentanterne i en  

 periode på 3 uger har haft adgang til at ytre sig, iværksætte  

 foranstaltninger som nævnt i § 46 f, der vil medføre forhøjelse af  

 antennebidraget for beboelseslejemålene.
§ 46 f.
Opsætter eller forbedrer udlejeren under iagttagelse af §  

 46 e eller under iagttagelse af §§ 23-26 i lov om midlertidig regulering af  

 boligforholdene eget fællesantenneanlæg for sædvanlig radio- og  

 fjernsynsmodtagelse i ejendommen, som opfylder de forskrifter, der er fastsat  

 af kommunikationsministeren, eller etablerer eller forbedrer udlejeren  

 tilslutning til programforsyning udefra, kan udlejeren forlange, at lejeren  

 over 10 år godtgør udlejeren de udgifter, der med rimelighed er forbundet  

 hermed, herunder udgifter til passende forrentning og afskrivning  

 (henlæggelse til fornyelse) og eventuelt administrationsbidrag til et  

 realkreditinstitut.
Lejeren kan dog kræve at betale beløbet kontant.
Har  

 lejerne opsat et sådant fællesantenneanlæg, kan udlejeren dog kun kræve  

 betaling af lejerne efter 1. pkt., såfremt udlejeren overtager anlægget.  

 Udlejeren kan ved udskiftning af et eksisterende anlæg kun forlange  

 godtgørelse efter 1. pkt. for den del af udgiften til det nye anlæg, som  

 udgør en forbedring i forhold til det eksisterende anlæg.
 Stk. 2. Den del af udgiften, der dækkes af udbetaling fra  

 Grundejernes Investeringsfond i henhold til § 63 e eller i henhold til § 22 b  

 i lov om midlertidig regulering af boligforholdene, medregnes ikke ved  

 beregningen af antennebidrag efter stk. 1.
 Stk. 3. Udlejerens krav efter stk. 1 kan gennemføres med 3  

 måneders varsel og kan tidligst få virkning fra det tidspunkt, hvor  

 opsætningen eller forbedringen af fællesantenneanlægget eller tilslutningen  

 til programforsyning udefra er fuldført.
 Stk. 4. Krav efter stk. 1 skal fremsættes skriftligt og indeholde  

 en beregning af, hvorledes det er fremkommet, samt oplysning om lejerens  

 adgang til at gøre indsigelse, jf. stk. 5. Med kravet skal følge det senest  

 udarbejdede budget, jf. § 46 c, stk. 2. Indeholder kravet ikke disse  

 oplysninger, er det ugyldigt.
 Stk. 5. Vil lejeren ikke godkende kravet, skal han fremsætte  

 skriftlig indsigelse senest 6 uger efter, at kravet er kommet frem til ham.  

 Udlejeren skal da anlægge sag ved boligretten senest 6 uger efter  

 lejerfristens udløb, hvis han ønsker at fastholde kravet efter stk. 1.
 Stk. 6. I ejendomme med beboerrepræsentation skal  

 beboerrepræsentanterne senest samtidig med varslingen overfor lejerne have  

 tilsendt kopi af de bilag, der ligger til grund for forhøjelsen, og  

 beboerrepræsentanterne kan på vegne af lejerne gøre indsigelse efter stk. 5.
§ 46 g.
Udlejeren kan forlange nye eller forøgede udgifter til  

 drift, jf. § 46 c, stk. 2, nr. 2-9, udlignet gennem en forhøjelse af lejerens  

 antennebidrag.
Stk. 2. Forhøjelse af bidrag i henhold til stk. 1 kan gennemføres  

 med 3 måneders varsel.
Forhøjelsen kan dog kræves med virkning fra det  

 tidspunkt, udgiften er pålagt udlejeren, hvis kravet om forhøjelse fremsættes  

 senest 5 måneder efter dette tidspunkt.
Bestemmelserne i § 46 f, stk. 4, 5 og  

 6, finder tilsvarende anvendelse.
§ 46 h.
Bortfalder eller nedsættes udlejerens udgifter til  

 fællesantenneanlæg m.v., skal udlejeren med virkning fra  

 nedsættelsestidspunktet foretage en tilsvarende nedsættelse af lejerens  

 antennebidrag.
§ 46 i.
Bestemmelsen i § 46 c, stk. 1, 2. pkt., kan kun fraviges i  

 lejeaftaler, der vedrører lokaler, som udelukkende anvendes til andet end  

 beboelse.
Stk. 2. Bestemmelserne i § 46 c, stk. 1, 1. pkt., og stk. 2-6, og  

 i §§ 46 d-46 h kan ikke ved aftale fraviges til skade for lejeren.« 2. § 58, stk. 6, ophæves.
§ 2 I lov om midlertidig regulering af boligforholdene, jf. lovbekendtgørelse  

 nr. 251 af 9. april 1992, foretages følgende ændringer:
 1. I § 15, stk. 2, indsættes efter »lejerens«:  

 »antennebidrag i henhold til lejelovens kapitel VII A,».
 2. I § 23 indsættes som stk. 3:
» Stk. 3. Opsætning eller forbedring af antenneanlæg efter §  

 46 f i lov om leje og forhøjelse af antennebidrag som følge heraf betragtes  

 som en forbedring og forbedringsforhøjelse som nævnt i stk. 1.« 3. I § 25 a, stk. 2, indsættes som 2. pkt.:
»§ 23, stk. 3, finder tilsvarende anvendelse.« 4. I § 26, stk. 1, indsættes som 3. pkt.:
»§ 23, stk. 3, finder tilsvarende anvendelse.« § 3 I lov om boligbyggeri, jf. lovbekendtgørelse nr. 135 af 25. februar 1992,  

 foretages følgende ændringer:
 1. Efter § 7 indsættes:
» § 7 a.
Bestemmelserne i kapitel VII A i lov om leje om  

 udgifter til fællesantenner m.v. finder tilsvarende anvendelse.
Stk. 2. Den del af udgiften, der dækkes af udbetaling fra  

 Boligselskabernes Landsbyggefond i henhold til kapitel 5, medregnes ikke ved  

 beregning af boligtagernes bidrag til godtgørelse af udgiften.« 2. I § 65, stk. 1, indsættes efter »reglerne i«:  

 »§ 7 a, stk. 1,».
 3. I § 73 indføjes efter »Bestemmelserne i«:  

 »§ 7 a,».
§ 4 I lov om boliger for ældre og personer med handicap, jf.  

 lovbekendtgørelse nr. 362 af 6. juni 1990, som ændret ved lov nr. 376 af 6.  

 juni 1991, foretages følgende ændring:
 Efter § 18 indsættes:
» § 18 a.
Bestemmelserne i kapitel VII A i lov om leje om  

 udgifter til fællesantenner m.v. finder tilsvarende anvendelse.
Stk. 2. Den del af udgiften, der dækkes af udbetaling fra  

 Boligselskabernes Landsbyggefond i henhold til kapitel 5 i lov om  

 boligbyggeri, medregnes ikke ved beregning af boligtagerens bidrag til  

 godtgørelse af udgiften.« § 5 I lov om andelsboligforeninger og andre boligfællesskaber, jf.  

 lovbekendtgørelse nr. 361 af 25. juli 1985, som ændret ved § 4 i lov nr. 138  

 af 7. marts 1990, foretages følgende ændringer:
 1. Efter § 7 indsættes i kapitel II som nye paragraffer:
» § 7 a.
Er ejendommen forsynet med eget fællesantenneanlæg  

 til radio- og fjernsyns-modtagelse, eller har ejendommen programforsyning  

 udefra, f.eks. fra et eksternt fællesantenneanlæg, fra et såkaldt byanlæg  

 eller fra det offentlige telenet (hybridnet), kan følgende udgifter ikke  

 indeholdes i boligafgiften:
 1) Udgifter til passende forrentning og afskrivning m.v. vedrørende  

 fællesantenneanlæg samt oprettelses- og tilslutningsafgifter.
 2) Teleinspektionsgebyr.
 3) Løbende afgifter (ekskl. ophavsretlige afgifter).
 4) Tv-antenneforsikring.
 5) Internt tv.
 6) Copy-Dan-afgift.
 7) Kollektiv dekoder.
 8) Andre ophavsretlige afgifter.
 9) Udgifter til administration med et beløb, der svarer til 3 pct. af de  

 under nr. 1-8 nævnte udgifter, dog højst 60 kr. pr. bolig pr. år, jf. stk. 2.
 Stk. 2. Det i stk. 1, nr. 9, nævnte beløb reguleres en gang årligt  

 med satsreguleringsprocenten, jf. lov om en satsreguleringsprocent.
§ 7 b.
Udgifterne efter § 7 a fordeles mellem samtlige  

 boligandelshavere med lige store beløb.
Af boligafgiftsopkrævningen eller  

 -kvitteringen skal fremgå størrelsen af boligafgiften og antennebidraget.
I  

 ejendomme, hvor andelshaveren har individuelt valg af programudbud, skal den  

 enkelte andelshaver dog kun betale for de programmer, andelshaveren har  

 adgang til.
 Stk. 2. Den enkelte andelshaver skal kunne vælge, hvilke  

 programmer andelshaveren ønsker at være tilsluttet.
 2. Efter § 11 indsættes i kapitel III som ny paragraf:
»§ 11 a.
Bestemmelserne i §§ 7 a og b finder tilsvarende  

 anvendelse på de i dette kapitel nævnte boligaktieselskaber og  

 lignende.«» § 6 I lov nr. 376 af 6. juni 1991 om individuel boligstøtte, som ændret ved §  

 2 i lov nr. 935 af 27. december 1991, foretages følgende ændringer:
 I § 46 indsættes efter stk. 2 som nyt stykke:
»Stk. 3. Vedrører ændringen en nedsættelse af lejen, kan  

 omberegning ske på grundlag af oplysning herom fra udlejeren.  

 Kommunalbestyrelsen skal samtidig oplyse ansøgeren eller  

 boligstøttemodtageren om baggrunden for omberegningen.« § 7 Stk. 1. Loven træder i kraft 1. januar 1993.
 Stk. 2. §§ 46 e og 46 f, stk. 1-3, stk. 4, 1. og 3. pkt., og stk.  

 5-6, i lov om leje, som affattet ved denne lovs § 1, nr. 1, §§ 2-4, § 8, stk.  

 1-4 og 6, og § 9, stk. 1-4, træder dog i kraft dagen efter bekendtgørelsen i  

 Lovtidende.
§ 8 Stk. 1. § 46 c, stk. 2, i lov om leje, som affattet ved denne  

 lovs § 1, nr. 1, gælder for ejendomme med egne fællesantenneanlæg, som er  

 etableret eller forbedret dagen efter lovens bekendtgørelse i Lovtidende  

 eller senere, samt for ejendomme med programforsyning udefra, som er  

 etableret dagen efter lovens bekendtgørelse i Lovtidende eller senere.
 Stk. 2. § 46 c, stk. 2, i lov om leje, som affattet ved denne lovs  

 § 1, nr. 1, gælder endvidere for ejendomme med egne fællesantenneanlæg, der  

 er etableret tidligere end dagen efter lovens bekendtgørelse i Lovtidende,  

 dog således, at der på budgettet alene medtages udgifter som nævnt i nr. 2-9.
Stk. 3. § 46 c, stk. 2, i lov om leje, som affattet ved denne lovs  

 § 1, nr. 1, gælder endvidere for ejendomme med programforsyning udefra, som  

 er etableret tidligere end dagen efter lovens bekendtgørelse i Lovtidende,  

 dog således, at der indtil 1. januar 1998 på budgettet alene medtages  

 udgifter som nævnt i nr. 6-9 samt 50 pct. af udgifter til signalleverandøren  

 som nævnt i nr. 1-5. Såfremt programforsyning som anført i 1. pkt. forbedres,  

 vil der yderligere på budgettet skulle medtages udgiftsstigning som følge af  

 forbedringen.
Fra og med 1. januar 1998 medtages samtlige udgifter til  

 signalleverandøren efter nr. 1-5, og lejen nedsættes tilsvarende.
Stk. 4  

 finder tilsvarende anvendelse.
Stk. 4. Udlejeren skal med virkning fra 1. januar 1993 foretage en  

 nedsættelse af lejen for hver enkelt lejer svarende til de hidtil betalte  

 udgifter eller for ejendomme omfattet af stk. 3 det efter denne bestemmelse  

 beregnede beløb, som kan optages på antennebudgettet, bortset fra udgifter  

 til administration.
Udlejeren skal inden den 1. oktober 1992 give lejeren  

 specificerede oplysninger om størrelsen af lejenedsættelsen og skal samtidig  

 give kommunen meddelelse om størrelsen af lejen pr. 1. januar 1993 for de  

 enkelte lejere i ejendommen.
Udlejerens første opkrævning af antennebidrag  

 kan tidligst gennemføres med virkning fra 1. januar 1993. § 46 f, stk. 3-6,  

 og § 46 g, stk. 2, i lov om leje, som affattet ved denne lovs § 1, nr. 1,  

 finder tilsvarende anvendelse.
Stk. 5. § 46 d, stk. 2, i lov om leje, som affattet ved denne lovs  

 § 1, nr. 1, har virkning for egne fællesantenneanlæg og programforsyning  

 udefra, som etableres efter 1. januar 1993. For anlæg og programforsyning,  

 som er etableret inden 1. januar 1993, og som er indrettet til modtagelse af  

 betalingsprogrammer, skal ejeren af ejendommen hurtigst muligt, dog inden 1.  

 januar 1998, skabe mulighed for individuelt programudbud i ejendommen,  

 såfremt lejeren ønsker det.
Ved betalingsprogrammer forstås alle programmer,  

 hvis modtagelse og udsendelse i anlægget er betinget af udlejers betaling  

 herfor til programleverandøren.
 Stk. 6. Etablering af fællesantenneanlæg, jf. stk. 1-3 og stk. 5,  

 der etableres i forbindelse med opførelse af byggeri, hvortil der ydes  

 offentlig støtte efter lov om boligbyggeri eller lov om boliger for ældre og  

 personer med handicap, regnes fra tilsagnstidspunktet.
§ 9 Stk. 1. § 7 a i lov om andelsboligforeninger og andre  

 boligfællesskaber, som affattet ved denne lovs § 5, nr. 1, gælder for  

 ejendomme med egne fællesantenneanlæg, som er etableret eller forbedret dagen  

 efter lovens bekendtgørelse i Lovtidende eller senere, samt for ejendomme med  

 programforsyning udefra, som er etableret dagen efter lovens bekendtgørelse i  

 Lovtidende eller senere.
 Stk. 2. § 7 a i lov om andelsboligforeninger og andre  

 boligfællesskaber, som affattet ved denne lovs § 5, nr. 1, gælder endvidere  

 for ejendomme med egne fællesantenneanlæg, der er etableret tidligere end  

 dagen efter lovens bekendtgørelse i Lovtidende, dog således, at det alene er  

 udgifterne som nævnt i stk. 1, nr. 2-9, som ikke kan indeholdes i  

 boligafgiften.
Stk. 3. § 7 a i lov om andelsboligforeninger og andre  

 boligfællesskaber, som affattet ved denne lovs § 5, nr. 1, gælder endvidere  

 for ejendomme med programforsyning udefra, som er etableret tidligere end  

 dagen efter lovens bekendtgørelse i Lovtidende, dog således, at det indtil 1.  

 januar 1998 alene er udgifter som nævnt i stk. 1, nr. 6-9, og 50 pct. af  

 udgifter til signalleverandøren som nævnt i stk. 1, nr. 1-5, der ikke kan  

 indeholdes i boligafgiften.
Såfremt programforsyning som anført i 1. pkt.  

 forbedres, kan der heller ikke i boligafgiften indeholdes udgiftsstigning som  

 følge af forbedringen.
Fra og med 1. januar 1998 kan samtlige udgifter til  

 signalleverandøren efter stk. 1, nr. 1-5, ikke indeholdes i boligafgiften, og  

 denne nedsættes tilsvarende.
Stk. 4 finder tilsvarende anvendelse.
Stk. 4. Andelsboligforeningen skal med virkning fra 1. januar 1993  

 foretage en nedsættelse af boligafgiften for hver enkelt andelshaver svarende  

 til de hidtil betalte udgifter eller for ejendomme omfattet af § 9, stk. 3,  

 det efter denne bestemmelse beregnede beløb bortset fra udgifter til  

 administration.
Andelsboligforeningen skal inden den 1. oktober 1992 give  

 andelshaveren specificerede oplysninger om størrelsen af nedsættelsen af  

 boligafgiften og skal samtidig give kommunen meddelelse om størrelsen af  

 boligafgiften pr. 1. januar 1993 for de enkelte andelshavere i ejendommen.
Stk. 5. § 7 b, stk. 2, i lov om andelsboligforeninger og andre  

 boligfællesskaber, som affattet ved denne lovs § 5, nr. 1, har virkning for  

 egne fællesantenneanlæg og programforsyning udefra, som etableres efter 1.  

 januar 1998. For anlæg og programforsyning, som er etableret inden 1. januar  

 1993, og som er indrettet til modtagelse af betalingsprogrammer, skal  

 andelsboligforeningen hurtigst muligt, dog inden 1. januar 1998, skabe  

 mulighed for individuelt valg af programudbud i ejendommen, såfremt  

 andelshaveren ønsker det.
Ved betalingsprogrammer forstås alle programmer,  

 hvis modtagelse og udsendelse i anlægget er betinget af  

 andelsboligforeningens betaling herfor til programleverandøren.
§ 10 Forslag til revision af denne lov fremsættes for Folketinget i  

 folketingsåret 1993-94.
Oprindeligt fremsat forslag § 1 I lov om leje, jf. lovbekendtgørelse nr. 715 af 25. oktober 1991, som  

 ændret ved § 1 i lov nr. 931 af 27. december 1991 og § 2 i lov nr. 934 af 27.  

 december 1991, foretages følgende ændringer:
 1. Efter kapitel VII indsættes som nyt kapitel:
»Kapitel VII A Udgifter til fællesantenner m.v.
§ 46 c.
Er ejendommen forsynet med eget fællesantenneanlæg til  

 radio og fjernsynsmodtagelse eller har ejendommen programforsyning udefra,  

 f.eks. fra et eksternt fællesantenneanlæg, fra et såkaldt byanlæg eller fra  

 det offentlige telenet (hybridnet), kan udlejeren kræve sine udgifter til  

 etablering og drift heraf refunderet.
Udgifter som nævnt i stk. 2 kan ikke  

 indeholdes i lejen.
Stk. 2. Udlejeren skal udarbejde et budget, på grundlag af hvilket  

 lejerens betaling for udgifterne til fællesantenne m.v. (antennebidrag)  

 opkræves.
I budgettet kan udlejeren medtage følgende udgifter, som skal  

 specificeres:
 1) Udgifter til passende forrentning og afskrivning m.v. vedrørende  

 fællesantenneanlæg, samt oprettelses- og tilslutningsafgifter.
 2) Teleinspektionsgebyr.
 3) Løbende afgifter (excl. ophavsretslige afgifter).
 4) TV-antenneforsikring.
 5) Internt TV.
 6) Udgifter til administration med et beløb, der svarer til 3 pct. af  

 antennebidraget, dog højst 60 kr. pr. lejemål pr. år, jf. stk. 6.
7) COPY-DAN-afgift 8) Kollektiv dekoder.
 9) Andre ophavsretlige afgifter.
 Stk. 3. Lejerens bidrag til udgifter efter stk. 2, nr. 1-6, er  

 pligtig pengeydelse i lejeforholdet, jf. § 93, stk. 1, litra a.
 Stk.4. Lejeren eller dennes fuldmægtig skal på begæring gives  

 adgang til at gennemgå bilagene på ejendommen eller i vedkommende byområde.
 Stk. 5. Boligministeren kan fastsætte regler om udlejerens  

 opkrævning af bidrag til fællesantenneanlægget m.v.
 Stk. 6. Det i stk. 2, nr. 6, nævnte beløb reguleres en gang årligt  

 med satsreguleringsprocenten, jf. lov om en satsreguleringsprocent.
§ 46 d.
Udgifterne efter § 46c, stk. 2, fordeles på samtlige  

 lejemål i ejendommen med lige store beløb.
Af huslejeopkrævningen eller  

 -kvitteringen skal fremgå størrelsen af lejen og antennebidraget.
I ejendomme  

 hvor lejeren har individuelt valg af programudbud, skal den enkelte lejer dog  

 kun betale for de programmer, han har adgang til.
 Stk. 2. Den enkelte lejer skal kunne vælge, hvilke programmer  

 lejeren ønsker at være tilsluttet.
§ 46 e.
Udlejeren kan ikke, forinden beboerrepræsentanterne i en  

 periode på 3 uger har haft adgang til at ytre sig, iværksætte  

 foranstaltninger som nævnt i § 46 f, der vil medføre forhøjelse af  

 antennebidraget for beboelseslejemålene.
§ 46 f.
Opsætter eller forbedrer udlejeren under iagttagelse af §  

 46 e eller under iagttagelse af §§ 23-26 i lov om midlertidig regulering af  

 boligforholdene eget fællesantenneanlæg for sædvanlig radio- og  

 fjernsynsmodtagelse i ejendommen, som opfylder de forskrifter, der er fastsat  

 af kommunikationsministeren, eller etablerer eller forbedrer udlejeren  

 tilslutning til programforsyning udefra, kan udlejeren forlange, at lejeren  

 over 10 år godtgør udlejeren de udgifter, der med rimelighed er forbundet  

 hermed, herunder udgifter til passende forrentning og afskrivning  

 (henlæggelse til fornyelse) og eventuelt administrationsbidrag til et  

 realkreditinstitut.
Lejeren kan dog kræve at betale beløbet kontant.
Har  

 lejerne opsat et sådant fællesantenneanlæg, kan udlejeren dog kun kræve  

 betaling af lejerne efter 1. pkt., såfremt udlejeren overtager anlægget.  

 Udlejeren kan ved udskiftning af et eksisterende anlæg kun forlange  

 godtgørelse efter 1. pkt. for den del af udgiften til det nye anlæg, som  

 udgør en forbedring i forhold til det eksisterende anlæg.
 Stk. 2. Den del af udgiften, der dækkes af udbetaling fra  

 Grundejernes Investeringsfond i henhold til § 63 e, eller i henhold til § 22  

 b i lov om midlertidig regulering af boligforholdene, medregnes ikke ved  

 beregningen af antennebidrag efter stk. 1.
 Stk. 3. Udlejerens krav efter stk. 1 kan gennemføres med 3  

 måneders varsel, og kan tidligst få virkning fra det tidspunkt, hvor  

 opsætningen eller forbedringen af fællesantenneanlægget eller tilslutningen  

 til programforsyning udefra er fuldført.
 Stk. 4. Krav efter stk. 1 skal fremsættes skriftligt og indeholde  

 en beregning af, hvorledes det er fremkommet, samt oplysning om lejerens  

 adgang til at gøre indsigelse, jf. stk. 5. Med kravet skal følge det senest  

 udarbejdede budget, jf. § 46c, stk.2. Indeholder kravet ikke disse  

 oplysninger, er det ugyldigt.
 Stk. 5. Vil lejeren ikke godkende kravet, skal han fremsætte  

 skriftlig indsigelse senest 6 uger efter, at kravet er kommet frem til ham.  

 Udlejeren skal da anlægge sag ved boligretten senest 6 uger efter  

 lejerfristens udløb, hvis han ønsker at fastholde kravet efter stk. 1.
 Stk. 6. I ejendomme med beboerrepræsentation skal  

 beboerrepræsentanterne senest samtidig med varslingen overfor lejerne have  

 tilsendt kopi af de bilag, der ligger til grund for forhøjelsen, og  

 beboerrepræsentanterne kan på vegne af lejerne gøre indsigelse efter stk. 5.
§ 46 g.
Udlejeren kan forlange nye eller forøgede udgifter til  

 drift, jf. § 46 c, stk. 2, nr. 2-9, udlignet gennem en forhøjelse af lejerens  

 antennebidrag.
Stk. 2. Forhøjelse af bidrag i henhold til stk. 1 kan gennemføres  

 med 3 måneders varsel.
Forhøjelsen kan dog kræves med virkning fra det  

 tidspunkt, udgiften er pålagt udlejeren, hvis kravet om forhøjelse fremsættes  

 senest 5 måneder efter dette tidspunkt.
Bestemmelserne i § 46 f, stk. 4, 5 og  

 6 finder tilsvarende anvendelse.
§ 46 h.
Bortfalder eller nedsættes udlejerens udgifter til  

 fællesantenneanlæg mv., skal udlejeren med virkning fra  

 nedsættelsestidspunktet foretage en tilsvarende nedsættelse af lejerens  

 antennebidrag.
§ 46 i.
Bestemmelsen i § 46 c, stk. 1, 2. pkt., kan kun fraviges i  

 lejeaftaler, der vedrører lokaler, som udelukkende anvendes til andet end  

 beboelse.
Stk. 2. Bestemmelserne i § 46 c, stk. 1, 1. pkt. og stk. 2-6, og i  

 §§ 46 d-46 h kan ikke ved aftale fraviges til skade for lejeren.« 2. § 58, stk. 6 ophæves.
§ 2 I lov om midlertidig regulering af boligforholdene, jf. lovbekendtgørelse  

 nr. 714 af 25. oktober 1991, som ændret ved § 2 i lov nr. 931 af 27. december  

 1991, foretages følgende ændringer:
1. I § 15, stk. 2, indsættes efter »lejerens«:  

 »antennebidrag i henhold til lejelovens kap.
VII A,» 2. I § 23 indsættes som stk. 3:
» Stk. 3. Opsætning eller forbedring af antenneanlæg efter §  

 46 f i lov om leje, og forhøjelse af antennebidrag som følge heraf, betragtes  

 som en forbedring og forbedringsforhøjelse som nævnt i stk. 1.« 3. I § 25 a, stk. 2, indsættes som 2. pkt.:
 »§ 23, stk. 3, finder tilsvarende anvendelse.«.
 4. I § 26, stk. 1, indsættes som 3. pkt.:
 »§ 23, stk. 3, finder tilsvarende anvendelse.«.
§ 3 I lov om boligbyggeri, jf. lovbekendtgørelse nr. 643 af 10. september  

 1991, som ændret ved lov nr. 930 af 27. december 1991, foretages følgende  

 ændringer:
 1. Efter § 7 indsættes:
» § 7 a.
Bestemmelserne i kapitel VII A i lov om leje om  

 udgifter til fællesantenner m.v. finder tilsvarende anvendelse.
 Stk. 2. Den del af udgiften, der dækkes af udbetaling fra  

 Boligselskabernes Landsbyggefond i henhold til kapitel 5, medregnes ikke ved  

 beregning af boligtagernes bidrag til godtgørelse af udgiften.«.
 2. I § 65, stk. 1, indsættes efter »reglerne i«:  

 »§ 7 a, stk. 1«.
 3. I § 73 indføjes efter »Bestemmelserne i«:  

 »§ 7 a«.
§ 4 I lov om boliger for ældre og personer med handicap, jf. lovbekendtgørelse  

 nr. 362 af 6. juni 1990, som ændret ved lov nr. 376 af 6. juni 1991,  

 foretages følgende ændringer:
 1. Efter § 18 indsættes:
» § 18 a.
Bestemmelserne i kapitel VII A i lov om leje om  

 udgifter til fællesantenner m.v. finder tilsvarende anvendelse.
 Stk. 2. Den del af udgiften, der dækkes af udbetaling fra  

 Boligselskabernes Landsbyggefond i henhold til kapitel 5 i lov om  

 boligbyggeri, medregnes ikke ved beregning af boligtagerens bidrag til  

 godtgørelse af udgiften.«.
§ 5 I lov om andelsboligforeninger og andre bofællesskaber, jf.  

 lovbekendtgørelse nr. 361 af 25. juli 1985, som ændret ved § 4 i lov nr. 138  

 af 7. marts 1990, foretages følgende ændringer:
 1. Efter § 7 indsættes i kapitel II:
» § 7 a.
Er ejendommen forsynet med eget fællesantenneanlæg  

 til radio og fjernsyns-modtagelse eller har ejendommen programforsyning  

 udefra, f.eks. fra et eksternt fællesantenneanlæg, fra et såkaldt byanlæg  

 eller fra det offentlige telenet (hybridnet), kan andelsboligforeningen kræve  

 sine udgifter til etablering og drift heraf refunderet.
Udgifter som nævnt i  

 stk. 2 kan ikke indeholdes i boligafgiften.
Stk. 2. Andelsboligforeningen skal udarbejde et budget, på  

 grundlag af hvilket andelshavernes betaling for udgifterne til fællesantenne  

 m.v. (antennebidrag) opkræves.
I budgettet kan andelsboligforeningen medtage  

 følgende udgifter, som skal specificeres:
 1) Udgifter til passende forrentning og afskrivning m.v. vedrørende  

 fællesantenneanlæg, samt oprettelses- og tilslutningsafgifter.
 2) Teleinspektionsgebyr.
 3) Løbende afgifter (excl. ophavsretslige afgifter).
 4) TV-antenneforsikring.
 5) Internt TV.
 6) Udgifter til administration med et beløb, der svarer til 3 pct. af  

 antennebidraget, dog højst 60 kr. pr. lejemål pr. år, jf. stk. 6.
 7) COPY-DAN-afgift.
 8) Kollektiv dekoder.
 9) Andre ophavsretlige afgifter.
 Stk. 3. Andelshaverne er pligtig at betale udgifterne efter stk.  

 2, nr. 1-6 på samme måde som boligafgiften.
 Stk. 4. Andelshaveren eller dennes fuldmægtig skal på begæring  

 gives adgang til at gennemgå bilagene på ejendommen eller i vedkommende  

 byområde.
 Stk. 5. Boligministeren kan fastsætte regler om  

 andelsboligforeningens opkrævning af bidrag til fællesantenneanlægget m.v.
 Stk. 6. Det i stk. 2, nr. 6, nævnte beløb reguleres en gang årligt  

 med satsreguleringsprocenten, jf. lov om en satsreguleringsprocent.
§ 7 b.
Udgifterne efter § 7a, stk. 2, fordeles mellem  

 andelshaverne på grundlag af samtlige andele med lige store beløb.
Af  

 boligafgiftsopkrævningen eller - kvitteringen skal fremgå størrelsen af  

 boligafgiften og antennebidraget.
I ejendomme hvor andelshaveren har  

 individuelt valg af programudbud, skal den enkelte andelshaver dog kun betale  

 for de programmer, andelshaveren har adgang til.
 Stk. 2. Den enkelte andelshaver skal kunne vælge, hvilke  

 programmer andelshaveren ønsker at være tilsluttet.
§ 7 c.
Opsætter eller forbedrer andelsboligforeningen eget  

 fællesantenneanlæg for sædvanlig radio- og fjernsynsmodtagelse i ejendommen,  

 som opfylder de forskrifter, der er fastsat af kommunikationsministeren,  

 eller etablerer eller forbedrer foreningen tilslutning til programforsyning  

 udefra, kan foreningen forlange, at andelshaverne over en af foreningen  

 fastsat periode godtgør denne de udgifter, der med rimelighed er forbundet  

 hermed, herunder udgifter til passende forrentning og afskrivning  

 (henlæggelse til fornyelse) og eventuelt administrationsbidrag til et  

 realkreditinstitut.
Andelshaverne kan dog kræve at betale beløbet kontant.  

 Har de enkelte andelshavere opsat et fællesantenneanlæg, kan  

 andelsboligforeningen dog kun kræve betaling af andelshaverne efter l. pkt.,  

 såfremt foreningen overtager anlægget.
 Stk. 2. Andelsboligforeningens krav efter stk. 1 kan gennemføres  

 med 3 måneders varsel og kan tidligst få virkning fra det tidspunkt, hvor  

 opsætningen eller forbedringen af fællesantenneanlægget eller tilslutning til  

 programforsyning udefra er fuldført.
 Stk. 3. Krav efter stk. 1 skal fremsættes skriftligt og indeholde  

 en beregning af, hvorledes det er fremkommet, samt oplysning om  

 andelshavernes adgang til at gøre indsigelse, jf. stk. 4. Med kravet skal  

 følge det senest udarbejdede budget, jf. § 7a, stk. 2. Indeholder kravet ikke  

 disse oplysninger, er det ugyldigt.
 Stk. 4. Vil andelshaveren ikke godkende kravet, skal han fremsætte  

 skriftlig indsigelse senest 6 uger efter, at kravet er kommet frem til ham.  

 Andelsboligforeningen skal da anlægge sag ved domstolene senest 6 uger efter  

 udløbet af den i 1. punktum nævnte frist, hvis foreningen ønsker at fastholde  

 kravet efter stk. 1.
§ 7 d.
Andelsboligforeningen kan forlange nye eller forøgede  

 udgifter til drift, jf. § 7 a, stk. 2, nr. 2-9, udlignet gennem en forhøjelse  

 af andelshavernes antennebidrag.
Stk. 2. Forhøjelse af bidrag i henhold til stk. 1 kan gennemføres  

 med 3 måneders varsel.
Forhøjelsen kan dog kræves med virkning fra det  

 tidspunkt, udgiften er pålagt foreningen, hvis kravet om forhøjelse  

 fremsættes senest 5 måneder efter dette tidspunkt.
Bestemmelserne i § 7c,  

 stk. 3 og 4, finder tilsvarende anvendelse.
§ 7 e.
Bortfalder eller nedsættes andelsboligforeningens udgifter  

 til fællesantenneanlæg mv., skal foreningen med virkning fra  

 nedsættelsestidpunktet foretage en tilsvarende nedsættelse af andelshavernes  

 antennebidrag.
§ 7 f.
Bestemmelserne i §§ 7 a-e finder tilsvarende anvendelse på  

 de i kapitel III nævnte boligaktieselskaber o.lign.« § 6 I lov nr. 376 af 6. juni 1991 om individuel boligstøtte, foretages  

 følgende ændringer:
 I § 46 indsættes efter stk. 2 som nyt stykke:
 »Stk. 3. Vedrører ændringen en nedsættelse af lejen, kan  

 omberegning ske på grundlag af oplysning herom fra udlejeren.  

 Kommunalbestyrelsen skal samtidig oplyse ansøgeren eller  

 boligstøttemodtageren om baggrunden for omberegningen.«.
§ 7 Stk. 1. Loven træder i kraft 1. januar 1993.
 Stk. 2. §§ 46 e og 46 f, stk. 1-3, stk. 4, 1. og 3. pkt. og stk.  

 5-6, i lov om leje, som affattet ved denne lovs § 1, nr. 1, §§ 2-4, § 8, stk.  

 1-4 og 6, og § 9, stk. 1-4, træder dog i kraft dagen efter bekendtgørelsen i  

 Lovtidende.
§ 8 Stk. 1. § 46 c, stk. 2, i lov om leje, som affattet ved denne lovs  

 § 1, nr. 1, gælder for ejendomme med egne fællesantenneanlæg, som er  

 etableret eller forbedret dagen efter lovens bekendtgørelse i Lovtidende  

 eller senere, samt for ejendomme med programforsyning udefra, som er  

 etableret dagen efter lovens bekendtgørelse i Lovtidende eller senere.
 Stk. 2. § 46 c, stk. 2, i lov om leje, som affattet ved denne lovs  

 § 1, nr. 1, gælder endvidere for ejendomme med egne fællesantenneanlæg, der  

 er etableret tidligere end dagen efter lovens bekendtgørelse i Lovtidende,  

 dog således at der på budgettet alene medtages udgifter som nævnt i nr. 2-9.
Stk. 3. § 46 c, stk. 2, i lov om leje, som affattet ved denne lovs  

 § 1, nr. 1, gælder endvidere for ejendomme med programforsyning udefra, som  

 er etableret tidligere end dagen efter lovens bekendtgørelse i Lovtidende,  

 dog således, at der indtil 1. januar 1998 på budgettet alene medtages  

 udgifter som nævnt i nr. 6-9, samt 50 pct. af udgifter til signalleverandøren  

 som nævnt i nr. 1-5. Såfremt programforsyning som anført i 1. pkt. forbedres,  

 vil der yderligere på budgettet skulle medtages udgiftsstigning som følge af  

 forbedringen.
Fra og med 1. januar 1998 medtages samtlige udgifter til  

 signalleverandøren efter nr. 1-5, og lejen nedsættes tilsvarende.
Stk. 4  

 finder tilsvarende anvendelse.
Stk. 4. Udlejeren skal med virkning fra 1. januar 1993 foretage en  

 nedsættelse af lejen for hver enkelt lejer svarende til de hidtil betalte  

 udgifter eller for ejendomme omfattet af stk. 3, det efter denne bestemmelse  

 beregnede beløb, som kan optages på antennebudgettet, bortset fra udgifter  

 til administration.
Udlejeren skal inden den 1. oktober 1992 give lejeren  

 specificerede oplysninger om størrelsen af lejenedsættelsen, og skal samtidig  

 give kommunen meddelelse om størrelsen af lejen pr. 1. januar 1993 for de  

 enkelte lejere i ejendommen.
Udlejerens første opkrævning af antennebidrag  

 kan tidligst gennemføres med virkning fra 1. januar 1993. § 46 f, stk. 3-6,  

 og § 46 g, stk. 2, i lov om leje, som affattet ved denne lovs § 1, nr. 1,  

 finder tilsvarende anvendelse.
Stk. 5. § 46 d, stk. 2, i lov om leje, som affattet ved denne lovs  

 § 1, nr. 1, har virkning for egne fællesantenneanlæg og programforsyning  

 udefra, som etableres efter 1. januar 1993. For anlæg og programforsyning,  

 som er etableret inden 1. januar 1993, og som er indrettet til modtagelse af  

 betalingsprogrammer, skal ejeren af ejendommen hurtigst muligt, dog inden 1.  

 januar 1998 skabe mulighed for individuelt programudbud i ejendommen, såfremt  

 lejeren ønsker det.
Ved betalingsprogrammer forstås alle programmer, hvis  

 modtagelse og udsendelse i anlægget er betinget af udlejers betaling herfor  

 til programleverandøren.
 Stk. 6. Etablering af fællesantenneanlæg, jf. stk. 1-3, og stk. 5,  

 der etableres i forbindelse med opførelse af byggeri, hvortil der ydes  

 offentlig støtte efter lov om boligbyggeri eller lov om boliger for ældre og  

 personer med handicap, regnes fra tilsagnstidspunktet.
§ 9 Stk. 1. § 7 a, stk. 2, i lov om andelsboligforeninger og andre  

 bofællesskaber, som affattet ved denne lovs § 5, nr. 1, gælder for ejendomme  

 med egne fællesantenneanlæg, som er etableret eller forbedret dagen efter  

 lovens bekendtgørelse i Lovtidende eller senere, samt for ejendomme med  

 programforsyning udefra, som er etableret dagen efter lovens bekendtgørelse i  

 Lovtidende eller senere.
 Stk. 2. § 7 a, stk. 2, i lov om andelsboligforeninger og andre  

 bofællesskaber, som affattet ved denne lovs § 5, nr. 1, gælder endvidere for  

 ejendomme med egne fællesantenneanlæg, der er etableret tidligere end dagen  

 efter lovens bekendtgørelse i Lovtidende, dog således at der på budgettet  

 alene medtages udgifter som nævnt i nr. 2-9.
Stk. 3. § 7 a, stk. 2, i lov om andelsboligforeninger og andre  

 bofællesskaber, som affattet ved denne lovs § 5, nr. 1, gælder endvidere for  

 ejendomme med programforsyning udefra, som er etableret tidligere end dagen  

 efter lovens bekendtgørelse i Lovtidende, dog således, at der indtil 1.  

 januar 1998 på budgettet alene medtages udgifter som nævnt i nr. 6-9 samt 50  

 pct. af udgifter til signalleverandøren som nævnt i nr. 1-5. Såfremt  

 programforsyning som anført i 1. pkt. forbedres, vil der yderligere på  

 budgettet skulle medtages udgiftsstigning som følge af forbedringen.
Fra og  

 med 1. januar 1998 medtages samtlige udgifter til signalleverandøren efter  

 nr. 1-5, og boligafgiften nedsættes tilsvarende.
Stk. 4 finder tilsvarende  

 anvendelse.
Stk. 4. Andelsboligforeningen skal med virkning fra 1. januar 1993  

 foretage en nedsættelse af boligafgiften for hver enkelt andelshaver svarende  

 til de hidtil betalte udgifter, eller for ejendomme omfattet af § 8, stk. 3,  

 det efter denne bestemmelse beregnede beløb, som kan optages på budgettet,  

 bortset fra udgifter til administration.
Andelsboligforeningen skal inden den  

 1. oktober 1992 give andelshaveren specificerede oplysninger om størrelsen af  

 nedsættelsen af boligafgiften, og skal samtidig give kommunen meddelelse om  

 størrelsen af boligafgiften pr. 1. januar 1993 for de enkelte andelshavere i  

 ejendommen.
Foreningens første opkrævning af antennebidrag kan tidligst  

 gennemføres med virkning fra 1. januar 1993. § 7 c, stk. 2-4, og § 7 d, stk.  

 2, som affattet ved denne lovs § 5 nr. 1, finder tilsvarende anvendelse.
Stk. 5. § 7 b, stk. 2, i lov om andelsboligforeninger og andre  

 boligfællesskaber som affattet ved denne lovs § 5, nr. 1, har virkning for  

 egne fællesantenneanlæg og programforsyning udefra, som etableres efter 1.  

 januar 1993. For anlæg og programforsyning, som er etableret inden 1. januar  

 1993, og som er indrettet til modtagelse af betalingsprogrammer, skal  

 andelsboligforeningen hurtigst muligt, dog inden 1. januar 1998 skabe  

 mulighed for individuelt valg af programudbud i ejendommen, såfremt  

 andelshaveren ønsker det.
Ved betalingsprogrammer forstås alle programmer,  

 hvis modtagelse og udsendelse i anlægget er betinget af  

 andelsboligforeningens betaling herfor til programleverandøren.
§ 10 Forslag til revision af denne lov fremsættes for Folketinget i  

 folketingsåret 1993-94.
Bemærkninger til lovforslaget Almindelige bemærkninger Af aftalen mellem Socialdemokratiet, Det Konservative Folkeparti, Venstre,  

 Centrumdemokraterne, Det Radikale Venstre samt Kristeligt Folkeparti af 5.  

 december 1991 fremgår for Boligministeriets område bl.a., at aftaleparterne  

 er enige om, at drifts- og fremtidige anlægsudgifter til fællesantenner ikke  

 må indregnes i huslejen (boligafgiften).
Endvidere er det hensigten med lovforslaget at synliggøre udgifterne til  

 fællesantenner m.v. for beboerne, idet disse udgifter ikke udgør en del af  

 det egentlige boligforbrug.
Udgifterne til fællesantenner vil på denne måde  

 blive ligestillet med f.eks. udgifter til TV-licens, telefon, etc., der  

 heller ikke kan indgå i lejebetalingen (boligafgiften).
Med lovforslaget fjernes udgifter til fællesantenner og programforsyning  

 fra boligudgiften, for de private udlejede boliger, de almennyttige boliger,  

 ungdomsboligerne, ældreboligerne, de private andelsboliger,  

 boligaktieselskaberne og boliganpartsselskaberne.
Samtidig indføres pligt for  

 udlejer (andelsboligforeningen) til at udarbejde et budget, på grundlag af  

 hvilket udlejer (andelsboligforeningen) fremover kan kræve udgifterne til  

 etablering og drift af ejendommens fællesantenneanlæg m.v. refunderet.
 Udskillelsen af udgifterne til fællesantenner får efter lovforslaget den  

 betydning, at der ikke fremover vil kunne ydes boligstøtte til den del af  

 huslejen (boligafgiften), der vedrører fællesantenner og programforsyning  

 udefra, fx. fra hybridnet.
Udskillelsen af fællesantenneudgifterne omfatter i princippet samtlige  

 driftsudgifter, der knytter sig til lejlighedens forsyning med TV- og  

 radioprogrammer, jf. dog bemærkningerne til de enkelte bestemmelser.
Af  

 praktiske, administrative grunde er det foreslået, at anlægsudgifter m.v. for  

 egne fællesantenneanlæg kun skal udsondres for anlæg, der etableres eller  

 moderniseres efter lovens bekendtgørelse i Lovtidende.
 For anlæg med programforsyning udefra etableret før lovens bekendtgørelse  

 i Lovtidende, foreslås, at der i en overgangsperiode på budgettet medtages  

 gennemsnitlige driftsomkostninger svarende til 50 pct. af udgifter til  

 signalleverandøren excl. ophavsretlige afgifter.
For det almennyttige byggeri er der med virkning fra 1992 indført særlige  

 regler om huslejefastsættelsen.
Herefter er den årlige stigningstakt i de  

 driftsudgifter, som den enkelte afdeling har en ikke uvæsentlig indflydelse  

 på, blevet begrænset til 2 pct.
De antenneudgifter bortset fra  

 anlægsudgifter, der er omfattet af denne 2 pct. begrænsning, er udgifter til  

 henlæggelse til fornyelse, administrationsbidrag, oprettelses- og  

 tilslutningsafgifter, teleinspektionsgebyr, løbende afgifter, eventuelt  

 TV-antenneforsikring og internt TV.
Når disse udgifter ifølge lovforslaget  

 trækkes ud af huslejen, vil de ikke længere være omfattet af bekendtgørelsen.
For private andelsboligforeninger - såvel støttede som ikke støttede - har  

 udgangspunktet været i størst muligt omfang at lade reglerne for lejeboliger  

 finde tilsvarende anvendelse.
Det er dog fundet hensigtsmæssigt at overlade  

 det til andelsboligforeningen at bestemme længden af den periode, som  

 udgifterne på et af andelsboligforeningen opsat eller forbedret  

 fællesantenneanlæg skal godtgøres over.
 Dertil kommer, at andelsboligforeningen ikke har mulighed for at indbringe  

 eventuelle tvister for huslejenævnet eller boligretten, men må indbringe  

 sagen for domstolene.
 For boliger i boligaktieselskaber og boliganpartsselskaber finder reglerne  

 for andelsboliger efter forslaget tilsvarende anvendelse.
 Det er hensigten, at der i løbet af efteråret 1992 skal iværksættes en  

 informationskampagne over for udlejerne.
Økonomiske og administrative bemærkninger Forslaget vil medføre en reduktion af boligstøtten for de husstande, der i  

 dag over huslejen betaler den løbende drift i forbindelse med  

 TV-programforsyning.
Udgifterne til programforsyning mv. varierer meget betydeligt, afhængigt  

 af den valgte tekniske løsning.
I betænkning fra udvalget om et ændret  

 huslejebegreb i relation til udbetaling af individuel boligstøtte  

 (Boligministeriet, april 1991) skønnedes det således, at de årlige udgifter  

 varierer fra 0 kr. over et gennemsnit på 1.000 kr. pr. lejlighed til 2.000  

 kr. pr. lejlighed (1991-priser). Det bemærkes, at dette skøn er behæftet med  

 en meget betydelig usikkerhed.
For den gennemsnitlige modtager af individuel boligstøtte skønnes  

 forslaget at medføre en reduktion af den årlige støtte i størrelsesordenen  

 300 kr. i 1993. En række støttemodtagere vil ikke opleve nogen reduktion af  

 boligstøtten, idet der ikke i dag indgår løbende driftsudgifter til  

 programforsyning m.v. i huslejen.
Det maximale støttetab vil forekomme for  

 boligydelsesmodtagere i lejligheder med fællesantenneudgifter på 2.000 kr.  

 Den årlige reduktion af boligydelsen kan her maximalt udgøre omkring 900 kr.  

 i 1993.
 Ved fuldt gennemslag i 1998 vil der kunne blive tale om et yderligere tab  

 af tilsvarende størrelse, hvis ejendommen stadig har lige store  

 fællesantenneudgifter, og hvis beboerne fortsat vælger at være tilsluttet  

 anlægget.
De samlede offentlige besparelser til individuel boligstøtte skønnes  

 ifølge nedenstående oversigt at blive 140 mio. kr. i 1993. Heraf vedrører 100  

 mio. kr. boligydelse, mens 40 mio. kr. vedrører boligsikring.
Kommunernes  

 andel af den samlede besparelse skønnes til 48 mio. kr.
Den samlede besparelse til individuel boligstøtte skønnes ligeledes til  

 140 mio. kr. i hvert af årene 1994 til 1997. Ved fuldt gennemslag fra 1998  

 skønnes den samlede besparelse til 280 mio. kr.
De anførte skøn er behæftet  

 med betydelig usikkerhed.
Samtidig med dette forslag fremsætter socialministeren forslag om, at  

 udgifter til fællesantenneanlæg mv. fra 1. januar 1993 ikke mere skal kunne  

 medregnes i boligtillægget ved udmåling af kontanthjælp efter bistandslovens  

 § 37 i de tilfælde, hvor modtageren har mulighed for at fravælge  

 antenneudgiften.
For kontanthjælpsmodtagere, hvor fællesantenneudgiften er  

 indeholdt i huslejen, findes fravalgsmuligheden på nuværende tidspunkt kun i  

 begrænset omfang.
Hvis fravalgsmuligheden ikke findes, vil reduktionen i  

 boligstøtte normalt medføre en tilsvarende merudgift til kontanthjælp.  

 Merudgifterne til kontanthjælp som følge af reduktion af boligstøtten skønnes  

 til 13 mio. kr. i 1993. I de følgende år vil denne merudgift gradvist blive  

 vendt til en besparelse i takt med en stigende adgang til at fravælge  

 fællesantenneudgiften.
Ved fuldt gennemslag fra 1998 skønnes den samlede  

 besparelse til boligtillægget til kontanthjælpsmodtagere med betydelig  

 usikkerhed til 30 mio. kr.
I forhold til de gældende regler indebærer forslaget for udlejerne og de  

 private andelsboligforeninger, at der skal udarbejdes et særligt  

 antennebudget.
Såvel i forbindelse med indkøringen af nye administrative  

 systemer som i forbindelse med den løbende drift må dette antages at medføre  

 en administrativ merbelastning for udlejerne og de private  

 andelsboligforeninger.
Det er derfor foreslået, at udlejerne og de private  

 andelboligforeninger kompenseres herfor ved, at de over antenneregnskabet kan  

 opkræve et årligt administrationsbidrag.
 Udsondringen af fællesantenneudgifter m.v. vil ikke medføre ændringer af  

 den kommunale støttesagsbehandling, idet kommunerne som hidtil kan lægge  

 lejekontrakten og -kvitteringen (andelsbeviset og dokumentation for  

 boligafgiften) til grund ved beregningen af den individuelle boligstøtte.
Pligten til at udskille antenneudgifter af huslejen foreslås gennemført  

 med virkning fra 1. januar 1993, dvs. i forbindelse med de reguleringer af  

 den individuelle boligstøtte, der normalt finder sted ved årsskiftet.
I denne  

 forbindelse skal den nye husleje (boligafgift) excl. fællesantenneudgifter  

 indberettes til kommunen for alle boligstøttemodtagere.
For ejendomme med eget fællesantenneanlæg etableret før forslagets  

 fremsættelse, som alene modtager gratis programmer, f.eks.
DR og TV2, og som  

 ikke har udgifter som nævnt i § 46 c, stk. 2, i forslaget, har forslaget  

 ingen konsekvenser, og lejen (boligafgiften) skal ikke nedsættes.
Bemærkninger til de enkelte bestemmelser Til § 1 Til nr. 1.
 Til § 46 c, stk. 1.
 Det foreslås, at udlejer kan kræve sine udgifter til etablering og drift  

 af fællesantenneanlæg og programforsyning udefra dækket gennem et særskilt  

 budget.
Udgiften kan ikke indeholdes i lejen.
Dette led i bestemmelsen er centralt  

 i relation til hovedsigtet med lovforslaget - nemlig at antenneudgifterne  

 fjernes fra selve huslejen, således at der ikke kan opnås boligstøtte til  

 disse udgifter.
 Til § 46 c, stk. 2.
 Bestemmelsen pålægger udlejer at udarbejde et budget over udgifterne til  

 etablering og drift af ejendommens antenneanlæg.
De løbende udgifter, der kan optages på antennebudgettet, skal som ved  

 beregningen af den omkostningsbestemte leje være den faktiske udgift på  

 årsbasis, således som den kendes på budgetteringstidspunktet.
En forventning  

 om senere udgiftsstigning giver ikke adgang til forhøjelse af den faktiske  

 udgift, men der er ikke lovmæssige begrænsninger for udlejerens adgang til på  

 et senere tidspunkt på ny at kræve antennebidraget forhøjet som følge af  

 faktisk øgede udgifter.
Det skønnes således mest hensigtsmæssigt ikke at  

 fastsætte regler om, at forhøjelse af antennebidrag kun kan finde sted fx. en  

 gang årligt, da mulighederne for etablering og udvikling af nye eller ændrede  

 antenne- og programløsninger i den enkelte ejendom bør være fleksible.
 Udlejeren skal ikke foretage efterregulering over for lejerne, når året er  

 gået, idet udlejeren må regulere eventuelle ændringer i driftsudgifterne over  

 budgettet.
 Videre tager bestemmelsen i § 46c, stk. 2, sigte på at afgrænse, hvilke  

 udgiftskomponenter udlejer kan medtage i budgettet.
 Efter lovforslaget kan udlejer medtage følgende udgifter:
Anlægsudgifter for nye anlæg og forbedring af eksisterende, dvs.  

 forrentning og afdrag baseret på anlægsudgifterne eller forbedringsudgifterne  

 incl. finansieringsudgifter.
På baggrund af finanslovsaftalen skal  

 anlægsudgifter efter lovforslaget for så vidt angår egne fællesantenneanlæg  

 etableret før lovens bekendtgørelse i Lovtidende ikke indgå i budgettet.
For  

 denne kategori af ejendomme skal anlægsudgifterne fortsat være indeholdt i  

 lejen.
Såfremt flere ejendomme i fællesskab anskaffer en parabolantenne, er  

 der stadig tale om et eget anlæg i relation til disse bestemmelser.
For ejendomme med programforsyning udefra etableret før lovens  

 bekendtgørelse i Lovtidende foreslås i en overgangsperiode, at der på  

 budgettet medtages 50 pct. af de faktiske betalinger til signalleverandøren  

 (excl. de ophavsretlige udgifter) svarende til de gennemsnitlige  

 driftsomkostninger.
Dermed resterer et beløb svarende til anlægsudgifterne i  

 lejen.
Baggrunden for denne særordning er, at det for mange udlejere er  

 umuligt at udskille anlægsdelen fra driftsudgifterne, fordi beløbene på  

 opkrævningen fra signalleverandøren ikke altid specificeres.
Det er alene de  

 udgifter, der betales til en ekstern leverandør, der skal opdeles på denne  

 måde.
Er der i ejendommen et internt fordelingsanlæg, hvortil der betales via  

 lejen til dækning af etableringsudgifter afholdt af udlejer, forbliver  

 sådanne anlægsudgifter i lejen.
 For så vidt angår nye ejendomme, der er født med fællesantenneanlæg, og  

 som tages i brug efter lovforslagets fremsættelse - for støttet byggeri dog  

 hvortil der gives tilsagn efter lovforslagets fremsættelse - påhviler det  

 udlejer at udskille den del af anlægsudgifterne, som vedrører  

 fællesantenneanlægget, fra de øvrige anlægsudgifter og overføre disse  

 udgifter til antennebudgettet.
Udgifter til henlæggelse til fornyelse af de antenneanlæg, som var  

 etableret før lovforslagets fremsættelse, opkræves således fortsat over  

 lejen, mens der i anlægs- og forbedringsudgifterne for nye eller forbedrede  

 anlæg er indeholdt afdrag på lånet, som efter retspraksis for sædvanlige  

 forbedringsforhøjelser sidestilles med henlæggelse til fornyelse.
Disse  

 udgifter skal efter forslaget opkræves over antennebudgettet, og så kan der  

 ikke også optages en post til henlæggelse til fornyelse af anlægget på det  

 omkostningsbestemte lejebudget.
 Oprettelses- og tilslutningsafgifter til programforsyning udefra  

 uanset anlæggets alder, jf. dog bemærkningerne umiddelbart ovenfor om  

 særordningen i en overgangsperiode for anlæg med programforsyning udefra.
Driftsudgifter omfatter de i forslagets § 46 b, stk.2, nr. 2-9  

 nævnte udgifter.
Som kompensation for den øgede administrative belastning for  

 udlejer foreslås indført et administrationshonorar på 3 pct. af det samlede  

 antennebidrag for ejendommen, dog højst 60 kr. pr. lejemål årligt.  

 Maksimumbeløbet på 60 kr. pr. lejemål reguleres hver 1. januar med  

 satsreguleringsprocenten.
Regulering sker første gang 1. januar 1994, jf. §  

 46 b, stk. 6.
Ophavsretlige afgifter som fx.
COPY-DAN-afgift kan ligeledes medtages i  

 budgettet.
Disse udgifter indgår heller ikke efter den nugældende  

 lejelovgivning i lejen.
Af administrative hensyn medtages vedligeholdelsesudgifterne for egne  

 anlæg efter lovforslaget ikke på antennebudgettet.
Disse udgifter opkræves  

 fortsat over ejendommens almindelige drift.
Dette indebærer, at der vil blive  

 ydet boligstøtte til den del af ejendommens vedligeholdelse, der vedrører  

 antenneanlægget.
Denne udgift vurderes imidlertid at være uvæsentlig  

 sammenholdt med en ikke uvæsentlig, administrativ belastning for udlejer ved  

 at udskille vedligeholdelse af fællesantenneanlæg fra ejendommens øvrige  

 vedligeholdelse.
Tilsvarende gør sig gældende med hensyn til henlæggelser til  

 fornyelse for så vidt angår anlæg etableret før lovens bekendtgørelse i  

 Lovtidende.
 Til § 46 c, stk. 3-5.
Lejerens bidrag til fællesantenneanlægget mv. er for så vidt angår  

 udgifterne efter stk. 2, nr. 1-6 pligtig pengeydelse i lejeforholdet på linie  

 med leje og lejers betaling for varme, jf. gældende lejelovs § 36, stk. 3, og  

 § 93, stk. 1, litra a.
Baggrunden herfor er, at udlejer ellers stilles i en  

 ubehagelig situation, da han vil være henvist til at inddrive restancer ved  

 inkasso.
Ophavsretlige afgifter, herunder COPY-DAN-afgift, er derimod fortsat  

 ikke pligtig pengeydelse i lejeforholdet.
 Det foreslås, at lejer eller dennes fuldmægtig skal have adgang til at  

 gennemgå bilagene på begæring.
Bestemmelsen indeholder en bemyndigelse for boligministeren til at  

 fastsætte nærmere regler om udlejers opkrævning af bidrag til  

 fællesantenneanlægget.
I forbindelse med den praktiske administration af  

 ordningen kan der være behov for at fastsætte mere præcise regler for det nye  

 antennebidrag.
 Til § 46 d.
Fordelingen af antennebidrag sker på samtlige lejemål i ejendommen med  

 lige store beløb.
I det omfang, der er uudlejede lejligheder, må udgiften  

 bæres af udlejer.
For det støttede byggeri følger det af de almindelige  

 regler, at et eventuelt tab må afholdes via driften af det enkelte byggeri.
 Alle anlægs- og driftsudgifter vedr. antenneanlægget skal samtlige lejere  

 bidrage til med lige store beløb.
 Derimod skal det i størst mulig udstrækning være muligt for den enkelte  

 lejer selv at vælge, hvilke betalingsprogrammer, lejeren ønsker at have  

 adgang til, og lejeren skal så ud over det generelle bidrag til anlægs- og  

 driftsudgifterne kun betale ophavsretlige afgifter for disse programmer.
 Det foreslås derfor i stk. 2, og overgangsreglen i § 8, stk. 4, at der for  

 egne fællesantenneanlæg og programforsyning udefra, som etableres efter 1.  

 januar 1993, indføres ret for lejeren til frit at vælge programmer inden for  

 det programudbud, der findes i ejendommen.
For de eksisterende anlæg og programforsyninger er en sådan valgfrihed for  

 lejeren ikke mulig at indføre straks, da forholdene i den enkelte ejendom  

 afhænger af den tekniske indretning af anlægget samt af udlejers aftaler om  

 programforsyningen med en eventuel programleverandør.
For disse anlæg  

 foreslås i stedet indført pligt for udlejer til at sørge for at ændre  

 antenneanlæg og aftaler om programforsyning, således at valgfrihed bliver  

 mulig.
Dette kan naturligvis ikke kræves af udlejer uden en overgangsperiode,  

 og det foreslås, at lejerne fra 1. januar 1998 skal have frihed til inden for  

 det programudbud, der findes i ejendommen at vælge de programmer, som de  

 ønsker at betale for, såfremt anlægget er indrettet til at modtage  

 betalingsprogrammer, det vil sige alle programmer hvor modtagelsen og  

 udsendelsen i anlægget er betinget af udlejers betaling herfor til  

 programleverandøren, f.eks. i form af dekoderafgift.
Anlæg, der alene kan  

 modtage programmer som DR-tv eller TV 2, kan ikke af lejerne kræves ombygget  

 til også at modtage betalingsprogrammer.
Udgifter til ændring af anlægget som  

 følge af lejerønske om valgfrihed kan af udlejer kræves dækket af samtlige  

 lejere over antennebudgettet.
 Med den foreslåede valgfrihed tilskyndes til en mere retfærdig fordeling  

 af de udgifter, der afhænger af den enkeltes valg, dvs. de ophavsretlige  

 afgifter.
 I ejendomme, hvor det allerede i dag er således, at der er et  

 differentieret programudbud i form af hel eller delvis valgfrihed for  

 lejerne, skal lejerne efter forslaget kun betale for de faktisk modtagne  

 programmer.
 Til § 46 e.
Det foreslås, at en bestemmelse svarende til lovens § 66 om  

 beboerrepræsentanternes ret til at ytre sig forinden udlejeren iværksætter  

 forbedringsarbejder, der medfører lejeforhøjelse, også skal gælde, hvor  

 udlejer etablerer eller forbedrer fællesantenneanlæg.
På samme måde foreslås  

 det i § 2, nr. 2-4, at bestemmelserne i boligreguleringslovens § 23-26  

 fortsat finder anvendelse.
Disse bestemmelser omhandler udlejerens varsling  

 af iværksættelse af større forbedringsarbejder, forhåndsgodkendelse og  

 erstatningsbolig.
 Til § 46 f.
 Udlejer kan over en 10-årig periode få godtgjort anlægsudgifterne i  

 forbindelse med nye anlæg og udgifterne til forbedring af eksisterende anlæg.  

 For at undgå tvivl om, hvornår en forbedring af et antenneanlæg er så  

 omfattende, at der i realiteten er tale om et nyt anlæg, foreslås det, at  

 alle forbedringsudgifter uanset anlæggets alder bliver omfattet af de  

 foreslåede nye regler.
 Reglerne om 10 årig tilbagebetaling af anlægsudgiften gælder efter  

 forslaget for anlæg, der varsles etableret eller forbedret dagen efter lovens  

 bekendtgørelse i Lovtidende eller senere, dog således at udlejeren ikke er  

 forpligtet til at udsende antennebudget i forbindelse med varslingen, såfremt  

 der varsles før 1. januar 1993, jf. forslagets § 7, stk. 2.
 Udlejer kan ikke tillige optage en post til henlæggelser til fornyelser på  

 det omkostningsbestemte lejebudget, jf. bemærkningerne til § 46 c, stk. 2.
Der tilsigtes ikke en ændring af vedligeholdelses- og  

 forbedringsbegreberne, som de eksisterer i lejelovgivningen i dag.
En  

 forbedring er der således tale om, når lejeren får en bedre ydelse end aftalt  

 eller som følge af lejelovgivningens almindelige regler, og forbedringen  

 medfører en øget brugsværdi for lejeren.
Udlejer er ved udskiftning af et  

 eksisterende anlæg kun berettiget til at opkræve en øget betaling hos lejeren  

 for den del af udgiften til det nye anlæg, som udgør en forbedring i forhold  

 til det eksisterende anlæg.Forhøjelsen af lejers antennebidrag foretages  

 efter forslaget over 10 år med 10 pct. årligt af de rimelige etablerings-  

 eller forbedringsudgifter.
 Bestemmelsen i stk. 2 om fradrag som følge af udbetaling fra Grundejernes  

 Investeringsfond sikrer, at udlejer ikke får godtgjort større udgifter end  

 han har afholdt i forbindelse med etableringen af nyt eller forbedret anlæg.
Beregningen af den forhøjelse af lejers betaling, som udlejer kan  

 forlange, foreslås altså ændret i forhold til i dag, hvor etablering af et  

 nyt eller forbedring af et eksisterende antenneanlæg berettiger til en  

 stedsevarende forbedringsforhøjelse.
Der er med forslaget tale om en  

 afvejning, der sikrer, at udlejer får dækket sine reelle omkostninger,  

 samtidig med at lejer ikke permanent skal betale en ydelse, hvortil der ikke  

 ydes boligstøtte.
 Endvidere foreslås den gældende bestemmelse i lejelovens § 58, stk. 6, om  

 udlejers adgang til at kræve forhøjelse i tilfælde, hvor lejerne har opsat  

 det eksisterende anlæg, overført til de nye regler.
 Reglerne for selve proceduren for forhøjelser som følge af nyopsat eller  

 forbedret fællesantenneanlæg svarer i det væsentlige til de gældende regler  

 for lejeforhøjelser.
 Det er endvidere fastsat i stk. 3, at udlejer først kan stille krav om  

 dækning af udgifter efter stk. 1, når anlægsarbejdet er fuldført.
I stk. 4 stilles krav om, at udlejer i varslingsskrivelsen skal give en  

 beregning af kravet efter stk. 1 med vedlæggelse af budgettet, der indeholder  

 oplysning om de afholdte udgifter.
Dette krav, der er en  

 gyldighedsbetingelse, må skønnes at kunne bevirke, at parterne lettere opnår  

 enighed om opgørelsen af udgifterne, således at egentlige tvister om  

 bidragets størrelse kan undgås.
 Bestemmelsen i stk. 5 har i det væsentlige samme indhold som andre  

 klagebestemmelser i lejeloven, og udlejer pålægges således at indbringe sagen  

 for boligretten i tilfælde af lejers protest.
 I stk. 6 foreslås en bestemmelse, der giver beboerrepræsentanterne ret til  

 at få tilsendt de til grund liggende bilag i fotokopi, samt til at gøre  

 indsigelse på samtlige lejeres vegne inden fristen på 6 uger i stk. 5.
 Til § 46 g.
 Efter forslaget skal udlejer varsle nye eller forhøjede antennebidrag i  

 forbindelse med øgede driftsudgifter.
 Udlejer modtager fra de pågældende forsyningsvirksomheder opkrævninger for  

 de udgifter, som han særskilt bør oplyse om på budgettet.
Med forslaget indføres pligt for udlejer til på budgettet at oplyse lejer  

 om betaling for vederlag i henhold til ophavsretslovgivningen, jf. § 46 c,  

 stk. 2. Disse afgifter vil imidlertid fortsat ikke være pligtig pengeydelse i  

 lejeforholdet, og lejelovens sanktioner vil ikke kunne bringes i anvendelse  

 ved manglende betaling.
Det foreslås, at udlejer får mulighed for i et vist  

 omfang at opkræve driftsudgifter med tilbagevirkende kraft svarende til, hvad  

 der gælder for skatter og afgifter idag.
 Til § 46 h.
I forslagets § 46 h findes (som i lejelovens § 52 om skatter og afgifter)  

 regler om nedsættelse af bidrag i tilfælde af nedtagning af  

 fællesantenneanlæg, fald i driftsudgifter eller andre årsager, som gør, at  

 udlejers udgifter bortfalder eller nedsættes.
Bestemmelsen skal sikre, at  

 udlejer ikke uretmæssigt fortsætter med at oppebære bidrag, som han ikke  

 længere er pligtig at betale videre.
 Til § 46 i.
Det foreslås, at det i erhvervslejemål fortsat skal være muligt at lade  

 betaling for antenneanlæg være indeholdt i lejen.
Endvidere foreslås, at  

 bestemmelserne i dette kapitel ikke skal kunne fraviges til skade for  

 lejeren.
Det betyder bl.a., at udlejer vil kunne foretage andre fravigelser  

 fra bestemmelserne, f.eks. fastsætte en længere tilbagebetalingsperiode for  

 etablerings- og forbedringsudgifter end de foreslåede 10 år.
 Til nr. 2.
 Lejelovens § 58, stk. 6, foreslås ophævet, da bestemmelsen efter forslaget  

 er indeholdt i § 46 f, stk. 1.
Til § 2 Til nr. 1.
 Lovforslagets § 2 ændrer bestemmelsen i boligreguleringslovens § 15,  

 således at huslejenævnets kompetence udvides til også at omfatte uenighed om  

 lejers betaling af antennebidrag.
 Til nr. 2-4.
 Det foreslås, at bestemmelserne i boligreguleringslovens §§ 23-26 om  

 varsling af forbedringsarbejder af en vis størrelse, forhåndsgodkendelse og  

 erstatningsbolig fortsat skal omfatte forbedringer i form af opsætning eller  

 forbedring af antenneanlæg, selv om udgifterne hertil ikke længere skal  

 indeholdes i lejen.
Til § 3 Til nr. 1.
Det foreslås, at de i lovforslagets § 1 nævnte bestemmelser om udskillelse  

 af udgifterne til fællesantenner m.v. finder tilsvarende anvendelse for det  

 almennyttige byggeri, støttede andelsboliger og ungdomsboliger.
Der henvises  

 til bemærkningerne til § 1.
 Endvidere foreslås, at i det omfang Boligselskabernes Landsbyggefond efter  

 boligbyggerilovens kapitel 5 yder støtte til etablering af fællesantenneanlæg  

 m.v., medregnes den del af udgiften, der er dækket af støtten, ikke ved  

 beregning af boligtagernes bidrag til godtgørelse af udgiften.
Bestemmelsen sikrer, at den almennyttige afdeling ikke får godtgjort  

 større udgifter, end den har afholdt i forbindelse med etableringen af nyt  

 eller forbedret anlæg.
Bestemmelsen svarer i øvrigt til den i § 1 foreslåede  

 bestemmelse om fradrag som følge af udbetaling fra Grundejernes  

 Investeringsfond, (jf. forslagets § 46 f, stk. 2).
Til § 4 Der henvises til bemærkningerne til § 3.
Til § 5 Til nr. 1.
Det foreslås, at de i lovforslagets § 1 nævnte bestemmelser om udskillelse  

 af udgifterne til fællesantenne m.v. finder tilsvarende anvendelse for  

 private andelsboligforeninger.
Der henvises til bemærkningerne til § 1. Det  

 foreslås, at bestemmelserne finder tilsvarende anvendelse i  

 boligaktieselskaber og boliganpartsselskaber efter kapitel III i lov om  

 andelsboliger og andre boligfællessskaber.
 For andelsboligforeninger er der foreslået følgende særlige regler:
 - Det overlades til andelsboligforeningen at fastsætte længden af den  

 periode, som udgifterne på et af andelsboligforeningen opsat eller forbedret  

 antenneanlæg skal godtgøres over.
 - Eventuelle tvistigheder skal af andelsboligforeningen indbringes direkte  

 for de almindelige domstole.
Til § 6 Ved lov nr. 376 af 6. juni 1991 indførtes med boligstøttelovens § 44, stk.  

 2, en adgang for kommunerne til i tilfælde af lejeforhøjelse at omberegne  

 boligstøtte på grundlag af oplysning herom fra udlejer, mens omberegning  

 hidtil alene har kunnet ske efter oplysning fra boligstøttemodtageren.
 I konsekvens af den foreslåede ændring af lejelovgivningen, hvorefter  

 udgifter til fællesantenneanlæg fra 1. januar 1993 ikke længere kan indgå i  

 lejen, og hvor boligstøtten derfor skal omberegnes på grundlag af en lavere  

 leje for en række boligstøttemodtagere, foreslås derfor som § 46, stk. 3,  

 indført en tilsvarende bestemmelse om, at kommunerne også ved nedsættelse af  

 lejen efter lovens § 10, herunder hvis betaling af visse ydelser udgår af  

 lejen, kan omberegne boligstøtten på grundlag af oplysninger herom fra  

 udlejer.
 Kommunerne har givet udtryk for et ønske om, at en sådan tilsvarende  

 ordning indføres med hensyn til nedsættelse af lejen.
 Det forudsættes, at boligstøttemodtageren modtager meddelelse herom fra  

 kommunen.
Til § 7 Det foreslås, at loven træder i kraft 1. januar 1993. Dog foreslås det, at  

 forslagets §§ 46 e og 46 f om 10-årig tilbagebetaling af anlægsudgifter og  

 underretning af beboerrepræsentanterne i forbindelse med etableringen eller  

 forbedringen træder i kraft dagen efter bekendtgørelse i Lovtidende med  

 virkning for anlæg, der varsles etableret eller forbedret efter dette  

 tidspunkt, dog således at udlejeren ikke har pligt til at udsende  

 antennebudget.
Der henvises til bemærkningerne til § 46 f.
 Det er endvidere foreslået, at bestemmelserne i §§ 2-4 også træder i kraft  

 dagen efter bekendtgørelse i Lovtidende.
§ 2 vedrører huslejenævnets kompetence med hensyn til spørgsmål om  

 betaling af antennebidrag.
At § 2 sættes i kraft dagen efter bekendtgørelsen  

 i Lovtidende betyder, at huslejenævnet kan tage stilling til konflikter  

 mellem udlejer og lejere allerede på det tidspunkt, hvor udlejer varsler  

 antennebidragsopkrævningen og lejenedsættelsen.
§§ 3-4 - vedrørende boligbyggeriloven og ældreboligloven - foreslås  

 formelt sat i kraft dagen efter bekendtgørelse i Lovtidende.
Det betyder, at  

 bestemmelserne skal træde i kraft på samme tidspunkter, som bestemmelserne i  

 lejeloven vil træde i kraft, således at overgangen til det nye system sker på  

 samme måde som efter lejeloven.
Det betyder blandt andet, at udgifterne til  

 fællesantenneanlæg først skal skilles ud af huslejen med virkning fra 1.  

 januar 1993.
 Endelig foreslås det, at § 8, stk. 1-3, og § 9, stk. 1-3, om hvilke  

 poster, der skal medtages i antennebudgettet, alt efter hvornår  

 fællesantenneanlægget er etableret, og efter om der er tale om eget  

 fællesantenneanlæg eller programforsyning udefra, samt § 8, stk. 4 og 6 og §  

 9, stk. 4 om pligt til at nedsætte huslejen fra 1. januar 1993 og  

 bestemmelsen om varsling i forbindelse med den første opkrævning af  

 antennebidrag træder i kraft dagen efter lovens bekendtgørelse i Lovtidende.
Til § 8 Til stk. 1-3.
 Det foreslås, at pligten til at udarbejde antennebudget kommer til at  

 gælde fuldt ud for alle anlæg, der etableres efter lovforslagets  

 fremsættelse, samt for egne eksisterende anlæg, der forbedres efter dette  

 tidspunkt.
For egne anlæg etableret før lovens bekendtgørelse i Lovtidende skal de  

 oprindelige anlægsudgifter ikke indgå i budgettet, men fortsat være indeholdt  

 i lejen.
Der henvises til bemærkningerne til § 46 c, stk. 2.
 For anlæg med programforsyning udefra etableret før lovens bekendtgørelse  

 i Lovtidende foreslås, at der på budgettet kun medtages udgifterne til  

 administration og de ophavsretlige afgifter, samt 50 pct. af de udgifter, der  

 excl. ophavsretlige afgifter betales til den eksterne signalleverandør indtil  

 1. januar 1998, hvorefter samtlige faktiske udgifter efter § 46 c, stk. 2,  

 nr. 1-9 medtages, og lejen nedsættes tilsvarende.
For anlæg med programforsyning udefra, som er etableret før, men forbedret  

 dagen efter bekendtgørelsen i Lovtidende eller senere, gælder samme regel,  

 men udlejer skal yderligere medtage anlægsudgifter, som følger af  

 forbedringen.
Opsiges kontrakten om programforsyning udefra, således at der  

 indgås en ny kontrakt til erstatning herfor, betragtes den nye kontrakt som  

 etablering af et nyt anlæg, og alle udgifter medtages på antennebudgettet.
 Til stk. 4.
Det pålægges udlejer at foretage en lejenedsættelse svarende til de  

 udgifter, der hidtil har været betalt (for ejendomme omfattet af stk. 3, 50  

 pct. af udgifterne til signalleverandøren) bortset fra udgiften til  

 administration, og som kan opkræves over antennebudgettet.
Det beløb, den  

 enkelte lejer efter 1. januar 1993 skal betale over antennebudgettet, bliver  

 ikke nødvendigvis det samme beløb, som lejeren hidtil har betalt over den  

 omkostningsbestemte leje. Årsagen hertil er, at udgifterne til fællesantenne  

 efter § 46 d fordeles ligeligt mellem samtlige lejemål i ejendommen, hvorimod  

 den omkostningsbestemte leje fordeles efter fordelingsnøglen fastsat som  

 lejeværdien pr. 1. marts 1975.
Endvidere foreslås en varslingsbestemmelse gældende for udlejers første  

 opkrævning i forbindelse med overgangen til de nye regler.
Der stilles samme  

 formkrav som ved senere varslinger.
Udlejer kan allerede fra dagen efter lovens bekendtgørelse i Lovtidende  

 fremsende krav om betaling af antennebidrag.
Varslet skal være modtaget af  

 lejer inden den 1. oktober 1992. Udlejer skal tillige give meddelelse om  

 størrelsen af lejenedsættelsen specificeret på de enkelte udgiftselementer,  

 som hidtil har været afholdt over lejen.
Af hensyn til den kommunale  

 administration af boligstøtten foreslås en pligt for udlejer til at  

 underrette kommunen om størrelsen af lejen pr. 1. januar 1993. Såfremt  

 udlejer samtidig varsler en almindelig lejeforhøjelse til ikrafttræden 1.  

 januar 1993, skal lejeren altså alligevel særskilt have oplysning om  

 lejenedsættelse som følge af udskillelsen af udgifter til antennen.
 Til stk. 5.
 For så vidt angår forslagets § 8, stk. 5, om valgfriheden for lejere med  

 hensyn til programforsyning, henvises til bemærkningerne til § 46 d.
 Til stk. 6.
Specielt for så vidt angår etablering af fællesantenneanlæg i forbindelse  

 med opførelse af byggeri, hvortil der ydes offentlig støtte efter lov om  

 boligbyggeri eller lov om boliger for ældre og personer med handicap foreslås  

 det dog, at tidspunktet for, hvornår anlægsudgifterne for disse anlæg skal  

 udskilles af lejen, skal regnes fra meddelelsen af tilsagn om offentlig  

 støtte efter lovens bekendtgørelse i Lovtidende og ikke som for det private  

 byggeris vedkommende fra etableringen.
Baggrunden herfor er, at det for  

 byggeri med offentlig støtte efter boligbyggeriloven og ældreboligloven i  

 alle sammenhænge er tilsagnstidspunktet, der er det afgørende.
Til § 9 Bestemmelserne svarer til forslagets § 8. Der henvises til bemærkningerne  

 hertil.
