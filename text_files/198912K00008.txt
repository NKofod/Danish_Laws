Nr LSF 8 Forslag til Lov om udstykning og anden registrering i matriklen Fremsat af boligministeren (Agnete Laustsen) den 4. oktober 1989 Vedtaget ved tredjebehandling den 6. februar 1990 Lov nr. 137 af 07/03/1990 Kapitel 1 Definitioner § 1. Matrikelbetegnelsen for et areal består af matrikelnummer og ejerlav.
§ 2. Ved en samlet fast ejendom forstås i denne lov 1) eet matrikelnummer eller 2) flere matrikelnumre, der ifølge notering i matriklen skal holdes  

 forenet.
 Stk. 2. Hvis en samlet fast ejendom er noteret i matriklen som en  

 landbrugsejendom, omfatter den tillige arealer, der ifølge lov om  

 landbrugsejendomme skal henregnes til landbrugsejendommen.
 Stk. 3. Hvis der til et matrikelnummer hører andel i en fælleslod, udgør  

 andelen en del af den samlede faste ejendom.
 § 3. Ved en fælleslod forstås i denne lov et matrikelnummer i fælleseje,  

 når mindst een ideel andel i matrikelnummeret er registreret i matriklen som  

 hørende til en samlet fast ejendom.
§ 4. Ved et umatrikuleret areal forstås i denne lov et areal, der 1) ikke er optaget i matriklen eller 2) er optaget i matriklen uden matrikelbetegnelse.
 Stk. 2. Ved en umatrikuleret ejendom forstås i denne lov et umatrikuleret  

 areal, der udgør en ejendomsretlig enhed.
 § 5. Ved matrikulering forstås i denne lov, at umatrikuleret areal  

 registreres i matriklen som en samlet fast ejendom.
 § 6. Ved udstykning forstås i denne lov, at det registreres i matriklen,  

 at areal fraskilles en eller flere samlede faste ejendomme og fremtidig udgør  

 en ny samlet fast ejendom.
§ 7. Ved arealoverførsel forstås i denne lov, at det registreres i  

 matriklen, at der uden for tilfælde af ejendomsberigtigelse, jf. § 9,  

 overføres 1) areal fra en samlet fast ejendom til en anden samlet fast ejendom eller  

 til offentlig vej eller 2) umatrikuleret areal til en samlet fast ejendom eller til offentlig vej.
 § 8. Ved sammenlægning forstås i denne lov, at flere samlede faste  

 ejendomme registreres i matriklen som een samlet fast ejendom.
§ 9. Ved ejendomsberigtigelse forstås i denne lov, at det registreres i  

 matriklen, at 1) en ejendoms afgrænsning er ændret som følge af hævdserhvervelse eller  

 ved naturlig tilvækst eller fraskylning m.v., eller 2) et areal, der i mindst 20 år har været offentlig vej, udskilles fra en  

 ejendom.
Kapitel 2 Matrikelvæsenet § 10. Kort- og Matrikelstyrelsen er matrikelmyndighed uden for Københavns  

 og Frederiksberg Kommuner.
Stk. 2. I Københavns Kommune udøves matrikelmyndigheden af Magistraten ved  

 stadskonduktøren.
Stadskonduktøren udnævnes af Borgerrepræsentationen.
Stk. 3. I Frederiksberg Kommune udøves matrikelmyndigheden af  

 kommunalbestyrelsen ved stadslandinspektøren.
Stadslandinspektøren udnævnes  

 af kommunalbestyrelsen.
§ 11. Matrikelmyndigheden skal føre og vedligeholde matriklen som et  

 register over samtlige ejendomme og som et kortværk med tilhørende  

 måldokumentation.
Matriklen skal indeholde oplysning om matrikelbetegnelser,  

 arealstørrelser, noteringer som nævnt i § 2 samt andre lovbestemte noteringer  

 i matriklen.
 § 12. Matrikelmyndighedens afgørelser efter denne lov kan ikke påklages  

 til anden administrativ myndighed.
§ 13. Matrikulært arbejde må kun udføres af en landinspektør med  

 beskikkelse.
Matrikulært arbejde omfatter afsætning af skel samt udarbejdelse  

 af de dokumenter, der er nødvendige for registrering af matrikulære  

 forandringer, herunder fremskaffelse af den nødvendige dokumentation for, at  

 §§ 18-20 og 25-27 er overholdt.
 Stk. 2. Kort- og Matrikelstyrelsen kan afkræve en praktiserende  

 landinspektør nærmere oplysninger om udførelsen af et matrikulært arbejde.
 Stk. 3. I Københavns og Frederiksberg Kommuner må matrikulært arbejde og  

 andet arbejde, der efter lovgivningen skal udføres af en landinspektør, kun  

 udføres af matrikelmyndigheden.
Stk. 4. Stk. 3 gælder også 1) i Sønderjyllands Amt bortset fra Hejls, Taps og Vejstrup Sogne og 2) i den del af Ribe Amt, som udgøres af Hviding, Roager og Spandet Sogne  

 samt ejerlavet Hjortvad, Kalvslund.
Kapitel 3 Ejendomsdispositioner § 14. Der må kun ske ejerskifte eller pantsætning af et areal, såfremt det  

 udgør en samlet fast ejendom eller en umatrikuleret ejendom.
Ejerskifte af et  

 areal, der er en del af en samlet fast ejendom eller af en umatrikuleret  

 ejendom, kan dog ske efter reglerne om arealoverførsel.
§ 15. Der må ikke ske særskilt ejerskifte eller pantsætning af en andel i  

 en fælleslod, såfremt den er registreret i matriklen som hørende til en  

 samlet fast ejendom.
Andelen må efter fraskillelse fra ejendommen ikke på ny  

 registreres som hørende til en samlet fast ejendom.
Der kan ikke registreres  

 nye fælleslodder i matriklen.
§ 16. Der må ikke stiftes brugsret over et areal for et længere tidsrum  

 end 1) 30 år, såfremt arealet udgør en del af en samlet fast ejendom, eller 2) 10 år, såfremt arealet udgør en del af en umatrikuleret ejendom.
 Stk. 2. Boligministeren kan fastsætte regler om, at stk. 1 ikke gælder,  

 når retten angår anbringelse af en teknisk indretning på et areal af  

 ubetydelig størrelse.
 § 17. Et areal, der indvindes fra søterritoriet, skal registreres i  

 matriklen ved matrikulering eller arealoverførsel.
 § 18. Der må ikke ske udstykning, matrikulering eller arealoverførsel,  

 såfremt der derved vil fremkomme en samlet fast ejendom eller et særskilt  

 beliggende areal af en sådan ejendom, som ikke har adgang til offentlig vej.  

 Adgangsretten må ikke være tidsbegrænset eller betinget.
Stk. 2. Hvis adgangen til offentlig vej skal ske ad privat fællesvej, skal  

 vejen være optaget på matrikelkortet.
Matrikelmyndigheden kan i særlige  

 tilfælde fritage for dette krav.
 § 19. Der må ikke ske udstykning, matrikulering eller arealoverførsel på  

 en sådan måde, at en samlet fast ejendom ved en smal jordstrimmel adskilles  

 fra kysten, fra en sø, der tilhører bredejerne, eller fra et åbent vandløb.  

 Matrikelmyndigheden kan i særlige tilfælde fritage fra dette krav.
§ 20. Der må ikke ske udstykning, matrikulering, arealoverførsel eller  

 sammenlægning, såfremt den matrikulære forandring eller den tilsigtede  

 arealanvendelse efter det oplyste vil medføre forhold i strid med anden  

 lovgivning.
Dette gælder dog ikke matrikulering af en umatrikuleret ejendom.
 Stk. 2. I tilfælde, hvor opførelse af mere end eet enfamilieshus til  

 helårsbeboelse på en ejendom har nødvendiggjort dispensationer, som muliggør  

 en nærmere angivet udstykning, kan denne udstykning gennemføres uden hensyn  

 til bestemmelser i anden lovgivning om bortfald af dispensation, som ikke er  

 udnyttet.
§ 21. Parterne i et retsforhold, der forudsætter matrikulær forandring,  

 jf. §§ 14-16, og ejeren af et areal, der indvindes fra søterritoriet, jf. §  

 17, skal inden 3 måneder fra det i stk. 2 anførte tidspunkt anmode en  

 praktiserende landinspektør om at begære registrering i matriklen af den  

 nødvendige matrikulære forandring.
I Københavns og Frederiksberg kommuner og  

 i Sønderjylland, jf. § 13, stk. 4, skal anmodningen rettes til  

 matrikelmyndigheden.
Stk. 2. Fristen efter stk. 1 regnes 1) for retsforhold omfattet af § 14 eller § 15 fra rettighedens stiftelse, 2) for retsforhold omfattet af § 16 fra det tidspunkt, hvor brugeren  

 ifølge aftalen kan tiltræde brugen, eller, hvis et sådant tidspunkt ikke er  

 aftalt, fra aftalens indgåelse, 3) for forhold omfattet af § 17 fra indvindingsarbejdets afslutning.
 Stk. 3. Når der ved ekspropriation eller jordfordelingskendelse stiftes  

 rettigheder som nævnt i §§ 14, 15 eller 16, skal vedkommende myndighed  

 snarest muligt begære registrering i matriklen af den nødvendige matrikulære  

 forandring.
 § 22. Hvis anmodning som nævnt i § 21, stk. 1, ikke fremsættes, eller hvis  

 den nødvendige registrering i matriklen ikke kan finde sted, jf. § 30, eller  

 ikke kan opretholdes efter § 33, kan matrikelmyndigheden påbyde aftalen  

 ophævet.
§ 23. Tinglysningsdommeren skal ved tinglysning af dokumenter om adkomst,  

 pant eller brugsret vedrørende fast ejendom påse, at bestemmelserne i § 14, §  

 15, 1. pkt., og § 16 overholdes.
Boligministeren fastsætter efter forhandling  

 med justitsministeren nærmere regler om grundlaget for kontrollen.
§ 24. Matrikelmyndigheden skal ved registrering i matriklen påse, at  

 bestemmelserne i §§ 18-20 overholdes.
Ved matrikulære forandringer som følge  

 af ekspropriation eller kendelse om jordfordeling påses overholdelsen dog af  

 vedkommende myndighed.
Kapitel 4 Registreringen § 25. Arealoverførsel kan kun registreres i matriklen, såfremt det  

 godtgøres, at bestemmelserne om pantehæftelser og servitutter i  

 tinglysningslovens § 23 er iagttaget.
Stk. 2. Såfremt arealet er overdraget, skal det tillige godtgøres, at  

 dokumentet om overdragelsen er tinglyst på begge ejendomme og ikke er  

 betinget af andet end registreringen i matriklen.
Endvidere skal  

 overdragelsesdokumentet fremsendes til matrikelmyndigheden med bemyndigelse  

 for matrikelmyndigheden til at begære det tinglyst som endelig adkomst, når  

 arealoverførslen er registreret i matriklen.
 Stk. 3. Hvis værdien af det overdragne ikke overstiger et af  

 boligministeren fastsat beløb, kan en skriftlig erklæring herom fra ejerne af  

 de pågældende ejendomme erstatte betingelserne i stk. 2. Ved værdien af det  

 overdragne forstås købesummen, dog mindst det beløb, hvormed værdien af det  

 overdragne indgår i den ansatte ejendomsværdi ved seneste offentlige  

 vurdering.
 Stk. 4. Boligministeren kan fastsætte regler, der for særlige tilfælde af  

 arealoverførsel fraviger stk. 1-3.
 § 26. Sammenlægning kan kun registreres i matriklen, såfremt det  

 godtgøres, at de pågældende ejendomme tilhører samme ejer, og at  

 bestemmelserne om pantehæftelser i tinglysningslovens § 21 er iagttaget.
§ 27. §§ 25 og 26 gælder ikke, såfremt den matrikulære forandring sker som  

 følge af ekspropriation eller jordfordelingskendelse.
Der skal i stedet  

 foreligge erklæring fra vedkommende myndighed om, at arealoverførslen eller  

 sammenlægningen er i overensstemmelse med beslutning, der er truffet ved  

 ekspropriationen eller kendelsen.
§ 28. Ejendomsberigtigelse kan ske, såfremt 1) ejeren af den eller de pågældende ejendomme erklærer, at den  

 registrerede grænse er ændret ved hævdserhvervelse eller ved naturlig  

 tilvækst eller fraskylning, eller 2) vejmyndigheden erklærer, at et areal, der i matriklen er henregnet  

 under ejendommen, i mindst 20 år har været offentlig vej.
§ 29. Boligministeren fastsætter i øvrigt regler om, hvilke oplysninger  

 der skal gives, og hvilken dokumentation der skal foreligge, når en  

 matrikulær forandring ønskes foretaget.
I reglerne kan det bestemmes, i  

 hvilken form oplysningerne og dokumentationen skal gives.
Stk. 2. Boligministeren kan fastsætte regler om, at de praktiserende  

 landinspektører skal 1) afgive eller attestere oplysninger i forbindelse med dokumentationen  

 efter stk. 1, 2) udarbejde og attestere kort til brug ved registreringen og  

 forberedelsen af denne og til forevisning ved tinglysning og 3) give nærmere angivne oplysninger med henblik på ændring af  

 matrikelbetegnelser.
§ 30. Matrikelmyndigheden kan kun nægte at registrere  

 ejendomsberigtigelse, udstykning, matrikulering, arealoverførsel,  

 sammenlægning samt fraskillelse af en fælleslod, såfremt 1) §§ 18-20 ikke er overholdt, 2) de oplysninger m.v., som efter bestemmelserne i denne lov eller de i  

 medfør af loven fastsatte regler er nødvendige for registreringen, ikke  

 foreligger, eller 3) matrikelmyndigheden ikke har modtaget beløb, der er krævet forudbetalt  

 efter § 47, stk. 1 eller stk. 2, eller efter lov om afgift ved udstykning  

 m.m.
 § 31. Matrikelmyndigheden fastsætter matrikelbetegnelserne.
Stk. 2. Matrikelmyndigheden afgør, om oplysninger, der er registreret i  

 matriklen, skal rettes som følge af tekniske ændringer af det materiale, der  

 ligger til grund for registreringen.
Boligministeren kan pålægge de  

 praktiserende landinspektører at give indberetning til Kort- og  

 Matrikelstyrelsen om forbedrede målinger og arealstørrelser m.v., der  

 fremkommer i forbindelse med arbejder, som ikke af anden grund nødvendiggør  

 registrering i matriklen.
 Stk. 3. Hvis matrikelmyndigheden i forbindelse med fremstilling af nye  

 matrikelkort bliver bekendt med, at der i et område er væsentlig  

 uoverensstemmelse mellem foreliggende oplysninger om skels beliggenhed, skal  

 ejerne af de pågældende ejendomme efter anmodning fra matrikelmyndigheden  

 oplyse om skelforholdene.
Stk. 4. I Sønderjylland, jf. § 13, stk. 4, kan matrikelmyndigheden rette  

 matriklens oplysninger, hvis de matrikulære forhold er registreret efter  

 regler, der var gældende ved den tyske matrikulering og ikke svarer til de  

 danske regler, og hvis rettelsen ikke medfører indgreb i bestående  

 rettigheder.
Matrikelmyndigheden skal give ejerne af de pågældende ejendomme  

 meddelelse om rettelsen.
 § 32. Matrikelmyndigheden skal underrette tinglysningsdommeren og  

 kommunalbestyrelsen om matrikulære forandringer med henblik på nødvendig  

 ajourføring af tingbogen henholdsvis det fælleskommunale ejendomsdatasystem  

 (ESR).
 Stk. 2. Hvis tinglysningsdommeren eller kommunalbestyrelsen bliver  

 opmærksom på uoverensstemmelser med matriklens oplysninger, skal  

 matrikelmyndigheden underrettes.
 § 33. Hvis en matrikulær forandring ikke kan indføres i tingbogen, skal  

 tinglysningsdommeren underrette matrikelmyndigheden herom.  

 Matrikelmyndigheden skal da tilbageføre registreringen, medmindre der inden  

 en af matrikelmyndigheden fastsat frist fremskaffes dokumentation for, at der  

 ikke længere er nogen hindring for indførelsen i tingbogen.
Kapitel 5 Afsætning af ejendomsgrænser m.m.
 § 34. En ejendomsgrænse må kun afmærkes eller fastlægges ved mål, såfremt  

 afsætningen sker i overensstemmelse med matriklens oplysninger om skellets  

 beliggenhed.
 Stk. 2. Stk. 1 gælder dog ikke i følgende tilfælde:
 1) Skelafsætningen sker som led i en ejendomsberigtigelse.
2) Ved skelafsætningen konstateres der fejl i matriklens oplysninger om  

 skellets beliggenhed.
Det påhviler landinspektøren at indberette fejlen til  

 matrikelmyndigheden.
 Stk. 3. Boligministeren fastsætter regler for, i hvilket omfang naboejere  

 skal inddrages, inden der foretages skelafsætning, og i hvilket omfang og på  

 hvilken måde naboejerne skal orienteres om en foretaget skelafsætning.
 Stk. 4. Stk. 1-3 finder ikke anvendelse på afsætning af en ejendomsgrænse  

 som led i en skelforretning efter §§ 35 og 36.
 § 35. Enhver, der mener at have interesse i at få konstateret den rette  

 beliggenhed af en ejendomsgrænse, kan anmode en praktiserende landinspektør  

 om at afholde en skelforretning, jf. dog § 41. Den, der anmoder herom, hæfter  

 for betalingen af de omkostninger, der er forbundet med forretningen, jf. dog  

 § 39.
 Stk. 2. Boligministeren fastsætter nærmere regler om skelforretninger.
 § 36. Ved skelforretningen skal landinspektøren afsætte skellet med den  

 beliggenhed, som på grundlag af de foreliggende oplysninger efter  

 landinspektørens skøn må anses for at være den rette ejendomsgrænse.
Stk. 2. Afsætningen af skellet er bindende for ejerne af de pågældende  

 ejendomme, såfremt 1) de skriftligt tiltræder afsætningen eller 2) ingen af dem inden 8 uger efter datoen for modtagelsen af skriftlig  

 underretning fra landinspektøren om afsætningen har anlagt retssag med  

 påstand om, at vedkommende naboejer skal anerkende, at skellet ligger  

 anderledes.
 Stk. 3. Såfremt der ved endelig dom eller indenretligt forlig sker ændring  

 af landinspektørens fastlæggelse af skellet, skal landinspektøren snarest  

 ændre afsætningen af skellet i overensstemmelse med dommen eller forliget.
Stk. 4. Retten kan i ganske særlige tilfælde tillade, at sag anlægges  

 efter udløbet af fristen i stk. 2. Fører en sådan sag til, at  

 landinspektørens fastlæggelse af skellet ændres, påhviler det den, der har  

 anlagt sagen, at rekvirere en landinspektør til at udføre det i stk. 3 nævnte  

 arbejde.
Retten sender udskrift af dommen eller et eventuelt indenretligt  

 forlig til Kort- og Matrikelstyrelsen.
 § 37. Når et skel er blevet endeligt fastlagt efter reglerne i §§ 35 og  

 36, skal landinspektøren snarest indsende oplysning om skellets rette  

 beliggenhed til Kort- og Matrikelstyrelsen til notering i matriklen.
Stk. 2. Medmindre skellets rette beliggenhed er afgjort ved domstolene,  

 kan Kort- og Matrikelstyrelsen nægte at foretage notering efter stk. 1,  

 såfremt der konstateres fejl eller mangler ved skelforretningen.
Nægtes  

 notering, er forretningen ugyldig.
 § 38. Der kan ikke anlægges retssag om skels beliggenhed, herunder som  

 følge af hævdserhvervelse, før der er afholdt en skelforretning efter  

 reglerne i §§ 35 og 36.
§ 39. Hegnssynet kan efter begæring af rekvirenten af skelforretningen  

 pålægge andre end rekvirenten at betale sagens omkostninger helt eller  

 delvis.
Hegnssynet skal ved afgørelsen tage hensyn til interesserne i en  

 konstatering af ejendomsgrænsens rette beliggenhed, herunder baggrunden for  

 og resultatet af skelforretningen.
Stk. 2. Begæringen skal indgives skriftligt til formanden for vedkommende  

 hegnssynsdistrikt.
Hegnssynet behandler sagen efter reglerne i hegnsloven om  

 hegnssynsforretninger.
 Stk. 3. Hegnssynets afgørelse kan indbringes for landvæsenskommissionen  

 inden 4 uger efter, at afgørelsen er meddelt de pågældende.
§ 40. Når der foreligger særlige omstændigheder, kan statsamtmanden træffe  

 beslutning om, at omkostningerne ved skelforretningen helt eller delvis skal  

 betales af staten.
Boligministeren fastsætter nærmere regler herom.
 Stk. 2. Statsamtmandens beslutning kan påklages til Kort- og  

 Matrikelstyrelsen.
 § 41. §§ 35-40 gælder ikke i Københavns og Frederiksberg Kommuner.
 Stk. 2. I Sønderjylland, jf. § 13, stk. 4, skal en skelforretning  

 rekvireres hos matrikelmyndigheden.
 § 42. Aftaler om beliggenheden af skel kan ikke tinglyses uden  

 matrikelmyndighedens godkendelse.
 § 43. Boligministeren fastsætter nærmere regler om art og anbringelse af  

 skelmærker, om indmåling af skel m.v. samt om tilknytning af målingen til det  

 fælles referencenet.
§ 44. Praktiserende landinspektører og deres assistenter med beskikkelse  

 samt landinspektører, der er ansat ved matrikelmyndigheden, og deres  

 medarbejdere har til enhver tid uden retskendelse adgang til enhver ejendom  

 og lokalitet for at udføre opgaver efter denne lov samt opmåling til  

 kortlægningsopgaver for offentlige myndigheder og institutioner samt  

 koncessionerede selskaber.
Der skal så vidt muligt forud gives underretning  

 til ejeren eller brugeren af ejendommen, og legitimation skal forevises på  

 forlangende.
Legitimation udstedes af matrikelmyndigheden.
Stk. 2. Landinspektøren har ret til at anbringe skelmærker.
Det samme  

 gælder varige mærker for opmåling, hvis de kan anbringes uden væsentlig  

 ulempe for ejendommens ejer eller bruger.
 § 45. Skelmærker og varige mærker for opmåling, hvortil matrikulære  

 målinger knyttes, må ikke flyttes, borttages, beskadiges eller ødelægges.
 Stk. 2. Den, der overtræder stk. 1, skal betale udgifterne ved mærkets  

 genanbringelse.
Kapitel 6 Forskellige bestemmelser § 46. Et areal, der før forordningen af 23. april 1781 om  

 Jordfællesskabets Ophævelse var til fælles brug for samtlige bymænd eller  

 hartkornsejere, og som til stadighed har været registreret i matriklen som et  

 areal til denne brug, anses for at tilhøre vedkommende kommune, medmindre  

 andre godtgør at have ejendomsret til arealet.
 Stk. 2. Såfremt kommunalbestyrelsen begærer adkomst til arealet tinglyst,  

 gælder reglerne i tinglysningslovens § 52 a, stk. 2-4. Begæringen om  

 tinglysning skal være vedhæftet et af en beskikket landinspektør udarbejdet  

 rids med angivelse af arealets grænser og de tilstødende ejendommes  

 matrikelbetegnelser.
 § 47. Kort- og Matrikelstyrelsen fastsætter regler om opkrævning og  

 betaling for ekspedition af matrikulære sager og for udførelse af matrikulære  

 arbejder i Sønderjylland, jf. § 13, stk. 4. Betaling kan kræves forud.
Stk. 2. Københavns Magistrat og Frederiksberg Kommunalbestyrelse  

 fastsætter hver for sit område regler om opkrævning og betaling for  

 matrikelmyndighedens forretninger.
Betaling kan kræves forud.
Stk. 3. Sker betaling ikke rettidigt, tillægges renter fra sidste  

 rettidige indbetalingsdag, og indtil betalingen sker.
Rentesatsen er den til  

 enhver tid i medfør af § 5 i lov om renter ved forsinket betaling m.v.  

 fastsatte rentesats.
 Stk. 4. Matrikelmyndigheden kan fastsætte regler om gebyr for udskrivning  

 af rykkerskrivelse, såfremt betaling ikke sker rettidigt.
§ 48. Medmindre højere straf er forskyldt efter den øvrige lovgivning,  

 straffes med bøde den, der 1) overtræder § 21, stk. 1, § 36, stk. 4, eller § 45, stk. 1, eller 2) undlader at efterkomme et påbud efter § 22.
Stk. 2. For overtrædelser, der begås af aktieselskaber, anpartsselskaber  

 eller lignende, kan der pålægges selskabet som sådant bødeansvar.
Er  

 overtrædelsen begået af en kommune eller et kommunalt fællesskab, der er  

 omfattet af § 60 i lov om kommunernes styrelse, kan der pålægges kommunen  

 eller det kommunale fællesskab bødeansvar.
 § 49. Loven træder i kraft den 1. april 1991.
Stk. 2. En matrikulær sag skal behandles efter reglerne i den hidtil  

 gældende udstykningslov, jf. lovbekendtgørelse nr. 6 af 7. januar 1977, når  

 sagen inden den 1. april 1991 er indsendt til Kort- og Matrikelstyrelsen  

 eller i Københavns og Frederiksberg Kommuner eller i de sønderjyske områder  

 er rekvireret hos matrikelmyndigheden.
Parterne kan endvidere begære, at en  

 matrikulær sag behandles efter de nævnte regler, såfremt sagen er rekvireret  

 hos en praktiserende landinspektør inden den 1. april 1991 og indsendt til  

 Kort- og Matrikelstyrelsen inden den 1. oktober 1991.
 § 50. Følgende love og bestemmelser ophæves:
 1) Forordning af 23. april 1781 om Jordfællesskabets Ophævelse, med flere  

 Foranstaltninger til Landvæsenets Forbedring i Danmark.
 2) Forordning af 27. september 1805 om Skovenes Udskiftning,  

 Vedligeholdelse og Fredning i Danmark.
3) Plakat af 11. april 1821 for Danmark, ang.
Fremgangsmaaden ved  

 Forandring af Landeiendommes Navne.
4) Lov af 30. december 1858 ang.
Tørvemosers Udskiftning m.v.
 5) Lov nr. 330 af 28. juni 1920 om midlertidig Ordning af Matrikulsvæsenet  

 i de sønderjydske Landsdele.
 6) Lov om udstykning og sammenlægning m.m. af faste ejendomme, jf.  

 lovbekendtgørelse nr. 6 af 7. januar 1977.
 § 51. Loven gælder ikke for Færøerne og Grønland.
Oprindeligt fremsat forslag Kapitel 1 Definitioner § 1. Matrikelbetegnelsen for et areal består af matrikelnummer og ejerlav.
§ 2. Ved en samlet fast ejendom forstås i denne lov 1) eet matrikelnummer eller 2) flere matrikelnumre, der ifølge notering i matriklen skal holdes  

 forenet.
 Stk. 2. Hvis en samlet fast ejendom er noteret i matriklen som en  

 landbrugsejendom, omfatter den tillige arealer, der ifølge lov om  

 landbrugsejendomme skal henregnes til landbrugsejendommen.
 Stk. 3. Hvis der til et matrikelnummer hører andel i en fælleslod, udgør  

 andelen en del af den samlede faste ejendom.
 § 3.Ved en fælleslod forstås i denne lov et matrikelnummer i fælleseje,  

 når mindst een ideel andel i matrikelnummeret er registreret i matriklen som  

 hørende til en samlet fast ejendom.
§ 4. Ved et umatrikuleret areal forstås i denne lov et areal, der 1) ikke er optaget i matriklen eller 2) er optaget i matriklen uden matrikelbetegnelse.
 Stk. 2. Ved en umatrikuleret ejendom forstås i denne lov et umatrikuleret  

 areal, der udgør en ejendomsretlig enhed.
 § 5. Ved matrikulering forstås i denne lov, at umatrikuleret areal  

 registreres i matriklen som en samlet fast ejendom.
 § 6. Ved udstykning forstås i denne lov, at det registreres i matriklen,  

 at areal fraskilles en eller flere samlede faste ejendomme og fremtidig udgør  

 en ny samlet fast ejendom.
§ 7. Ved arealoverførsel forstås i denne lov, at det registreres i  

 matriklen, at der uden for tilfælde af ejendomsberigtigelse, jf. § 9,  

 overføres 1) areal fra en samlet fast ejendom til en anden samlet fast ejendom eller  

 til offentlig vej, eller 2) umatrikuleret areal til en samlet fast ejendom eller til offentlig vej.
 § 8. Ved sammenlægning forstås i denne lov, at flere samlede faste  

 ejendomme registreres i matriklen som een samlet fast ejendom.
§ 9. Ved ejendomsberigtigelse forstås i denne lov, at det registreres i  

 matriklen, at 1) en ejendoms afgrænsning er ændret som følge af hævdserhvervelse eller  

 ved naturlig tilvækst eller fraskylning m.v., eller 2) et areal, der i mindst 20 år har været offentlig vej, udskilles fra en  

 ejendom.
Kapitel 2 Matrikelvæsenet § 10. Kort- og Matrikelstyrelsen er matrikelmyndighed uden for Københavns  

 og Frederiksberg kommuner.
Stk. 2. I Københavns Kommune udøves matrikelmyndigheden af Magistraten ved  

 stadskonduktøren.
Stadskonduktøren udnævnes af Borgerrepræsentationen.
Stk. 3. I Frederiksberg Kommune udøves matrikelmyndigheden af  

 kommunalbestyrelsen ved stadslandinspektøren.
Stadslandinspektøren udnævnes  

 af kommunalbestyrelsen.
§ 11. Matrikelmyndigheden skal føre og vedligeholde matriklen som et  

 register over samtlige ejendomme og som et kortværk med tilhørende  

 måldokumentation.
Matriklen skal indeholde oplysning om matrikelbetegnelser,  

 arealstørrelser, noteringer som nævnt i § 2 samt andre lovbestemte noteringer  

 i matriklen.
 § 12. Matrikelmyndighedens afgørelser efter denne lov kan ikke påklages  

 til anden administrativ myndighed.
§ 13. Matrikulært arbejde må kun udføres af en landinspektør med  

 beskikkelse.
Matrikulært arbejde omfatter afsætning af skel samt udarbejdelse  

 af de dokumenter, der er nødvendige for registrering af matrikulære  

 forandringer, herunder fremskaffelse af den nødvendige dokumentation for, at  

 §§ 18-20 og 25-27 er overholdt.
 Stk. 2. Kort- og Matrikelstyrelsen kan afkræve en praktiserende  

 landinspektør nærmere oplysninger om udførelsen af et matrikulært arbejde.
 Stk. 3. I Københavns og Frederiksberg kommuner må matrikulært arbejde og  

 andet arbejde, der efter lovgivningen skal udføres af en landinspektør, kun  

 udføres af matrikelmyndigheden.
Stk. 4. Stk. 3 gælder også 1) i Sønderjyllands Amt bortset fra Hejls, Taps og Vejstrup sogne og 2) i den del af Ribe Amt, som udgøres af Hviding, Roager og Spandet sogne  

 samt ejerlavet Hjortvad, Kalvslund.
Kapitel 3 Ejendomsdispositioner § 14. Der må kun ske ejerskifte eller pantsætning af et areal, såfremt det  

 udgør en samlet fast ejendom eller en umatrikuleret ejendom.
Ejerskifte af et  

 areal, der er en del af en samlet fast ejendom eller af en umatrikuleret  

 ejendom, kan dog ske efter reglerne om arealoverførsel.
§ 15. Der må ikke ske særskilt ejerskifte eller pantsætning af en andel i  

 en fælleslod, såfremt den er registreret i matriklen som hørende til en  

 samlet fast ejendom.
Andelen må efter fraskillelse fra ejendommen ikke på ny  

 registreres som hørende til en samlet fast ejendom.
Der kan ikke registreres  

 nye fælleslodder i matriklen.
§ 16. Der må ikke stiftes brugsret over et areal for et længere tidsrum  

 end 1) 30 år, såfremt arealet udgør en del af en samlet fast ejendom, eller 2) 10 år, såfremt arealet udgør en del af en umatrikuleret ejendom.
 Stk. 2. Boligministeren kan fastsætte regler om, at stk. 1 ikke gælder,  

 når retten angår anbringelse af en teknisk indretning på et areal af  

 ubetydelig størrelse.
 § 17. Et areal, der indvindes fra søterritoriet, skal registreres i  

 matriklen ved matrikulering eller arealoverførsel.
 § 18. Der må ikke ske udstykning, matrikulering eller arealoverførsel,  

 såfremt der derved vil fremkomme en samlet fast ejendom eller et særskilt  

 beliggende areal af en sådan ejendom, som ikke har adgang til offentlig vej.  

 Adgangsretten må ikke være tidsbegrænset eller betinget.
Stk. 2. Hvis adgangen til offentlig vej skal ske ad privat fællesvej, skal  

 vejen være optaget på matrikelkortet.
Matrikelmyndigheden kan i særlige  

 tilfælde fritage for dette krav.
 § 19. Der må ikke ske udstykning, matrikulering eller arealoverførsel på  

 en sådan måde, at en samlet fast ejendom ved en smal jordstrimmel adskilles  

 fra kysten, fra en sø, der tilhører bredejerne, eller fra et åbent vandløb.  

 Matrikelmyndigheden kan i særlige tilfælde fritage fra dette krav.
§ 20. Der må ikke ske udstykning, matrikulering, arealoverførsel eller  

 sammenlægning, såfremt den matrikulære forandring eller den tilsigtede  

 arealanvendelse efter det oplyste vil medføre forhold i strid med anden  

 lovgivning.
Dette gælder dog ikke matrikulering af en umatrikuleret ejendom.
 Stk. 2. I tilfælde, hvor opførelse af mere end eet enfamiliehus til  

 helårsbeboelse på en ejendom har nødvendiggjort dispensationer, som muliggør  

 en nærmere angivet udstykning, kan denne udstykning gennemføres uden hensyn  

 til bestemmelser i anden lovgivning om bortfald af dispensation, som ikke er  

 udnyttet.
§ 21. Parterne i et retsforhold, der forudsætter matrikulær forandring,  

 jf. §§ 14-16, og ejeren af et areal, der indvindes fra søterritoriet, jf. §  

 17, skal inden 3 måneder fra det i stk. 2 anførte tidspunkt anmode en  

 praktiserende landinspektør om at begære registrering i matriklen af den  

 nødvendige matrikulære forandring.
I Københavns og Frederiksberg kommuner og  

 i Sønderjylland, jf. § 13, stk. 4, skal anmodningen rettes til  

 matrikelmyndigheden.
Stk. 2. Fristen efter stk. 1 regnes 1) for retsforhold omfattet af § 14 eller § 15 fra rettighedens stiftelse, 2) for retsforhold omfattet af § 16 fra det tidspunkt, hvor brugeren  

 ifølge aftalen kan tiltræde brugen, eller, hvis et sådant tidspunkt ikke er  

 aftalt, fra aftalens indgåelse, 3) for forhold omfattet af § 17 fra indvindingsarbejdets afslutning.
 Stk. 3. Når der ved ekspropriation eller jordfordelingskendelse stiftes  

 rettigheder som nævnt i §§ 14, 15 eller 16, skal vedkommende myndighed  

 snarest muligt begære registrering i matriklen af den nødvendige matrikulære  

 forandring.
 § 22. Hvis anmodning som nævnt i § 21, stk. 1, ikke fremsættes, eller hvis  

 den nødvendige registrering i matriklen ikke kan finde sted, jf. § 30, eller  

 ikke kan opretholdes efter § 33, kan matrikelmyndigheden påbyde aftalen  

 ophævet.
§ 23. Tinglysningsdommeren skal ved tinglysning af dokumenter om adkomst,  

 pant eller brugsret vedrørende fast ejendom påse, at bestemmelserne i § 14, §  

 15, 1. pkt., og § 16 overholdes.
Boligministeren fastsætter efter forhandling  

 med justitsministeren nærmere regler om grundlaget for kontrollen.
§ 24. Matrikelmyndigheden skal ved registrering i matriklen påse, at  

 bestemmelserne i §§ 18-20 overholdes.
Ved matrikulære forandringer som følge  

 af ekspropriation eller kendelse om jordfordeling påses overholdelsen dog af  

 vedkommende myndighed.
Kapitel 4 Registreringen § 25. Arealoverførsel kan kun registreres i matriklen, såfremt det  

 godtgøres, at bestemmelserne om pantehæftelser og servitutter i  

 tinglysningslovens § 23 er iagttaget.
Stk. 2. Såfremt arealet er overdraget, skal det tillige godtgøres, at  

 dokumentet om overdragelsen er tinglyst på begge ejendomme og ikke er  

 betinget af andet end registreringen i matriklen.
Endvidere skal  

 overdragelsesdokumentet fremsendes til matrikelmyndigheden med bemyndigelse  

 for matrikelmyndigheden til at begære det tinglyst som endelig adkomst, når  

 arealoverførslen er registreret i matriklen.
 Stk. 3. Hvis værdien af det overdragne ikke overstiger et af  

 boligministeren fastsat beløb, kan en skriftlig erklæring herom fra ejerne af  

 de pågældende ejendomme erstatte betingelserne i stk. 2. Ved værdien af det  

 overdragne forstås købesummen, dog mindst det beløb, hvormed værdien af det  

 overdragne indgår i den ansatte ejendomsværdi ved seneste offentlige  

 vurdering.
 Stk. 4. Boligministeren kan fastsætte regler, der for særlige tilfælde af  

 arealoverførsel fraviger stk. 1-3.
 § 26. Sammenlægning kan kun registreres i matriklen, såfremt det  

 godtgøres, at de pågældende ejendomme tilhører samme ejer, og at  

 bestemmelserne om pantehæftelser i tinglysningslovens § 21 er iagttaget.
§ 27. §§ 25 og 26 gælder ikke, såfremt den matrikulære forandring sker som  

 følge af ekspropriation eller jordfordelingskendelse.
Der skal i stedet  

 foreligge erklæring fra vedkommende myndighed om, at arealoverførslen eller  

 sammenlægningen er i overensstemmelse med beslutning, der er truffet ved  

 ekspropriationen eller kendelsen.
§ 28. Ejendomsberigtigelse kan ske, såfremt 1) ejeren af den eller de pågældende ejendomme erklærer, at den  

 registrerede grænse er ændret ved hævdserhvervelse eller ved naturlig  

 tilvækst eller fraskylning, eller 2) vejmyndigheden erklærer, at et areal, der i matriklen er henregnet  

 under ejendommen, i mindst 20 år har været offentlig vej.
§ 29. Boligministeren fastsætter i øvrigt regler om, hvilke oplysninger  

 der skal gives, og hvilken dokumentation der skal foreligge, når en  

 matrikulær forandring ønskes foretaget.
I reglerne kan det bestemmes, i  

 hvilken form oplysningerne og dokumentationen skal gives.
Stk. 2. Boligministeren kan fastsætte regler om, at de praktiserende  

 landinspektører skal 1) afgive eller attestere oplysninger i forbindelse med dokumentationen  

 efter stk. 1, 2) udarbejde og attestere kort til brug ved registreringen og  

 forberedelsen af denne og til forevisning ved tinglysning og 3) give nærmere angivne oplysninger med henblik på ændring af  

 matrikelbetegnelser.
§ 30. Matrikelmyndigheden kan kun nægte at registrere  

 ejendomsberigtigelse, udstykning, matrikulering, arealoverførsel,  

 sammenlægning samt fraskillelse af en fælleslod, såfremt 1) §§ 18-20 ikke er overholdt, 2) de oplysninger m.v., som efter bestemmelserne i denne lov eller de i  

 medfør af loven fastsatte regler er nødvendige for registreringen, ikke  

 foreligger, eller 3) matrikelmyndigheden ikke har modtaget beløb, der er krævet forudbetalt  

 efter § 47, stk. 1 eller stk. 2, eller efter lov om afgift ved udstykning  

 m.m.
 § 31.Matrikelmyndigheden fastsætter matrikelbetegnelserne.
Stk. 2. Matrikelmyndigheden afgør, om oplysninger, der er registreret i  

 matriklen, skal rettes som følge af tekniske ændringer af det materiale, der  

 ligger til grund for registreringen.
Boligministeren kan pålægge de  

 praktiserende landinspektører at give indberetning til Kort- og  

 Matrikelstyrelsen om forbedrede målinger og arealstørrelser m.v., der  

 fremkommer i forbindelse med arbejder, som ikke af anden grund nødvendiggør  

 registrering i matriklen.
 Stk. 3. Hvis matrikelmyndigheden i forbindelse med fremstilling af nye  

 matrikelkort bliver bekendt med, at der i et område er væsentlig  

 uoverensstemmelse mellem foreliggende oplysninger om skels beliggenhed, skal  

 ejerne af de pågældende ejendomme efter anmodning fra matrikelmyndigheden  

 oplyse om skelforholdene.
Stk. 4. I Sønderjylland, jf. § 13, stk. 4, kan matrikelmyndigheden rette  

 matriklens oplysninger, hvis de matrikulære forhold er registreret efter  

 regler, der var gældende ved den tyske matrikulering og ikke svarer til de  

 danske regler, og hvis rettelsen ikke medfører indgreb i bestående  

 rettigheder.
Matrikelmyndigheden skal give ejerne af de pågældende ejendomme  

 meddelelse om rettelsen.
 § 32. Matrikelmyndigheden skal underrette tinglysningsdommeren og  

 kommunalbestyrelsen om matrikulære forandringer med henblik på nødvendig  

 ajourføring af tingbogen henholdsvis det fælleskommunale ejendomsdatasystem  

 (ESR).
 Stk. 2. Hvis tinglysningsdommeren eller kommunalbestyrelsen bliver  

 opmærksom på uoverensstemmelser med matriklens oplysninger, skal  

 matrikelmyndigheden underrettes.
 § 33. Hvis en matrikulær forandring ikke kan indføres i tingbogen, skal  

 tinglysningsdommeren underrette matrikelmyndigheden herom.  

 Matrikelmyndigheden skal da tilbageføre registreringen, medmindre der inden  

 en af matrikelmyndigheden fastsat frist fremskaffes dokumentation for, at der  

 ikke længere er nogen hindring for indførelsen i tingbogen.
Kapitel 5 Afsætning af ejendomsgrænser m.m.
 § 34. En ejendomsgrænse må kun afmærkes eller fastlægges ved mål, såfremt  

 afsætningen sker i overensstemmelse med matriklens oplysninger om skellets  

 beliggenhed.
 Stk. 2. Stk. 1 gælder dog ikke i følgende tilfælde:
 1) Skelafsætningen sker som led i en ejendomsberigtigelse.
2) Ved skelafsætningen konstateres der fejl i matriklens oplysninger om  

 skellets beliggenhed.
Det påhviler landinspektøren at indberette fejlen til  

 matrikelmyndigheden.
 Stk. 3. Boligministeren fastsætter regler for, i hvilket omfang naboejere  

 skal inddrages, inden der foretages skelafsætning, og i hvilket omfang og på  

 hvilken måde naboejerne skal orienteres om en foretaget skelafsætning.
 Stk. 4. Stk. 1-3 finder ikke anvendelse på afsætning af en ejendomsgrænse  

 som led i en skelforretning efter §§ 35 og 36.
 § 35. Enhver, der mener at have interesse i at få konstateret den rette  

 beliggenhed af en ejendomsgrænse, kan anmode en praktiserende landinspektør  

 om at afholde en skelforretning, jf. dog § 41. Den, der anmoder herom, hæfter  

 for betalingen af de omkostninger, der er forbundet med forretningen, jf. dog  

 § 39.
 Stk. 2. Boligministeren fastsætter nærmere regler om skelforretninger.
 § 36. Ved skelforretningen skal landinspektøren afsætte skellet med den  

 beliggenhed, som på grundlag af de foreliggende oplysninger efter  

 landinspektørens skøn må anses for at være den rette ejendomsgrænse.
Stk. 2. Afsætningen af skellet er bindende for ejerne af de pågældende  

 ejendomme, såfremt 1) de skriftligt tiltræder afsætningen, eller 2) ingen af dem inden 8 uger efter datoen for modtagelsen af skriftlig  

 underretning fra landinspektøren om afsætningen har anlagt retssag med  

 påstand om, at vedkommende naboejer skal anerkende, at skellet ligger  

 anderledes.
 Stk. 3. Retten kan dog i ganske særlige tilfælde tillade, at sag anlægges  

 efter udløbet af fristen i stk. 2.
 Stk. 4. Såfremt der ved endelig dom eller indenretligt forlig sker ændring  

 af landinspektørens fastlæggelse af skellet, skal landinspektøren snarest  

 ændre afsætningen af skellet i overensstemmelse med dommen eller forliget.
 § 37. Når et skel er blevet endeligt fastlagt efter reglerne i §§ 35 og  

 36, skal landinspektøren snarest indsende oplysning om skellets rette  

 beliggenhed til Kort- og Matrikelstyrelsen til notering i matriklen.
Stk. 2. Medmindre skellets rette beliggenhed er afgjort ved domstolene,  

 kan Kort- og Matrikelstyrelsen nægte at foretage notering efter stk. 1,  

 såfremt der konstateres fejl eller mangler ved skelforretningen.
Nægtes  

 notering, er forretningen ugyldig.
 § 38. Der kan ikke anlægges retssag om skels beliggenhed, herunder som  

 følge af hævdserhvervelse, før der er afholdt en skelforretning efter  

 reglerne i §§ 35 og 36.
§ 39. Hegnsynet kan efter begæring af rekvirenten af skelforretningen  

 pålægge andre end rekvirenten at betale sagens omkostninger helt eller  

 delvis.
Hegnsynet skal ved afgørelsen tage hensyn til interesserne i en  

 konstatering af ejendomsgrænsens rette beliggenhed, herunder baggrunden for  

 og resultatet af skelforretningen.
Stk. 2. Begæringen skal indgives skriftligt til formanden for vedkommende  

 hegnsynsdistrikt.
Hegnsynet behandler sagen efter reglerne i hegnsloven om  

 hegnsynsforretninger.
 Stk. 3. Hegnsynets afgørelse kan indbringes for landvæsenskommissionen  

 inden 4 uger efter, at afgørelsen er meddelt de pågældende.
§ 40. Når der foreligger særlige omstændigheder, kan statsamtmanden træffe  

 beslutning om, at omkostningerne ved skelforretningen helt eller delvis skal  

 betales af staten.
Boligministeren fastsætter nærmere regler herom.
 Stk. 2. Statsamtmandens beslutning kan påklages til Kort- og  

 Matrikelstyrelsen.
 § 41. §§ 35-40 gælder ikke i Københavns og Frederiksberg kommuner.
 Stk. 2. I Sønderjylland, jf. § 13, stk. 4, skal en skelforretning  

 rekvireres hos matrikelmyndigheden.
 § 42. Aftaler om beliggenheden af skel kan ikke tinglyses uden  

 matrikelmyndighedens godkendelse.
 § 43. Boligministeren fastsætter nærmere regler om art og anbringelse af  

 skelmærker, om indmåling af skel m.v. samt om tilknytning af målingen til det  

 fælles referencenet.
§ 44. Praktiserende landinspektører og deres assistenter med beskikkelse  

 samt landinspektører, der er ansat ved matrikelmyndigheden, og deres  

 medarbejdere har til enhver tid uden retskendelse adgang til enhver ejendom  

 og lokalitet for at udføre opgaver efter denne lov samt opmåling til  

 kortlægningsopgaver for offentlige myndigheder og institutioner samt  

 koncessionerede selskaber.
Der skal så vidt muligt forud gives underretning  

 til ejeren eller brugeren af ejendommen, og legitimation skal forevises på  

 forlangende.
Legitimation udstedes af matrikelmyndigheden.
Stk. 2. Landinspektøren har ret til at anbringe skelmærker.
Det samme  

 gælder varige mærker for opmåling, hvis de kan anbringes uden væsentlig  

 ulempe for ejendommens ejer eller bruger.
 § 45. Skelmærker og varige mærker for opmåling, hvortil matrikulære  

 målinger knyttes, må ikke flyttes, borttages, beskadiges eller ødelægges.
 Stk. 2. Den, der overtræder stk. 1, skal betale udgifterne ved mærkets  

 genanbringelse.
Kapitel 6 Forskellige bestemmelser § 46. Et areal, der før forordningen af 23. april 1781 om  

 Jordfællesskabets Ophævelse var til fælles brug for samtlige bymænd eller  

 hartkornsejere, og som til stadighed har været registreret i matriklen som et  

 areal til denne brug, anses for at tilhøre vedkommende kommune, medmindre  

 andre godtgør at have ejendomsret til arealet.
 Stk. 2. Såfremt kommunalbestyrelsen begærer adkomst til arealet tinglyst,  

 gælder reglerne i tinglysningslovens § 52 a, stk. 2-4. Begæringen om  

 tinglysning skal være vedhæftet et af en beskikket landinspektør udarbejdet  

 rids med angivelse af arealets grænser og de tilstødende ejendommes  

 matrikelbetegnelser.
 § 47. Kort- og Matrikelstyrelsen fastsætter regler om opkrævning og  

 betaling for ekspedition af matrikulære sager og for udførelse af matrikulære  

 arbejder i Sønderjylland, jf. § 13, stk. 4. Betaling kan kræves forud.
Stk. 2. Københavns Magistrat og Frederiksberg Kommunalbestyrelse  

 fastsætter hver for sit område regler om opkrævning og betaling for  

 matrikelmyndighedens forretninger.
Betaling kan kræves forud.
Stk. 3. Sker betaling ikke rettidigt, tillægges renter fra sidste  

 rettidige indbetalingsdag, og indtil betalingen sker.
Rentesatsen er den til  

 enhver tid i medfør af § 5 i lov om renter ved forsinket betaling m.v.  

 fastsatte rentesats.
 Stk. 4. Matrikelmyndigheden kan fastsætte regler om gebyr for udskrivning  

 af rykkerskrivelse, såfremt betaling ikke sker rettidigt.
§ 48. Medmindre højere straf er forskyldt efter den øvrige lovgivning,  

 straffes med bøde den, der 1) overtræder § 21, stk. 1, eller § 45, stk. 1, eller 2) undlader at efterkomme et påbud efter § 22.
Stk. 2. For overtrædelser, der begås af aktieselskaber, anpartsselskaber  

 eller lignende, kan der pålægges selskabet som sådant bødeansvar.
Er  

 overtrædelsen begået af en kommune eller et kommunalt fællesskab, der er  

 omfattet af § 60 i lov om kommunernes styrelse, kan der pålægges kommunen  

 eller det kommunale fællesskab bødeansvar.
 § 49. Loven træder i kraft den 1. april 1991.
Stk. 2. En matrikulær sag skal behandles efter reglerne i den hidtil  

 gældende udstykningslov, jf. lovbekendtgørelse nr. 6 af 7. januar 1977, når  

 sagen inden den 1. april 1991 er indsendt til Kort- og Matrikelstyrelsen  

 eller i Københavns og Frederiksberg kommuner eller i de sønderjyske områder  

 er rekvireret hos matrikelmyndigheden.
Parterne kan endvidere begære, at en  

 matrikulær sag behandles efter de nævnte regler, såfremt sagen er rekvireret  

 hos en praktiserende landinspektør inden den 1. april 1991 og indsendt til  

 Kort- og Matrikelstyrelsen inden den 1. oktober 1991.
 § 50. Følgende love og bestemmelser ophæves:
 1) Forordning af 23. april 1781 om Jordfællesskabets Ophævelse, med flere  

 Foranstaltninger til Landvæsenets Forbedring i Danmark.
 2) Forordning af 27. september 1805 om Skovenes Udskiftning,  

 Vedligeholdelse og Fredning i Danmark.
3) Plakat af 11. april 1821 for Danmark, ang.
Fremgangsmaaden ved  

 Forandring af Landeiendommes Navne.
4) Lov af 30. december 1858 ang.
Tørvemosers Udskiftning m.v.
 5) Lov nr. 330 af 28. juni 1920 om midlertidig Ordning af Matrikulsvæsenet  

 i de sønderjydske Landsdele.
 6) Lov om udstykning og sammenlægning m.m. af faste ejendomme, jf.  

 lovbekendtgørelse nr. 6 af 7. januar 1977.
 § 51. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Ved lov nr. 749 af 7. december 1988 om Kort- og Matrikelstyrelsen er  

 Matrikeldirektoratet, Geodætisk Institut og Søkortafdelingen blevet  

 sammenlagt under navnet »Kort- og Matrikelstyrelsen«.
Styrelsen er  

 oprettet som central myndighed for opmåling og kortlægning samt for matrikel-  

 og landinspektørvæsenet.
Udstykningssystemet er grundlæggende for vedligeholdelsen af  

 ejendomsregistreringen i matriklen.
Systemet er et middel til sikring af  

 privatretlige interesser vedrørende fast ejendom, og det er nødvendigt for  

 den offentlige forvaltning, der har brug for ajourførte oplysninger om  

 ejendomsforholdene.
Overholdelse af lovgivningens bestemmelser om  

 ejendomsdannelse og arealanvendelse m.v. sikres i vidt omfang i forbindelse  

 med behandlingen af udstykningssager.
Der tiltrænges imidlertid en forenkling af reglerne i det matrikulære  

 system og en tilpasning af reglerne til de tekniske muligheder, der  

 foreligger i dag.
Den teknologiske udvikling især inden for geografisk  

 databehandling har således i de seneste år bevirket, at de praktiske  

 muligheder for og rentabiliteten ved at etablere en direkte edb-mæssig  

 forbindelse mellem de administrative registre gennem en koordinatsætning af  

 ejendomme og bygninger m.v. er blevet kraftigt forbedret.
Omdannelsen af  

 matrikelkortværket til et digitalt kortværk spiller i den henseende en vigtig  

 rolle.
Udstykningssystemet hviler på bestemmelser om, at der skal ske udstykning,  

 når en del af en ejendom afhændes, pantsættes eller gives i brug for mere end  

 10 år.
Udstykningskravet for arealer, der gives i brug, giver imidlertid  

 anledning både til praktiske og formelle vanskeligheder, og der er i stigende  

 omfang gennem anvendelse af andre ejendomsretlige løsninger blevet etableret  

 varige grundopdelinger, uden at der er sket udstykning.
Herved opstår der  

 ofte uheldige forhold og usikkerhed for borgerne og de offentlige  

 myndigheder.
Der er således behov dels for en lempelse af kravet og dels for  

 at tilvejebringe en bedre koordinering med anden lovgivning vedrørende  

 ejendomsdannelse og bebyggelse m.v.
 Sammen med forslaget til en ny udstykningslov fremsættes forslag til lov  

 om ændring af forskellige lovbestemmelser og forslag til revideret lov om  

 udstykningsafgift.
Regeringen har den 13. december 1988 som led i sin plan for  

 afbureaukratisering af den offentlige sektor foreslået, at Kort- og  

 Matrikelstyrelsens sønderjyske landinspektørkontorer privatiseres.  

 Boligministeren har nedsat en arbejdsgruppe, der inden udgangen af 1989 skal  

 komme med forslag til, hvordan og efter hvilken tidsplan privatiseringen kan  

 ske.
Forslag til ændringer i lovgivningen, der er nødvendige i denne  

 sammenhæng, kan derfor ikke udarbejdes på nuværende tidspunkt, og de 3  

 lovforslag indeholder ikke forslag til ændringer vedrørende organisationen af  

 matrikelvæsenet i Sønderjylland.
2. Udstykningslovgivningen Behovet for registrering af fast ejendom er gammelt, idet udskrivning af  

 afgifter og skatter i hvert fald siden den tidlige middelalder har hvilet på  

 besiddelsen eller brugen af fast ejendom.
Registreringen fandt dengang sted i  

 kirkens og godsernes jordebøger.
Efter svenskekrigene og enevældens  

 indførelse var der behov for at øge skatteudskrivningen, og dette førte til  

 udarbejdelsen af den første danske matrikel af 1664. Grundlaget for denne  

 matrikel var imidlertid mangelfuldt, og den blev allerede i 1688 afløst af  

 Christian d.
V's matrikel, som hvilede på en opmåling af de skattepligtige  

 jorder.
De tidligere matrikler blev imidlertid ikke vedligeholdt med hensyn til  

 forandringer i ejendomsforholdene, og efter udskiftningerne i slutningen af  

 1700-tallet var der behov for udarbejdelsen af en ny matrikel.
Den nye  

 matrikel og matrikelkortværket blev til på grundlag af omfattende  

 matrikuleringsarbejder i 1. halvdel af 1800-tallet.
I tilslutning til  

 matrikuleringsarbejderne blev der udstedt regler, som kunne regulere  

 jordomlægninger i landbruget og sikre vedligeholdelse af matriklens  

 oplysninger, både under forarbejdernes udførelse og efter den nye matrikels  

 ikrafttræden den 1. januar 1844.
Matriklens oplysninger om ejendommenes hartkorn dannede grundlag for  

 ejendomsbeskatningen, og i løbet af 1800-tallet udbyggedes reglerne om  

 opmåling og taksation under ledelse af en landinspektør med henblik på  

 ajourføring af matriklen og fordeling af hartkornet ved udstykning.
Der blev  

 også udfærdiget regler om forholdet til tinglysningsvæsenet.
Den første egentlige udstykningslov er fra 1897. Den blev allerede i 1906  

 afløst af en ny udstykningslov i forbindelse med, at hartkornet i 1903 var  

 afskaffet som grundlag for ejendomsbeskatningen.
Den næste lovrevision fandt  

 sted i 1925 samtidig med udarbejdelsen af tinglysningsloven, og reglerne i de  

 2 love har dannet grundlag for det tætte samspil, der siden har bestået  

 mellem udstyknings- og tinglysningssystemet.
Udstykningsloven af 1925  

 indeholdt fortsat jordbrugspolitiske regler om udstykning og sammenlægning af  

 landbrugsejendomme, men også flere regler, der tog sigte på  

 bebyggelsesregulering og vejforhold.
For Sønderjylland kom der i 1925 til at  

 gælde en særlig udstykningslov.
I 1949 overgik de jordbrugspolitiske bestemmelser helt til landbrugsloven,  

 og udstykningsloven fra 1949, som fortsat er gældende, kom også til at  

 omfatte Sønderjylland.
Som følge af den øgede byvækst og industrialisering op  

 gennem 1900-tallet og den deraf nødvendiggjorte lovgivning om naturfredning,  

 byplanlægning, byudvikling, byggeri, brandforhold osv. indeholdt  

 udstykningsloven af 1949 en række bestemmelser, hvis formål var at tilgodese  

 hensyn til denne lovgivning i forbindelse med udstykning.
Ved en ændring af  

 udstykningsloven i 1963 blev de fleste af disse konkrete  

 reguleringsbestemmelser overført til anden lovgivning, og i udstykningsloven  

 blev der samtidig indsat bestemmelser, hvorefter matrikelmyndigheden skal  

 påse, at der ikke sker udstykning, som vil fremkalde forhold i strid med  

 anden lovgivning.
 Bestemmelserne i udstykningsloven er ikke landsdækkende.
Københavns Kommune har siden 1690 haft sit eget matrikelvæsen, og  

 lovregler herom fandtes indtil 1977 i den særlige københavnske byggelov.  

 Matrikelvæsenet i Frederiksberg Kommune hørte indtil 1925 under  

 Matrikeldirektoratet, og udstykningslovens bestemmelser omfattede indtil  

 dette tidspunkt kommunen.
Siden 1925 har kommunen imidlertid haft sit eget  

 matrikelvæsen, og bestemmelser om udstykning m.v. har været fastsat i et  

 kommunalt reglement, der godkendes af Matrikeldirektoratet.
Reglementets  

 bestemmelser svarer i det væsentlige til udstykningslovens bestemmelser.  

 Visse bestemmelser om matrikelvæsenet i Frederiksberg Kommune var endvidere  

 indtil 1977 optaget i byggeloven.
For begge kommuners vedkommende blev bestemmelserne om matrikelvæsenet i  

 1975 overført til udstykningsloven i forbindelse med kommuneplanlovens  

 vedtagelse og den samtidige ændring af byggeloven.
Den særlige københavnske  

 byggelov blev ophævet.
Enkelte af udstykningslovens øvrige bestemmelser blev  

 samtidig gjort landsdækkende.
 Udstykningsloven (nu lovbekendtgørelse nr. 6 af 7. januar 1977) er  

 hovedloven i det matrikulære system, men i systemet indgår også loven om  

 Kort- og Matrikelstyrelsen (lov nr. 749 af 7. december 1988),  

 landinspektørloven (lovbekendtgørelse nr. 390 af 12. juli 1977) og  

 udstykningsafgiftsloven (lovbekendtgørelse nr. 5 af 7. januar 1988).
Udstykningslovgivningen er et servicesystem, der har til formål at betrygge private rettigheder gennem fastlæggelse og registrering af  

 ejendommene og deres grænser og herigennem danne grundlag for tinglysning af  

 rettigheder over ejendommene, at danne grundlag for vurdering og beskatning af fast ejendom, at kunne levere ajourførte ejendomsoplysninger til private og til  

 offentlige myndigheder, og at bidrage til at sikre overholdelse af anden lovgivnings bestemmelser om  

 ejendomsdannelse og arealanvendelse.
Den centrale bestemmelse i udstykningsloven er kravet i lovens § 1 om, at  

 der skal ske udstykning, før en del af en ejendom afhændes eller pantsættes  

 særskilt eller gives i brug for et længere tidsrum end 10 år.
Det er denne  

 bestemmelse, der i det væsentlige danner grundlag for vedligeholdelsen af  

 matriklens oplysninger.
 En række samvirkende årsager har imidlertid ført til, at udstykningskravet  

 for langvarigt udlejede arealer i et betydeligt antal tilfælde ikke er blevet  

 gennemført, jf. afsnit 4.
 I årenes løb er der udviklet og fastsat en lang række specielle regler for  

 forskellige arter af matrikulære forandringer, og regelsættet må i dag siges  

 at være uoverskueligt og unødigt kompliceret.
 3. Grundlaget for lovrevisionen.
 Matrikeldirektoratet har udarbejdet 3 redegørelser som grundlag for  

 lovrevisionen: »Hovedspørgsmål ved revision af udstykningsloven«  

 (december 1985), »Udstykning, Arealoverførsel og Sammenlægning«  

 (november 1986) og »Berigtigelser, Skelsætning og Private Veje«  

 (januar 1987). Endvidere har et af Landbrugsministeriet nedsat udvalg i marts  

 1988 afgivet »Delbetænkning om matrikulær inddeling«, og udvalget  

 har i december 1988 afgivet sin afsluttende betænkning.
På dette grundlag udarbejdedes et lovudkast.
Udkastet indeholdt forslag  

 til lempelse af udstykningskravet for udlejede arealer, således at den  

 nuværende 10 års-regel i udstykningslovens § 1, stk. 1, skulle erstattes af  

 en bestemmelse, hvorefter der kun skulle ske udstykning, når en del af en  

 ejendom blev udlejet for mere end 30 år.
Udkastet indeholdt samtidig forslag  

 om indførelse af en ny registreringsform kaldet »inddeling«, der  

 skulle føre til en registrering af udlejede arealer, der ikke var omfattet af  

 det foreslåede udstykningskrav.
Forslaget var i overensstemmelse med  

 inddelingsudvalgets indstilling i udvalgets 1. delbetænkning af marts 1988.
 Under hensyn til udtalelser fra nogle af de høringsinstanser, der har haft  

 det nævnte lovudkast til udtalelse, jf. afsnit 6, og på baggrund af  

 Regeringens bestræbelser på afbureaukratisering af den offentlige sektor, er  

 forslaget om indførelse af den omtalte inddelingsordning ikke medtaget i  

 lovforslaget.
4. Særligt om udstykningskravet for udlejede arealer Som nævnt er udstykningslovens § 1 af fundamental betydning for  

 ejendomsregistreringen.
Bestemmelsen om udstykning i forbindelse med  

 afhændelse eller pantsætning af en del af en ejendom virker efter sin  

 hensigt.
Når der er tale om bortleje af en del af en ejendom for mere end 10 år,  

 har bestemmelsen i de senere år i mange tilfælde ikke ført til den tilsigtede  

 udstykning af arealerne.
I nogle tilfælde er årsagen, at udstykning kan  

 forekomme overdimensioneret, når arealet ikke skal sælges, men blot udlejes  

 for en periode (over 10 år). I andre tilfælde kan årsagen være, at det er  

 vanskeligt at opnå en ønsket udstykningstilladelse.
Dette har sammenhæng med,  

 at den areal- og bebyggelsesregulerende lovgivning (navnlig byggeloven og  

 kommuneplanloven) ikke er til hinder for, at der på een ejendom opføres flere  

 bygninger.
Efter udstykningslovens § 1 skal der foretages udstykning, hvis  

 ejeren/brugeren af hver bygning får en langvarig og eksklusiv rådighed over  

 en del af ejendommens ubebyggede areal (f.eks. haver til parcelhuse eller  

 parkerings- og oplagsarealer til erhvervsbygninger). Udstykningsadgangen  

 reguleres imidlertid i vidt omfang gennem bestemmelser i den areal- og  

 bebyggelsesregulerende lovgivning, og i mange tilfælde gives der ikke  

 tilladelse til udstykning, selv om udstykningsansøgningen er i  

 overensstemmelse med de fysiske forhold, der allerede lovligt er etableret på  

 stedet.
 De opståede vanskeligheder foreslås - ligesom i det tidligere lovudkast -  

 løst dels ved en lempelse af udstykningskravet for udlejede arealer, så  

 kravet kun indtræder, når et areal udlejes for mere end 30 år, jf.  

 bemærkningerne til forslagets kap. 3, dels ved ændringer i anden lovgivning,  

 jf. de almindelige bemærkninger til lovforslaget om konsekvensændringer i  

 anden lovgivning samt til bemærkningerne til §§ 2-4 i samme lovforslag.
5. Hovedtræk i lovforslaget Lovforslaget hviler på de samme grundprincipper, som altid har båret  

 udstykningssystemet, men forslaget er udtryk for en ønskelig forenkling,  

 modernisering og bedre tilpasning til nutidens krav.
Lovforslaget vil således  

 nedbringe antallet af forskellige matrikulære sagsarter og vil forenkle og  

 smidiggøre sagsbehandlingen.
Lovforslaget er opbygget på en anden måde end den gældende lov.
Det er  

 disponeret således:
Kapitel 1 §§ 1- 9 Definitioner Kapitel 2 §§ 10-13 Matrikelvæsenet Kapitel 3 §§ 14-24 Ejendomsdispositioner Kapitel 4 §§ 25-33 Registreringen Kapitel 5 §§ 34-45 Afsætning af ejendomsgrænser m.m.
Kapitel 6 §§ 46-51 Forskellige bestemmelser De væsentligste ændringer i forhold til den gældende lov er, at udstykningslovens bestemmelser i højere grad end hidtil bliver  

landsdækkende, at der sker en tydeliggørelse og forenkling af udstykningssystemets  

 begreber (kap. 1), at der sker en lempelse af kravet om udstykning af langvarigt  

 udlejede dele af ejendomme (§ 16), at der opnås en enklere administration navnlig som følge af forslaget  

 om at samle en række matrikulære sagsarter under begrebet  

 »arealoverførsel« (§ 25), og at der indføres bestemmelser til støtte for moderniseringen og  

 forbedringen af matriklens oplysninger (navnlig § 31).
6. Høring Udkast til lov om udstykning og anden registrering i matriklen har sammen  

 med udkast til de to øvrige lovforslag været forelagt nedennævnte myndigheder  

 og organisationer til udtalelse, og ved den endelige udformning af  

 lovforslaget er der i vid udstrækning taget hensyn til de fremkomne  

 bemærkninger.
Energiministeriet Finansministeriet, Administrationsdepartementet Finansministeriet, Budgetdepartementet Indenrigsministeriet Industriministeriet Justitsministeriet Landbrugsministeriet Miljøministeriet Skatteministeriet Statsministeriet Trafikministeriet Økonomiministeriet Danmarks Statistik Aalborg Universitetscenter Landinspektørnævnet Amtsrådsforeningen i Danmark Hovedstadsrådet Kommunernes Landsforening Frederiksberg Kommunalbestyrelse Københavns Magistrat Sammenslutningen af danske Havne Andelsboligforeningernes Fællesrepræsentation Fritidshusejernes Landsforening Fællesforeningen af Ejerlejlighedsforeninger i Danmark Kolonihaveforbundet for Danmark Den Danske Bankforening Danmarks Sparekasseforening Realkreditrådet Dansk Ejendomsmæglerforening Ejendomsformidlernes Landsorganisation De danske Landboforeninger Danske Husmandsforeninger Centralforeningen af Tolvmandsforeninger Dansk Erhvervsgartnerforening Foreningen af Hegnsynsformænd Den danske Landinspektørforening Foreningen af Landmålingsteknikere Fællesudvalget vedrørende ledningsejer- samarbejde Foreningen af Areallejere i danske Havne Forbrugerrådet.
7. Administrative og økonomiske konsekvenser 7.1. Administrative konsekvenser 7.1.1. Kort- og Matrikelstyrelsen Inden lovens ikrafttræden må edb-matrikelsystemet i Kort- og  

 Matrikelstyrelsen forberedes til de ændringer i registrering og  

 sagsbehandling, der følger af lovens forslag om ændring af matrikulære  

 sagstyper og regler.
Det skønnes, at arbejdet vil beskæftige 3 medarbejdere i  

 ca. 1 år.
Arbejdet i forbindelse med lovens ikrafttræden omfatter udarbejdelse af  

 bekendtgørelser, cirkulærer, instrukser, vejledninger m.v. for den kreds af  

 personer, der professionelt skal beskæftige sig med loven.
Dette arbejde vil  

 blive udført i Kort- og Matrikelstyrelsen.
Det skønnes at disse  

 arbejdsopgaver vil beskæftige 2 medarbejdere i 2 år.
 Forslaget om arealoverførsel vil nedsætte antallet af forskellige  

 sagsarter og føre til forenklede regler for sagsbehandlingen i Kort- og  

 Matrikelstyrelsen.
Den gældende lovs regler medfører, at en bestemt gruppe sager om  

 overførsel af areal fra en ejendom til en anden skal ekspederes ved  

 udstykning fra sælgers ejendom og efterfølgende sammenlægning med købers  

 ejendom.
Behandlingen af sagerne i Kort- og Matrikelstyrelsen må derfor ske  

 ved 2 tidsmæssigt adskilte ekspeditioner, og ved begge ekspeditioner skal der  

 ske ændring af de registrerede oplysninger i matriklen.
Der henvises i øvrigt  

 til bemærkningerne til forslagets § 25, stk. 1. Der skønnes at være o. 2800  

 sager årligt af denne art.
Disse sager vil efter forslaget om arealoverførsel  

 kunne ekspederes i een ekspedition ved direkte overførsel af areal fra en  

 ejendom til en anden, og der skal kun ske ændring af matriklens oplysninger  

 (matrikelregister og -kort) een gang.
Forslaget vil således medføre en  

 arbejdsmæssig lettelse for Kort- og Matrikelstyrelsen.
Det er i forbindelse med lovrevisionen hensigten at ændre gældende regler  

 i udstykningsbekendtgørelsen om, at kort til brug for køberne af nyudstykkede  

 parceller (i udstykningslovens § 11 A, stk. 1, kaldet udstykningskort) skal  

 indsendes af de praktiserende landinspektører til Kort- og Matrikelstyrelsen  

 og attesteres af styrelsen.
Hvis udstykningskortene i stedet attesteres af  

 landinspektøren, når udstykningen er registreret i matriklen, vil der blive  

 tale om arbejdsmæssige besparelser for Kort- og Matrikelstyrelsen.
Der  

 henvises til bemærkningerne til lovforslagets § 23, 2. pkt., og § 29, stk. 2,  

 nr. 2. Attestationsgebyret for udstykningskortene udgør ca. 1 mio. kr.  

 årligt.
7.1.2 Andre myndigheder De foreslåede forenklinger med hensyn til sagsarter og regler for  

 sagsbehandling m.v. vil medføre forenklinger ved behandlingen af matrikulære  

 sager hos tinglysningsmyndighederne og de kommunale myndigheder.
Dette gælder  

 navnlig den sagsgruppe, der er omtalt i afsnit 7.1.1., idet det ikke som  

 efter den gældende ordning være nødvendigt at foretage registerændringer i  

 tingbogen og i det fælles kommunale ejendomsdatasystem (ESR) i 2 tempi.
7.1.3. Sammenfatning Lovforslaget har samlet følgende konsekvenser for statens personalebehov:  

 1990 1991 1992 1993 Justering af edb-matrikelsystemet 3 0 0 0 Lovopfølgende arbejde og information m.v. 2 2 0 0 7.2. De økonomiske konsekvenser 7.2.1. Beregningsgrundlaget Ved opgørelse af engangsudgifterne som følge af lovforslaget er som  

 beregningsgrundlag anvendt 250.000 kr. pr. årsværk.
Dette inkluderer såvel  

 løn som øvrige administrationsudgifter.
 Derudover er foretaget et udgiftsskøn for visse særskilte opgaver.
 De økonomiske overslag er beregnet på grundlag af FL1989-niveau.
7.2.2. Staten Udgifterne fordeler sig på følgende hovedområder:
 - Ændringer i edb-matrikelsystemet, jf. afsnit 7.1.1.
 - Lovopfølgende arbejde og information m.v., jf. afsnit 7.1.1.
- Ændringer i stempel-, afgifts- og gebyrindtægter - Godtgørelse af omkostninger til afholdelse af skelforretninger.
Ændringerne i edb-matrikelsystemet, der indeholder sagsjournal,  

 edb-register og sagsbehandlingssystem, forventes at ville beløbe sig til ialt  

 ca. 1,2 mio. kr.
Der vil blive tale om udgifter til lønninger og  

 konsulentbistand.
 Herudover forventes lovens gennemførelse at ville medføre lønudgifter m.v.  

 for staten på 0,5 mio. kr. i hvert af årene 1990 og 1991. Disse udgifter  

 forventes afholdt, inden loven træder i kraft.
 Forslagene om ændring af de matrikulære sagstyper og regler vil få  

 indflydelse på statens indtægter i form af stempel-, tinglysnings- og  

 udstykningsafgifter samt gebyrer.
Lovforslaget vil således medføre, at nogle flere arealoverdragelser end  

 hidtil vil kunne gennemføres uden tinglysning af et overdragelsesdokument,  

 jf. lovforslagets § 25, stk. 3, og bemærkningerne hertil.
Det skønnes, at  

 statens mindre indtægter i form af stempel- og tinglysningsafgifter modsvares  

 fuldt ud af de administrative forenklinger, der vil være en følge af, at  

 overdragelse kan ske ved arealoverførsel uden tinglysning af adkomstdokument.
Desuden vil lovforslaget medføre, at grundlaget for beregning af afgift  

 efter udstykningsafgiftsloven ændres.
Det gældende udstykningsafgiftssystem  

 foreslås i denne forbindelse omlagt til et system, hvor afgift kun opkræves  

 ved oprettelse af nye ejendomme, og hvor der indføres gebyr for ekspedition  

 af en række matrikulære sager.
Som det fremgår af bemærkningerne til det  

 samtidig hermed fremsatte forslag til en ny lov om afgift ved udstykning m.m.  

 og til nærværende lovforslags § 47, hvorefter matrikelmyndighederne får  

 hjemmel til at opkræve gebyrer for ekspeditionen af matrikulære sager, vil de  

 foreslåede lovændringer medføre en årlig mindreindtægt ved  

 udstykningsafgiften på ca. 11,3 mio. kr.
Indtægterne ved den foreslåede  

 gebyrordning forventes at indbringe ialt ca. 12,7 mio. kr. årligt.
 Lovforslaget indeholder i § 40 forslag om, at partsudgifter til afholdelse  

 af skelforretning under visse omstændigheder skal kunne godtgøres af staten.  

 Omkostningerne herved skønnes at ville beløbe sig til ca. 300.000 kr. pr. år.
7.2.3. Finansiering Samlet medfører lovforslaget følgende økonomiske konsekvenser for staten.
Engangsudgifter i forbindelse med lovforslagets gennemførelse Engangsudgifterne vil blive afholdt inden for Kort- og Matrikelstyrelsens  

 tildelte nettotal, idet udgifterne modsvares af arbejdsmæssige besparelser  

 som følge af de forenklede sagsprocedurer m.v.
Årlige virkninger af lovforslagets gennemførelse Som nævnt i afsnit 7.2.2. forventes forslaget til ny lov om  

 udstykningsafgift at medføre en årlig nedgang i statens indtægter på 11,3  

 mio. kr.
 Samlet skønnes forslagene til ny udstykningslov og ny  

 udstykningsafgiftslov således at medføre et årligt merprovenu på 0.1 mio. kr.
7.2.4. Kommuner og amtskommuner Samlet skønnes lovforslaget ikke at medføre økonomiske konsekvenser for  

 kommuner og amtskommuner, jf. afsnit 7.1.2.
Bemærkninger til lovforslagets enkelte bestemmelser Til kapitel 1 om definitioner De forskellige matrikulære begreber i den gældende udstykningslovgivning  

 er ikke alle umiddelbart forståelige uden for en snæver fagkreds, og det  

 foreslås derfor, at de vigtigste begreber i en ny udstykningslov defineres i  

 lovteksten.
Dette er navnlig ønskeligt, da en del af de foreslåede  

 definitioner indebærer ændringer og forenklinger i forhold til nuværende  

 terminologi og regler.
Til § 1 Det foreslås lovfæstet, hvad der skal forstås ved en matrikelbetegnelse.  

 Dette er hidtil fremgået af administrative forskrifter.
Til § 2 Definitionen på en samlet fast ejendom er i overensstemmelse med gældende  

 lovs § 1, stk. 2 og 3.
Matrikelregistreringen vedrører landets grundopdeling og omfatter ikke  

 registrering af ejerlejligheder, der oprettes i henhold til  

 ejerlejlighedsloven (lovbekendtgørelse nr. 455 af 10. august 1982 som ændret  

 ved lov nr. 298 af 4. juni 1986 og lov nr. 379 af 10. juni 1987) eller  

 registrering af bygninger på fremmed grund.
Ved en bygning på fremmed grund  

 forstås en bygning, der tilhører en anden end grundens ejer, jf. § 19, stk.  

 1, i tinglysningsloven (lovbekendtgørelse nr. 622 af 15. september 1986).
Til § 3 Det foreslås bestemt udtrykkeligt i loven, hvad der forstås ved en  

 fælleslod.
Forslaget svarer til hidtidig forståelse af ordet.
Der henvises i  

 øvrigt til bemærkningerne til forslagets § 15.
Til § 4 Forslaget i stk. 1 er i overensstemmelse med hidtidig forståelse af  

 begrebet umatrikuleret areal.
Visse arealer er ikke optaget i matriklen, hverken i  

 matrikelregistret eller på matrikelkortet.
Det gælder f.eks. en del  

 havnearealer, nogle inddæmmede arealer samt arealer, der er opstået ved  

 naturlig opgrøde eller tilvækst fra havet.
Umatrikulerede arealer af den  

 sidstnævnte art vil naturligt findes til enhver tid.
De umatrikulerede arealer, der er optaget i matriklen uden  

 matrikelnummer, er arealer som på det tidspunkt, hvor de blev optaget, ikke  

 skulle skyldsættes eller vurderes.
Som eksempler kan nævnes offentlige veje,  

 havnearealer, jernbaner, forsvarsanlæg og kirkegårde samt arealer, der i sin  

 tid er udlagt til fælles benyttelse for en by eller et ejerlav (gadejord,  

 grus-, sand- og lergrave).
 Der gennemføres for tiden en registreringsmæssig ordning, hvorefter alle  

 de umatrikulerede arealer, der er optaget i matriklen uden matrikelnummer,  

 får tildelt matrikelnumre - alene med undtagelse af de offentlige vejarealer.
Definition af en umatrikuleret ejendom i stk. 2 har sammenhæng med  

 bestemmelserne i lovforslagets §§ 14 og 16 om allerede bestående ejendomme,  

 der er umatrikulerede, henholdsvis arealer, der udgør en del af en sådan  

 ejendom.
Et umatrikuleret areal må betragtes som en ejendomsretlig enhed,  

 enten når arealet på tidspunktet for lovens ikrafttræden har sit eget blad i  

 tingbogen, eller når arealet ikke grænser til andet umatrikuleret areal, der  

 ejes af samme ejer og ikke er et tilvækstareal til en samlet fast ejendom.  

 Dette stemmer i princippet med hidtidig forståelse.
 De fleste umatrikulerede ejendomme er optaget i matriklen, jf.  

 bemærkningerne til stk. 1, og disse ejendomme vil, når de som led i den  

 igangværende ordning får tildelt matrikelnumre, overgå til at blive samlede  

 faste ejendomme, jf. lovforslagets § 2. Der findes imidlertid også  

 umatrikulerede ejendomme, der ikke er optaget i matriklen, f.eks. en del  

 havnearealer og øer, samt enkelte inddæmmede arealer.
Til § 5 Forslaget indebærer en ændring i forhold til gældende sprogbrug, idet  

 begrebet »matrikulering« foreslås fremtidig kun at skulle omfatte  

 tilfælde, hvor et umatrikuleret areal registreres som en samlet fast ejendom.  

 Matrikulering vil herefter ikke omfatte inddragelse af et umatrikuleret areal  

 under en bestående ejendom.
En sådan matrikulær forandring falder enten ind  

 under »arealoverførsel« efter lovforslagets § 7 eller under  

 »ejendomsberigtigelse«, jf. forslagets § 9.
Til § 6 Begrebet »udstykning« foreslås ændret til kun at skulle omfatte  

 tilfælde, hvor det udstykkede areal kommer til at udgøre en ny samlet fast  

 ejendom.
Efter gældende udstykningslov omfatter udstykningsbegrebet også  

 tilfælde, hvor et areal, der overdrages, ved udstykning fraskilles den  

 ejendom, det hidtil har været en del af, og sammenlægges med en anden  

 bestående ejendom.
Sådanne tilfælde skal efter lovforslaget behandles efter  

 de enklere regler om arealoverførsel.
 Fraskillelse af en andel i en fælleslod fra en samlet fast ejendom  

 betegnes ikke længere som udstykning, jf. bemærkningerne til § 15.
 Begrebet udstykning vil derimod efter forslaget omfatte tilfælde, hvor en  

 ny samlet fast ejendom opstår som følge af ekspropriation.
Til § 7 Begrebet »arealoverførsel« er nyt.
Det afløser en række  

 forskellige matrikulære begreber, der hver for sig er udtryk for en sagstype,  

 hvortil der hører et selvstændigt detaljeret regelsæt i den gældende  

 udstykningsbekendtgørelse (bekendtgørelse nr. 129 af 23. marts 1982 som  

 ændret ved bekendtgørelse nr. 528 af 15. august 1986):
- Indlægning af umatrikuleret areal under en tilgrænsende ejendom, jf.  

 bemærkningerne til § 5 - udstykning, hvor det udstykkede areal sammenlægges med anden ejendom,  

 jf. bemærkningerne til § 6 - omdeling, jf. gældende lovs § 15 - skelforandring, jf. gældende lovs § 16 - afståelse af areal til offentlig vej, jf. gældende lovs § 17, bortset  

 fra tilfælde, hvor arealet har været offentlig vej i mindst 20 år, jf.  

 lovforslagets § 9, nr. 2, - overførsel af areal fra en ejendom til en anden i henhold til  

 ekspropriation eller jordfordelingskendelse samt - »henlæggelse«, der er et begreb som anvendes i Københavns  

 matrikelvæsen som betegnelse for overførsel af areal fra en ejendom til en  

 anden.
Disse sagstyper vedrører alle overførsel af areal fra en  

»ejendom« til en anden.
Udtrykket »ejendom«  

 anvendes her og i det følgende som dækkende såvel en samlet fast ejendom, jf.  

 forslagets § 2, som en umatrikuleret ejendom, jf. lovforslagets § 4, stk. 2.
Alle de nævnte sagstyper vedrører ejendomsforandringer, der er en følge af  

 en privatretlig aftale eller en offentligretlig beslutning.
Sagstyper, hvor  

 oplysningerne i matriklen berigtiges som følge af ejendomsforandringer, der  

 ikke skyldes tilsigtede handlinger, foreslås ikke henført under  

 »arealoverførsel«, men under »ejendomsberigtigelse«, jf.  

 lovforslagets § 9 og bemærkningerne hertil.
 Som det fremgår af bemærkningerne til lovforslagets § 25, kan der ikke ske  

 arealoverførsel til anden art af umatrikuleret areal end offentlig vej.
Til § 8 Forslaget indebærer en ændring i forhold til gældende sprogbrug, idet  

 begrebet »sammenlægning« efter forslaget kun vil omfatte tilfælde,  

 hvor 2 eller flere samlede faste ejendomme sammenlægges til een samlet fast  

 ejendom.
En sådan sammenlægning kan ske ved, at de pågældende ejendommes  

 matrikelnumre i matriklen noteres sammen som en samlet fast ejendom, eller  

 det kan, når der er tale om sammengrænsende arealer, ske ved sammenlægning af  

 ejendommenes matrikelnumre til eet matrikelnummer.
 Udtrykket »sammenlægning« omfatter derimod ikke som gældende  

 lovs § 13, stk. 1, tilfælde, hvor en bestående ejendoms matrikelbetegnelse  

 forenkles ved, at eet af ejendommens matrikelnumre inddrages under et andet,  

 jf. bemærkningerne til lovforslagets § 31 om tekniske ændringer i matriklen.
Til § 9 Begrebet »ejendomsberigtigelse« er nyt.
Det omfatter tilfælde,  

 hvor en ejendom er undergået ændringer, der ikke - som ved arealoverførsel,  

 jf. forslagets § 7 - er en følge af tilsigtede handlinger.
Sådanne ændringer  

 af en ejendoms afgrænsning kan være forårsaget af, at ejeren af en ejendom  

 har vundet hævd på en del af naboejendommen (grænsehævd), eller de kan  

 skyldes naturens kræfter.
Der kan f.eks. være tale om til- eller fraskylning  

 for ejendomme, som grænser til havet, eller et vandløb, hvis midtlinie er  

 grænsen mellem 2 ejendomme, kan have skiftet forløb.
 Efter forslaget omfatter »ejendomsberigtigelse« også tilfælde,  

 hvor et areal, der i mindst 20 år har været offentlig vej, udskilles fra en  

 ejendom, hvorunder arealet hidtil har været registreret.
 Da ejendomsberigtigelse således ikke blot vedrører grænser mellem  

 naboejendomme, men f.eks. også en ejendoms grænse mod søterritoriet eller mod  

 offentlig vej, anvendes i definitionen udtrykket »en ejendoms  

 afgrænsning«.
 Der henvises i øvrigt til bemærkningerne til lovforslagets § 28.
Udtrykket »udskillelse af offentlig vej« har hidtil været  

 anvendt som dækkende både for tilfælde, der efter lovforslagets § 7 vil være  

 »arealoverførsel«, og for tilfælde, der efter § 9 vil være  

 »ejendomsberigtigelse«.
Der er intet til hinder for, at udtryk som  

 »udskillelse af offentlig vej«, »udskilt offentligt  

 vejareal« o.lign. fortsat anvendes som overbegreber i tilfælde, hvor  

 dette er praktisk, jf. f.eks. §§ 88 og 89 i lov om offentlige veje  

 (lovbekendtgørelse nr. 368 af 6. august 1985).
Til kapitel 2 om matrikelvæsenet Udstykningsloven danner sammen med landinspektørloven og loven om Kort- og  

 Matrikelstyrelsen rammerne for matrikelvæsenets organisation i Danmark.
De matrikulære arbejdsopgaver er delt mellem de privat praktiserende  

 landinspektører og den statslige matrikelmyndighed.
I Sønderjylland og i  

 Københavns og Frederiksberg kommuner er der dog historisk betingede  

 afvigelser.
Ved genforeningen i 1920 blev den tyske administrative ordning af  

 matrikelvæsenet i de sønderjyske landsdele videreført ved oprettelse af 5  

 statslige amtslandinspektørkontorer, jf. lov nr. 330 af 28. juni 1920 om  

 midlertidig Ordning af Matrikulsvæsenet i de sønderjydske Landsdele.  

 Matrikelvæsenet i Sønderjylland er nu en afdeling af Kort- og  

 Matrikelstyrelsen med afdelingskontor i Åbenrå.
Under afdelingskontoret hører  

 4 lokale landinspektørkontorer.
Københavns Kommune har haft sit eget  

 matrikelvæsen siden 1690, hvor stadskonduktørembedet blev oprettet som  

 matrikelmyndighed.
I Frederiksberg Kommune er matrikelvæsenet, siden det den  

 1. januar 1925 overgik fra Matrikeldirektoratet til kommunen, blevet  

 administreret af stadslandinspektørkontoret, jf. afsnit 2 i de almindelige  

 bemærkninger.
De matrikulære arbejdsopgaver i Sønderjylland og i de 2  

 hovedstadskommuner udføres uden medvirken af privat praktiserende  

 landinspektører.
Med hensyn til regeringens forslag om privatisering af de  

 sønderjyske landinspektørkontorer henvises til afsnit 1 i de almindelige  

 bemærkninger til lovforslaget.
De privat praktiserende landinspektører har på baggrund af særlig  

 uddannelse og beskikkelse (eller kongelig bestalling efter tidligere gældende  

 regler) eneret til at udføre matrikulære arbejder uden for København,  

 Frederiksberg og Sønderjylland, jf. § 4, stk. 1, i den gældende  

 landinspektørlov.
Forslaget er en videreførelse af den gældende  

 udstykningslovs bestemmelser om matrikelvæsenets organisation.  

 Matrikeldirektoratet er ved loven om Kort- og Matrikelstyrelsen blevet  

 sammenlagt med Geodætisk Institut og Søkortafdelingen til Kort- og  

 Matrikelstyrelsen.
Styrelsen skal bl.a. videreføre Matrikeldirektoratets  

 opgaver som matrikelmyndighed.
Til § 10 Paragraffen indeholder bestemmelserne om matrikelvæsenets organisation.  

 Den afløser bestemmelser i gældende lovs § 43 og i lov nr. 330 af 28. juni  

 1920 om midlertidig Ordning af Matrikulsvæsenet i de Sønderjydske Landsdele,  

 der foreslås ophævet, jf. lovforslagets § 50, nr. 5. Landbrugsministerens  

 samordningsbeføjelser i forhold til matrikelmyndighederne i Københavns og  

 Frederiksberg kommuner i gældende lovs § 43, stk. 3, sidste pkt., og stk. 4,  

 1. pkt., er overgået til Kort- og Matrikelstyrelsen, jf. §§ 1 og 3 i loven om  

 denne styrelse.
 Boligministeren kan delegere sine beføjelser efter loven til Kort- og  

 Matrikelstyrelsen.
Til § 11 Forslaget i 1. pkt. lovfæster matrikelmyndighedens pligt til at føre og  

 vedligeholde matriklen.
Udtrykket »matriklen« anvendes her  

 som en samlende betegnelse for matriklens oplysninger, som de findes i  

 registre, matrikelkortværk samt på måleblade og i arkiverede dokumenter i  

 øvrigt.
I Kort- og Matrikelstyrelsen findes matrikelregistret som et  

 edb-register.
Matrikelkortværket er under omdannelse til et digitalt  

 kortværk, hvilket vil medføre, at kortet og målebladenes oplysninger vil  

 blive indlagt i databaser, jf. bemærkningerne til lovforslagets § 31.
De målinger, som findes på målebladene i de matrikulære sager, knyttes i  

 vid udstrækning til et net af fikspunkter (referencenet), som er koordineret  

 i det landsdækkende koordinatsystem.
Nye fikspunkter i systemet oprettes i  

 betydeligt omfang i forbindelse med udstykning m.v.
Fikspunkterne indgår i  

 det fælles landsdækkende fikspunktregister, hvis videre udbygning og drift  

 varetages af Kort- og Matrikelstyrelsen efter henstilling fra Rådet for  

 Danmarks Geografiske Referencenet.
 Matrikelregistreringen skal omfatte landets grundarealer opdelt i samlede  

 faste ejendomme, jf. lovforslagets § 2, og umatrikulerede ejendomme, jf.  

 forslagets § 4, stk. 2. Matriklen indeholder dog ikke oplysning om alle  

 landets arealer, jf. bemærkningerne til lovforslagets § 4.
Det fremgår af 2. pkt., hvilke oplysninger matrikelmyndigheden har pligt  

 til at registrere i matriklen.
For hvert matrikelnummer skal der i matriklen  

 være oplysning om arealstørrelse, og om hvorvidt arealet sammen med andre  

 matrikelnumre udgør en samlet fast ejendom.
Desuden skal der som hidtil ske  

 registrering i matriklen i den udstrækning, krav herom fremgår af anden  

 lovgivning, f.eks. landbrugslovens og skovlovens bestemmelser om notering af  

 landbrugspligt, henholdsvis fredskovspligt.
Ændringer vedrørende oplysningerne i matriklen om ejendommene skal  

 videregives til tinglysningsdommeren og kommunalbestyrelsen med henblik på  

 nødvendig ajourføring af tingbogen, henholdsvis ESR.
Der henvises til  

 bemærkningerne til forslagets § 32.
Oplysninger om beliggenheden af skel, private fællesveje o.s.v. skal  

 ligeledes registreres i matriklen, dels ved registrering på matrikelkortet,  

 dels ved registrering af måloplysninger.
Matriklen indeholder også andre  

 matrikulære oplysninger end de nævnte.
Loven om Kort- og Matrikelstyrelsen giver i § 2, stk. 2, hjemmel for  

 boligministeren til at pålægge styrelsen at varetage andre  

 registreringsopgaver end de matrikulære.
Hvis der opstår ønske om  

 registrering i matriklen af andre typer af oplysninger i sammenhæng med det  

 matrikulære ejendomstema, vil en sådan registrering således kunne  

 iværksættes.
Kort- og Matrikelstyrelsen har gennem en årrække udviklet og forbedret  

 metoderne til registrering, sammenstilling og lagring af matriklens  

 oplysninger, og der lægges vægt på, at oplysningerne foreligger i en let  

 tilgængelig form.
Det er ikke kun sket af hensyn til styrelsens egen  

 sagsbehandling, men også for at andre bedre kan anvende oplysningerne.  

 Eksterne brugere kan idag elektronisk trække på matrikelregisteret, og  

 efterhånden som matrikelkortene omdannes til et digitalt kortværk, vil  

 kortværket kunne anvendes til flere og nye formål.
Der arbejdes i Boligministeriets Samordningsudvalg for Ejendomsdata med  

 mulighederne for sammenstilling af ejendomsdata fra forskellige edb-registre  

 ved etablering af fælles nøgler til registrene, jf. de indledende  

 bemærkninger til lovforslaget.
Sådanne nøgler er f.eks. et areals koordinater  

 i referencesystemet, dets matrikelnummer og dets adresse.
Det vil være en betingelse for udnyttelse af disse teknologiske  

 muligheder, at systemerne bliver åbne, så borgerne kan få indblik i og  

 mulighed for at vurdere de oplysninger, der er registreret.
Kort- og  

 Matrikelstyrelsen kan beslutte, i hvilken form oplysninger fra matriklen skal  

 videregives.
De matrikulære oplysninger udbydes til salg som en offentlig  

 tjenesteydelse mod betaling efter de regler, der fastsættes i medfør af § 5 i  

 loven om Kort- og Matrikelstyrelsen.
Efter de almindelige gældende regler har  

 Kort- og Matrikelstyrelsen ophavsret til de produkter og tjenesteydelser, den  

 frembringer, herunder til de sammenstillede oplysninger i matrikelregistret  

 og matrikelkortværket, og styrelsen kan således stille nærmere betingelser  

 for andres udnyttelse heraf, herunder for videre salg.
Matrikelmyndighederne i Københavns og Frederiksberg kommuner bestemmer  

 hver for sig, hvordan de i § 11 nævnte oplysninger skal registreres i  

 kommunens matrikel, og kan bestemme, at også andre oplysninger skal  

 registreres i matriklen.
Kort- og Matrikelstyrelsen kan dog med henblik på  

 samordning af registreringen i medfør af § 3, stk. 2, i loven om denne  

 styrelse fastlægge standarder og normer for registreringen.
Til § 12 Forslaget svarer til hidtidig forståelse, jf. for Københavns og  

 Frederiksberg kommuners vedkommende udtrykkeligt gældende lovs § 43, stk. 2,  

 sidste pkt.
Til § 13 Matrikulært arbejde har i en lang årrække været et anliggende for  

 landinspektører med beskikkelse eller kongelig bestalling.
Uden for  

 Sønderjylland og de to hovedstadskommuner har de privat praktiserende  

 landinspektører og deres assistenter med landinspektørbeskikkelse eneret til  

 at udføre matrikulære arbejder.
Denne eneret er af gammel dato.
Den har siden  

 1963 været lovfæstet i landinspektørloven og fremgår desuden af den gældende  

 udstykningslovs §§ 5, 8 og 28. I Sønderjylland og i de to hovedstadskommuner  

 udføres matrikulære arbejder udelukkende af matrikelmyndigheden, jf. den  

 gældende lovs § 5, stk. 1, 2. pkt., og § 28, stk. 1, 2. pkt., henholdsvis §  

 43, stk. 2, 1. pkt.
Også andre arbejder, der efter lovgivningen skal udføres  

 af en landinspektør, udføres i de 3 områder udelukkende af  

 matrikelmyndigheden, jf. bemærkningerne til stk. 3. Stadskonduktøren i  

 Københavns Kommune og stadslandinspektøren i Frederiksberg Kommune skal have  

 beskikkelse som landinspektører, jf. gældende lovs § 43, stk. 1, sidste pkt.,  

 og Kort- og Matrikelstyrelsens kontorer i Sønderjylland ledes alle af  

 beskikkede landinspektører.
Stk. 1, 1. pkt., og stk. 3 er  

 således i overensstemmelse med den gældende ordning.
Der vil som hidtil ikke  

 være noget til hinder for, at det matrikulære arbejde udføres af medarbejdere  

 under den beskikkede landinspektørs ansvar.
Det fremgår af 2. pkt. i stk. 1, at alle arbejder, der er nødvendige som  

 grundlag for registrering af en matrikulær forandring i matriklen, omfattes  

 af begrebet »matrikulært arbejde«.
Matrikulære forandringer  

 sker i forbindelse med de matrikulære sagstyper, der er defineret i §§ 5-9  

 samt ved forandring af private fællesveje m.v.
Ved en forandring i matriklen  

 skal forstås ændring af allerede registrerede oplysninger samt indførelse af  

 nye eller supplerende oplysninger og slettelse af eksisterende oplysninger.  

 Under »matrikulært arbejde« må i øvrigt også henregnes andre  

 arbejder som f.eks. nyberegning af arealstørrelser samt afsætning af en  

 ejendomsgrænse, selv om dette ikke medfører forandringer i matriklen, jf  

 bemærkningerne til lovforslagets § 34. Matrikulering af et umatrikuleret  

 areal, der er optaget i matriklen, jf. forslagets § 4, stk. 1, kan dog ske  

 uden medvirken af en praktiserende landinspektør, idet matrikelmyndigheden  

 blot tildeler arealet en matrikelbetegnelse.
Desuden kan matrikelmyndigheden  

 foretage visse andre tekniske ændringer i matriklen uden medvirken af en  

 praktiserende landinspektør, jf. bemærkningerne til lovforslagets § 31.
Sammenlægning har hidtil kunnet ske efter ansøgning fra vedkommende ejer,  

 uden at en landinspektør har skullet medvirke, men i praksis fremsendes  

 ansøgninger om sammenlægning i næsten alle tilfælde af en praktiserende  

 landinspektør.
Under hensyn til de krav, der må stilles til en ensartet  

 teknisk udformning af dokumenter, der skal danne grundlag for ændringer i  

 edb-matrikelregistret og det fremtidige digitale matrikelkort, er det mest  

 hensigtsmæssigt at henregne sammenlægning under matrikulært arbejde.
Der  

 henvises i denne forbindelse også til, at kontrollen med overholdelse af  

 bestemmelser i anden lovgivning ved lovforslagets § 20, stk. 1, foreslås  

 udvidet til at omfatte sammenlægning.
De praktiserende landinspektørers eneret til at udføre matrikulære  

 arbejder medfører, at landinspektørerne har ansvaret for de udførte arbejder,  

 herunder for fastlæggelsen af nye og ændrede skel i overensstemmelse med  

 parternes ønsker og gældende bestemmelser, for konstatering af beliggenheden  

 af bestående skel, for udarbejdelsen eller fremskaffelsen af de nødvendige  

 dokumenter samt for rigtigheden af oplysninger om mål, arealstørrelser osv.  

 Kort- og Matrikelstyrelsen kan imidlertid i konkrete tilfælde have behov for  

 at få nærmere oplysninger fra en landinspektør om udførelsen af et  

 matrikulært arbejde, f.eks. i tilfælde hvor en grundejer klager over  

 landinspektørens arbejde.
Styrelsens beføjelse hertil bør fremgå af loven,  

 jf. paragraffens stk. 2. Styrelsen vil også som hidtil kunne foretage  

 kontrol på stedet af landinspektørens arbejde med afmærkning og indmåling,  

 hvis dette skønnes ønskeligt.
Der foreslås ikke sanktionsbestemmelser til den foreslåede regel i stk. 2.  

 Skulle det undtagelsesvis forekomme, at en landinspektør ikke efterkommer  

 Kort- og Matrikelstyrelsens krav, vil styrelsen kunne indgive klage over  

 landinspektøren til Landinspektørnævnet.
Nævnet kan i givet fald idømme  

 landinspektøren sanktioner efter bestemmelserne i landinspektørloven.
 Forslaget i stk. 3. svarer til den nuværende ordning for de 2  

 hovedstadskommuners vedkommende og afløser den gældende udstykningslovs § 43,  

 stk. 2, 1. pkt.
 Loven fra 1920 om den midlertidige ordning af matrikelkvæsenet i  

 Sønderjylland foreslås ophævet, jf. § 50, nr. 5. Det er derfor nødvendigt i  

 stk. 4 at angive det geografiske område, der hører under Kort- og  

 Matrikelstyrelsens sønderjyske afdeling.
Til kapitel 3 om ejendomsdispositioner Kap. 3 indeholder regler, som skal iagttages i forbindelse med  

 ejendomsændringer, der sker som følge af en privatretlig aftale eller en  

 offentligretlig disposition.
Reglerne danner grundlaget for, at der sker  

 registrering i matriklen af nye ejendomme og af forandringer vedrørende  

 grænserne for bestående ejendomme.
Regler om registrering af  

 ejendomsændringer, der skyldes grænsehævd eller naturens kræfter, findes i  

 forslagets kapitel 4.
Til § 14 Bestemmelsen i den gældende udstykningslovs § 1, stk. 1, om, at der skal  

 ske udstykning, når en del af en samlet fast ejendom eller af et  

 umatrikuleret areal ønskes særskilt afhændet eller pantsat, er fundamentet  

 for matriklens løbende ajourføring med hensyn til ejendomsforandringer og  

 dermed også for vedligeholdelsen af ejendomsoplysningerne i tingbogen og det  

 fælleskommunale ejendomsdatasystem.
De ejendomsretlige forandringer i  

 matriklen sker under iagttagelse af procedurer, der er nødvendige af hensyn  

 til varetagelse af privatretlige og offentlige interesser, herunder  

 overholdelsen af bestemmelser i lovgivningen.
Den løbende ajourføring af  

 ejendomsregistreringen har betydning for beskyttelsen af private rettigheder  

 over ejendommene gennem tinglysningssystemet, for vurdering og beskatning af  

 fast ejendom og i det hele for det offentliges administration og forvaltning  

 på ejendoms- og arealanvendelsesområdet.
 Forslagets § 14 vil afløse udstykningskravet i gældende lovs § 1, stk. 1.  

 Bestemmelser om udstykning eller matrikulering af arealer, der gives i brug,  

 er dog placeret i forslagets § 16.
 Den ændrede formulering af udstykningskravet har sammenhæng med den  

 foreslåede ændring af de hidtidige begreber »matrikulering« og  

 »udstykning«, jf. §§ 5 og 6 i forslaget og sigter i øvrigt på at  

 gøre bestemmelsen lettere tilgængelig.
Det følger modsætningsvis af forslagets 1. pkt., at såfremt et areal kun  

 udgør en del af en samlet fast ejendom eller af en umatrikuleret ejendom, kan  

 der ikke ske ejerskifte eller pantsætning af arealet, før det ved udstykning  

 henholdsvis matrikulering er blevet en samlet fast ejendom.
Der vil dog som  

 hidtil kunne ske en foreløbig tinglysning af adkomst på eller pant i det  

 pågældende areal, med frist til at få den nødvendige udstykning eller  

 matrikulering registreret i matriklen.
Selv om det af hensyn til  

 ejendomsidentifikation og -registrering ville være ønskeligt, at der skete  

 matrikulering, også når en umatrikuleret ejendom blev afhændet eller pantsat,  

 er det dog foreslået, at sådanne ejendomme ligesom efter den gældende ordning  

 skal være undtaget fra matrikuleringskravet.
Undtagelsen er begrundet i, at  

 personer, der har erhvervet rettigheder over en sådan bestående ejendom ikke  

 bør påføres udgifter til matrikulering af ejendommen for at kunne få deres  

 rettigheder i forhold til trediemand endeligt tinglyst.
Reglerne om arealoverførsel danner undtagelse fra kravet om, at et areal,  

 der er en del af en ejendom, skal udstykkes eller matrikuleres for at kunne  

 afhændes.
Dette svarer til undtagelsesreglerne i gældende lovs §§ 15-18 for  

 omdeling, skelforandring og afståelse af areal til offentlig vej.
Disse  

 sagsarter vil indgå i begrebet »arealoverførsel«, jf.  

 bemærkningerne til lovforslagets § 7.
Udtrykket »ejerskifte« i forslagets §§ 14 og 15 er nyt.
I den  

 gældende lovs § 1, stk. 1, anvendes udtrykket »afhændelse«.
Det er  

 i praksis vedrørende udstykningsloven antaget, at udtrykket afhændelse ikke  

 alene omfatter salg, men også arv og tvangsauktion.
Dette er imidlertid ikke  

 i overensstemmelse med gængs juridisk sprogbrug, og det foreslås derfor at  

 bruge udtrykket »ejerskifte« i stedet.
Dette udtryk - der også  

 anvendes i Justitsministeriets pantebrevsformularer - har en videre betydning  

 og omfatter med sikkerhed både frivillige overdragelser og overdragelser ved  

 arv, ved hævd og ved kreditorforfølgning.
Der er således alene tale om en  

 sproglig præcisering, som ikke indebærer nogen ændring af den hidtidige  

 praksis vedrørende udtrykket »afhændelse« i udstykningsloven.
Det  

 følger af lovforslagets § 21, stk. 3, at der også består en pligt til at  

 sørge for registrering i matriklen, når der ved ekspropriation stiftes  

 rettigheder som nævnt i bl.a. § 14.
Den gældende udstykningslovs § 1, stk. 1, gælder ikke i Københavns og  

 Frederiksberg kommuner.
Imidlertid bevirker bestemmelserne i  

 tinglysningslovens § 10, stk. 1, der gælder for hele landet, at et dokument  

 om salg eller pantsætning af fast ejendom ikke kan tinglyses endeligt,  

 såfremt dokumentet kun vedrører en del af en ejendom.
Det er derfor også i de  

 2 hovedstadskommuner nødvendigt at foretage udstykning, når sådanne  

 dispositioner ønskes foretaget.
I praksis sker der derfor ingen ændring som  

 følge af, at de foreslåede bestemmelser også kommer til at gælde i Københavns  

 og Frederiksberg kommuner.
Den gældende udstykningslovs § 1, stk. 2, anvender udtrykket »en  

 samlet fast ejendom«.
Der er ikke ved udtrykket »et areal«  

 tilsigtet nogen ændring, idet den ændrede sprogbrug alene præciserer, at  

 lovens bestemmelser om udstykningstilladelse m.v. hovedsagelig regulerer  

 spørgsmål vedrørende selve grundarealet.
Ved siden af reglerne i  

 udstykningsloven gælder som ovenfor nævnt reglerne i tinglysningslovens § 10,  

 stk. 1, og § 38 om den faste ejendoms enhed, som bl.a. regulerer spørgsmålene  

 om den ejendomsretlige og panteretlige forbindelse mellem grundarealet og  

 bygninger herpå.
 Boligministeren kan i medfør af lovforslagets § 29 fastsætte nærmere  

 regler om de oplysninger og dokumenter, der skal foreligge, for at udstykning  

 og matrikulering kan registreres i matriklen.
Til § 15 Paragraffen vedrører andele i fælleslodder, dvs. lodder, der ikke i sin  

 tid var blevet udskiftet, og som derfor ved udarbejdelsen af matriklen af  

 1844 fortsat var fællesareal for flere lodsejere i ejerlavet eller byen.  

 Andelene i en sådan fælleslod blev i forbindelse med matrikuleringsarbejderne  

 noteret i matriklen som hørende til de pågældende lodsejeres ejendomme.
En  

 andel, der er noteret på denne måde, udgør en del af den pågældende ejendom,  

 jf. gældende lovs § 1, stk. 3, og forslagets § 2, stk. 3.
En del fælleslodder er siden matrikuleringen blevet udskiftet, dvs., at  

 fælleslodden er blevet opdelt i parceller, der svarer til de hidtidige  

 andele.
Der er også sket fraskillelse af andele, hvorved de er solgt som frie  

 ideelle andele, dvs., uden at der er registreret et tilhørsforhold til en  

 bestemt ejendom.
Bestemmelse om, at en andel, der er registreret i matriklen som hørende  

 til en samlet fast ejendom, ikke kan afhændes eller pantsættes særskilt, men  

 først må være fraskilt ejendommen, er indeholdt i gældende lovs § 1, stk. 1.  

 I forslaget er reglen medtaget som en selvstændig regel i 1. pkt. i § 15,  

 idet fraskillelse af en andel efter lovforslagets § 6 ikke længere er  

 henregnet under begrebet »udstykning«.
Med hensyn til anvendelsen  

 af udtrykket »ejerskifte« i stedet for »afhændelse«  

 henvises til bemærkningerne til forslagets § 14. Fraskillelse af en andel vil  

 kunne ske efter nærmere regler, der fastsættes af boligministeren i medfør af  

 lovforslagets § 29.
Trods de gældende regler er der i tidens løb opstået en ganske betydelig  

 uorden med hensyn til registreringen af ejendomsforholdene vedrørende andele  

 i fælleslodder.
Der er tale om uoverensstemmelser både mellem oplysningerne  

 om andelenes tilhørsforhold til bestemte ejendomme, som de er registreret i  

 henholdsvis matrikel, tingbog og vurderingsregister (ESR), og mellem  

 registreringerne og de faktiske ejendomsforhold.
Det ville af ordensmæssige hensyn være ønskeligt at afskaffe  

 fælleslodderne som en speciel ejendomsretlig konstruktion.
Dette kunne ske,  

 dersom det var muligt at slette noteringerne i ejendomsregistrene om andeles  

 tilhørsforhold til bestemte ejendomme.
Det kan imidlertid ikke uden videre  

 lade sig gøre, da pantehæftelserne i en samlet fast ejendom også omfatter  

 tilhørende andele i en fælleslod.
Forslaget i § 15, 2. pkt., sigter i stedet mod på længere sigt at få  

 afskaffet noteringer i matriklen om, at en ideel andel i en fælleslod hører  

 til en bestemt fast ejendom.
På det tidspunkt, hvor ingen af andelene længere  

 er undergivet en sådan notering, er fælleslodden overgået til at være en  

 almindelig samlet fast ejendom i sameje mellem flere ejere.
De foreslåede bestemmelser bør få som konsekvens, at andele, der er blevet  

 frie, ikke vurderes sammen med en landbrugsejendom.
Ifølge landbrugslovens §  

 2 vil en sådan vurdering nemlig medføre, at andelen bliver henregnet til  

 landbrugsejendommen, og dermed på ny bliver en del af en samlet fast ejendom,  

 jf. lovforslagets § 2, stk. 2.
Reglen i sidste pkt. skal hindre, at der registreres nye fælleslodder i  

 matriklen.
Reglen svarer i øvrigt til gældende ret, jf. § 34 i  

 udskiftningsforordningen af 23. april 1781, der i lovforslagets § 50, nr. 1,  

 foreslås ophævet.
Til § 16 Paragraffen indeholder forslag om lempelse af det gældende udstykningskrav  

 for arealer, der gives i brug, jf. den gældende lovs § 1, stk. 1.
Det er ikke hensigten, at brugsaftaler, der omfatter hus eller husrum skal  

 være omfattet af bestemmelserne i lovforslagets § 16, når aftalen ikke  

 omfatter nogen del af ejendommens grundareal.
Dette svarer til fortolkningen  

 af den gældende udstykningslovs § 1, stk. 1.
Udtrykkene »gives i brug«, »brugsret« osv. i  

 lovforslaget og i bemærkningerne hertil sigter til enhver form for aftalt  

 leje-, forpagtnings- eller brugsret, hvad enten der ydes betaling eller ej.  

 Udtrykket brugsret vil også omfatte tilfælde, hvor en bestemt del af en  

 ejendom, som tilhører en kreds af personer, gives i udelukkende brug til en  

 eller flere af disse.
Dette svarer til gældende ret.
Udstykningskravet for arealer, der gives i brug for en længere periode end  

 10 år, har ikke hidtil været gældende i København og Frederiksberg Kommuner.  

 I de senere år er der - i hvert fald i Københavns Kommune - i stigende omfang  

 indgået lejeaftaler med varighed helt op til 2-300 år formentlig med det  

 formål at omgå bestemmelser i anden lovgivning, der knytter sig til  

 udstykning.
Udstykningskravet vil efter forslaget blive landsdækkende ligesom  

 de fleste af lovforslagets øvrige bestemmelser.
Ad stk. 1 Efter bestemmelsen i den gældende lovs § 1, stk. 1, skal der ske  

 udstykning, når en del af en samlet fast ejendom eller af et umatrikuleret  

 areal gives i brug for mere end 10 år.
Bestemmelsen har til formål at hindre,  

 at kravet om udstykning ved salg eller pantsætning af en del af en ejendom  

 bliver omgået gennem indgåelse af meget langvarige leje- eller brugsaftaler.  

 Desuden skal reglen sikre registrering i matriklen af langvarigt udlejede  

 arealer.
Bestemmelsen har imidlertid givet anledning til vanskeligheder og  

 konflikter.
Der har således været uklarhed om, hvorvidt 10 års-reglen skal  

 forstås således, at udstykningskravet indtræder, når et brugsforhold, der har  

 varet i 10 år, fortsætter, eller om det skal forstås således, at pligten til  

 udstykning kun indtræder i de tilfælde, hvor brugsaftalen binder parterne for  

 mere end 10 år.
Endvidere har kravet om, at det udlejede areal skal udstykkes  

 som en selvstændig ejendom, rejst problemer.
Udstykning af et udlejet areal  

 kan således være en for parterne bekostelig ordning, som ikke altid føles  

 rimelig, når det ikke er parternes hensigt, at arealet skal afhændes.
Desuden  

 har udstykningskravets opfyldelse stødt på vanskeligheder i forhold til anden  

 lovgivning.
Om disse forhold henvises til afsnit 4 i de almindelige  

 bemærkninger til lovforslaget.
Der henvises også til de almindelige  

 bemærkninger til det samtidig hermed fremsatte forslag til  

 konsekvensændringer i anden lovgivning samt til bemærkningerne til §§ 2-4 i  

 samme lovforslag.
I tilfælde, hvor udstykning af et udlejet areal ikke sker, er bestemmelsen  

 i udstykningslovens § 1, stk. 1, til hinder for, at der kan tinglyses  

 brugsret over arealet for et længere tidsrum end 10 år.
På udlejede arealer,  

 hvor lejeren har opført bygninger, er 10 års-reglen endvidere til hinder for  

 optagelse af lån i bygningerne med længere løbetid end 8-10 år.
 Det gældende udstykningskrav for arealer, der gives i brug, har således  

 givet anledning til betydelige vanskeligheder især for udlejere, lejere og  

 kreditinstitutioner.
Det foreslås derfor i nr. 1, at kravet om udstykning lempes, så det  

 først skal indtræde, når et areal, der er en del af en samlet fast ejendom,  

 gives i brug for et længere tidsrum end 30 år.
Såfremt brugsret over arealet  

 ønskes stiftet for et længere tidsrum end 30 år, må arealet udstykkes.
Hensynet til at modvirke omgåelser af udstykningskravet ved afhændelse kan  

 varetages, selv om åremålet er væsentlig længere end de 10 år efter den  

 gældende lovs § 1, stk. 1, og et brugsforhold, der ikke er bindende for  

 udlejeren i mere end 30 år, kan ikke i sine praktiske virkninger sidestilles  

 med en afhændelse af arealet.
Ved at fastsætte åremålet til 30 år imødekommes  

 samtidig det praktiske behov for sikring af lejeret som grundlag for belåning  

 af bygninger på lejet grund.
Forslaget i nr. 2 sigter især på at få de arealer i havnene, der  

 endnu er umatrikulerede, optaget i matriklen.
Der er ofte store  

 bygningsmæssige værdier på disse arealer, og den manglende matrikulering  

 volder betydelige ulemper.
Det foreslås derfor at opretholde den gældende  

 regel i udstykningslovens § 1, stk. 1, hvorefter brugsret over et areal, der  

 er en del af en umatrikuleret ejendom, ikke må stiftes for et længere tidsrum  

 end 10 år.
Forslaget om 30 års-reglen i nr. 1 vil imidlertid bevirke, at der  

 også for de umatrikulerede arealers vedkommende bliver tale om en væsentlig  

 lempelse i forhold til gældende lov.
For så vidt angår udleje af en del af en  

 umatrikuleret ejendom, der ikke er optaget i matriklen, kan ejeren således  

 vælge at lade ejendommen (evt. kun en del af den) matrikulere.
Derefter vil  

 udlejningen af det pågældende areal falde ind under 30 års-reglen i nr. 1,  

 idet der nu vil være tale om udleje af en del af en samlet fast ejendom.
Det  

 er endnu lettere, hvis den umatrikulerede ejendom er optaget i matriklen,  

 idet ejeren da blot kan anmode matrikelmyndigheden om, at tildele ejendommen  

 en matrikelbetegnelse.
Dette kan ske uden medvirken af en praktiserende  

 landinspektør, jf. bemærkningerne til forslagets § 13, stk. 1.
 Perioden 30 år forudsættes at skulle regnes fra det tidspunkt, hvor  

 brugeren ifølge aftalen har haft ret til at tiltræde lejemålet eller - hvis  

 lejeaftalen ikke fastsætter en dato for lejemålets tiltræden - fra aftalens  

 dato, jf. også lovforslagets § 21, stk. 2.
Den foreslåede 30 års-regel i nr. 1 er ikke til hinder for, at et areal  

 genudlejes på en sådan måde, at det samlet er udlejet i mere end 30 år, men  

 aftalen må ikke på noget tidspunkt binde udlejeren for mere end 30 år.
Med  

 hensyn til kontrol med reglens overholdelse henvises til bemærkningerne til  

 lovforslagets § 23.
 Perioden 10 år i nr. 2 skal regnes på samme måde som de 30 år, og reglen i  

 nr. 2 skal forstås på samme måde som reglen i nr. 1.
I Københavns og Frederiksbergs kommuner har udstykningslovens § 1 ikke  

 været gældende.
Lovforslagets § 16 er derimod landsdækkende.
Arealer, der i  

 de 2 kommuner inden den nye lovs ikrafttræden lovligt er givet i brug for et  

 længere tidsrum end 30 år, vil derfor ikke være omfattet af kravet om  

 udstykning.
Tilsvarende vil umatrikulerede arealer, der lovligt er givet i  

 brug for mere end 10 år, ikke være omfattet af kravet om matrikulering.
Ad stk. 2 Udstykningssystemets betydning for orden og sikkerhed i ejendomsforholdene  

 har gjort det nødvendigt, at alle forandringer af ejendommenes  

 arealtilliggende, selv helt små arealforandringer, må være omfattet af lovens  

 regler.
Det er derfor i gældende ret ingen undtagelser fra udstykningskravet  

 i forbindelse med afhændelse og pantsætning af en del af en ejendom og kun  

 ganske få og snævre undtagelser fra udstykningskravet i forbindelse med  

 brugsforhold vedrørende en del af en ejendom, bortset fra de netop ved § 3 i  

 lov nr. 381 af 7. juni 1989 om ændring af lov om landbrugsejendomme indførte  

 særregler for landbrugsjord.
Undtagelserne er hjemlet i gældende lovs § 1,  

 stk. 4, og i § 11 C, stk. 3 og 4.
Undtagelsesbestemmelserne i udstykningslovens § 1, stk. 4, og § 11 C, stk.  

 4, tillader, at visse brugsforhold vedrørende landbrugsejendommes jord kan  

 indgås for op til 30 år, uden at der skal ske udstykning.
Forslaget om, at  

 udstykningspligt kun indtræder, når brugsaftale indgås for mere end 30 år,  

 gør derfor bestemmelserne overflødige.
Undtagelsesreglerne i udstykningslovens § 11 C, stk. 3, er formuleret på  

 en sådan måde, at det i et vist omfang har været nødvendigt administrativt at  

 fastlægge nærmere retningslinier for, hvilke tilfælde der må anses for  

 omfattet af bestemmelserne.
For de undtagne tilfælde gælder, at brugsret kan  

 aftales og tinglyses uanset aftalens varighed.
Der har derfor ved  

 fastlæggelse af retningslinier for undtagelser været udvist stor  

 tilbageholdenhed med hensyn til at fortolke lovens § 11 C, stk. 3, udvidende,  

 idet dette dels kunne føre til meget vanskelige afgrænsningsproblemer og dels  

 medføre risiko for omgåelse af udstykningskravet i forbindelse med afhændelse  

 og pantsætning og dermed for et skred i ejendomsregistrenes vedligeholdelse  

 og troværdighed.
Det er således fastholdt, at undtagelserne kun må omfatte  

 arealer af ubetydelig størrelse, og at de under ingen omstændigheder må  

 muliggøre brugsforhold, hvorved ejeren af en ejendom kunne etablere et varigt  

 brugsforhold til en selv nok så lille del af en naboejendom og derved i  

 realiteten etablere en ordning, der i sine praktiske virkninger ville svare  

 til en ændring af ejendomsgrænsen.
Der er ikke længere behov for at opretholde undtagelsesregler for  

 aftægtskontrakter i den gældende udstykningslovs § 11 C, stk. 3. Reglen om  

 undtagelse for kontrakter om udnyttelse af forekomster i jorden eller om  

 anden begrænset udnyttelse af en del af en ejendom foreslås heller ikke  

 medtaget.
Lovforslagets bestemmelser om brugsret sigter nemlig ligesom  

 bestemmelserne i § 1, stk. 1, i den gældende lov alene på tilfælde, hvor der  

 etableres en udelukkende brugsret til det pågældende areal, og ikke på  

 kontrakter om rettigheder af servitutlignende karakter som de nævnte.
På denne baggrund foreslås det i stk. 2, at boligministeren skal kunne  

 fastsætte undtagelsesregler fra udstykningskravet i en bekendtgørelse inden  

 for rammer, der svarer til gældende praksis.
Det er hensigten at fastsætte  

 regler om, at aftaler om anbringelse af tekniske indretninger, som har et  

 stærkt begrænset arealbehov, eller som indgår i et ledningsanlæg, skal være  

 undtaget fra kravet.
De særlige undtagelsesregler, der er fastsat for  

 vindmøller, forudsættes dog ophævet, idet adgangen til at sikre sig ret til  

 anbringelse af en vindmølle i indtil 30 år uden krav om udstykning vil  

 overflødiggøre reglerne.
Til § 17 Forslaget vedrører kun arealer, der indvindes efter lovens ikrafttræden.  

 Trafikministeriet skal efter gældende regler give tilladelse til indvinding  

 af areal fra søterritoriet, og ministeriet betinger normalt sin tilladelse  

 til arbejdets udførelse af, at forholdet bliver registreret i matriklen.
For  

 statshavnenes vedkommende har det dog været praksis, at indvundne arealer kun  

 er blevet matrikuleret i forbindelse med udlejning med mere end 10 års  

 uopsigelighed og for den enkelte lejers regning.
Til § 18 Stk. 1 svarer indholdsmæssigt til § 4, stk. 2, jf. § 18 i den gældende  

 udstykningslov.
Bestemmelsen i den gældende lovs § 4, stk. 2, om, at  

 vejlovgivningens bestemmelser ikke må være til hinder for vejadgangen, er  

 indeholdt i forslagets § 20, stk. 1.
Når adgangen til en ejendom eller et areal skal ske ad en privat fællesvej  

 eller en udlagt privat fællesvej, skal vejen efter gældende regler i  

 udstykningsbekendtgørelsen optages på matrikelkortet.
Herved opnås den  

 særlige sikring af vejretten, der følger af reglerne i lov nr. 143 af 13.  

 april 1938 om private vejrettigheder.
Kravet om adgangsvejens optagelse på  

 matrikelkortet foreslås lovfæstet i stk. 2, og kravet vil som hidtil  

 gælde, uanset om adgangsvejen er en privat fællesvej eller en udlagt privat  

 fællesvej, jf. §§ 2 og 3 i lov om private fællesveje (lovbekendtgørelse nr.  

 370 af 6. august 1985). Matrikelmyndigheden vil i medfør af bestemmelsen i  

 sidste pkt. i særlige tilfælde kunne fravige kravet.
Efter hidtidig praksis  

 kan dette f.eks. ske i tilfælde, hvor der kun lejlighedsvis er behov for at  

 kunne komme til arealet, og hvor adgangsretten over anden ejendom sikres ved  

 tinglysning på denne ejendom.
Til § 19 Forslaget afløser gældende lovs § 4, stk. 1. Bestemmelsens formål er at  

 hindre, at rettigheder, der hører til bredejendomme, i forbindelse med salg  

 af ejendommen eller en del af denne, forbeholdes af sælgeren ved, at denne  

 beholder en smal jordstrimmel langs det pågældende vandareal (havet, en sø  

 eller et åbent vandløb). Ved søer og åbne vandløb omfatter bredejendommens  

 rettigheder normalt jagt- og fiskeriret, ret til sejlads, siv- og rørskær  

 samt ret til opgrødearealer, medens rettigheder knyttet til bredejendomme  

 langs havet er mere begrænsede.
Matrikelmyndigheden kan efter forslagets sidste pkt. i særlige tilfælde  

 gøre undtagelse fra den foreslåede bestemmelse.
Undtagelse kan eksempelvis  

 være rimelig i tilfælde, hvor det pågældende bredareal skal forblive i eller  

 overgå til offentligt eje.
Til § 20 Ad stk. 1 Forslaget afløser bestemmelserne i gældende lovs § 2, jf. § 18, om den  

 kontrol, der skal udøves i forbindelse med sager om udstykning m.v. med  

 hensyn til overholdelse af bestemmelser, der er fastsat i eller i medfør af  

 anden lovgivning.
Kontrollen skal efter forslaget udøves i forbindelse med sager om  

 udstykning, matrikulering og arealoverførsel.
Dette svarer til den gældende  

 ordning.
Som noget nyt foreslås kontrollen udvidet til generelt at omfatte  

 sager om sammenlægning.
Bestemmelserne i den gældende lovs § 12 om  

 sammenlægning af landbrugsejendomme m.v. overflødiggøres herved.  

 Sammenlægning af flere bestående ejendomme kan i øvrigt medføre forhold, der  

 strider mod bestemmelser, der er fastsat i eller i medfør af anden  

 lovgivning, f.eks. bestemmelser i en lokalplan om en maksimal grundstørrelse  

 i et område.
 Matrikulering af en umatrikuleret ejendom med de allerede eksisterende  

 ejendomsgrænser, bør dog ikke kunne hindres gennem reglen i 1. pkt., og en  

 udtrykkelig bestemmelse herom foreslås indsat i stk. 1, sidste pkt.
Boligministeren kan efter forslagets § 29, stk. 1 og 2, fastsætte nærmere  

 regler om, hvilke myndigheder der skal have sagerne forelagt, hvilke  

 oplysninger der skal gives overfor disse myndigheder, og hvilke oplysninger  

 der skal foreligge i sagerne, for at matrikelmyndigheden kan påse  

 kontrolbestemmelserne overholdt.
Sådanne regler vil blive fastsat til  

 afløsning af det gældende cirkulære om udstykningskontrollen, der er udstedt  

 i medfør af udstykningslovens § 8. Reglerne i »kontrolcirkulæret«  

 fastsættes efter aftale med de berørte myndigheder, og matrikelmyndighedens  

 kontrolpligt rækker ikke ud over de oplysninger, der på denne måde er  

 foreskrevet at skulle foreligge i sagerne, jf. den foreslåede formulering af  

 § 20, stk. 1, 1. pkt.
Der vil i cirkulæret kunne gøres undtagelse fra  

 oplysningspligten f.eks. for arealoverførsler, der vedrører afståelse af et  

 areal til offentlig vej eller jernbane eller inddragelse af aflagt offentlig  

 vej eller nedlagt jernbaneareal under tilgrænsende ejendom.
Efter den gældende udstykningslovs § 8, stk. 1, jf. § 18, skal sager om  

 udstykning m.v. forelægges kommunalbestyrelsen.
Regler om forelæggelse af  

 matrikulære sager for kommunalbestyrelserne vil i tilsvarende omfang som  

 hidtil blive optaget i de regler, der udstedes i medfør af forslagets § 29,  

 stk. 1.
 Den praktiserende landinspektør vil som eftergældende regler have ansvaret  

 for, at alle erklæringer og oplysninger, der er nødvendige i relation til  

 udstykningskontrollen, foreligger, når sagen indsendes til Kort- og  

 Matrikelstyrelsen, jf. lovforslagets § 13, stk. 1.
Ad stk. 2 Forslaget har sammenhæng med forslagene i § 2 i det samtidig hermed  

 fremsatte forslag til konsekvensændringer i anden lovgivning.
Disse forslag  

 sigter på, at det skal være muligt at gennemføre udstykning i tilfælde, hvor  

 det tillades, at flere enfamiliehuse til helårsbeboelse opføres på samme  

 ejendom.
Forslaget i § 20, stk. 2, har til formål at hindre, at  

 dispensationer, som muliggør en sådan udstykning, bortfalder som følge af  

 lovbestemte forældelsesfrister.
Der henvises nærmere herom til bemærkningerne  

 til § 2 i forslaget til konsekvensændringer i anden lovgivning.
Begrebet  

 »enfamiliehus« skal forstås på samme måde som i byggelovgivningen.
Til § 21 Ad stk. 1 Det foreslås, at pligten til at sørge for registrering i matriklen af  

 udstykning, matrikulering, arealoverførsel og fraskillelse af en andel i en  

 fælleslod fra en samlet fast ejendom påhviler parterne i det pågældende  

 retsforhold.
Dette svarer til bestemmelsen i den gældende udstykningslovs §  

 44, stk. 1.
Der må imidlertid indrømmes parterne en vis frist til at begære  

 registrering i matriklen af den nødvendige matrikulære forandring, og det  

 foreslås, at den gældende 1 års frist i udstykningslovens § 44, stk. 1,  

 afløses af en bestemmelse om, at parterne skal have anmodet om registrering i  

 matriklen inden en frist på 3 måneder fra pligtens indtræden.
Den kortere  

 frist har sammenhæng med forslaget om, at fristen - uden for Københavns og  

 Frederiksberg kommuner og Sønderjylland - knyttes til rekvisitionen hos en  

 praktiserende landinspektør.
Dette vil være en klarere og mere hensigtsmæssig  

 regel end den nuværende regel i udstykningslovens § 44, stk. 1, om en frist  

 på 1 år til indgivelse af udstykningsansøgning til Kort- og  

 Matrikelstyrelsen.
De praktiserende landinspektører har efter  

 landinspektørlovens § 7 pligt til at ekspedere sagerne med rimelig hurtighed,  

 jf. også den foreslåede ændrede affattelse af bestemmelsen i § 1, nr. 9, i  

 forslaget til konsekvensændringer i anden lovgivning.
Ad stk. 2 Forslaget angiver det tidspunkt, hvor pligten efter stk. 1 til at begære  

 registrering i matriklen indtræder, og hvorfra fristen på 3 måneder skal  

 regnes.
Ved ejerskifte eller pantsætning af et areal, der ikke udgør en samlet  

 fast ejendom eller en umatrikuleret ejendom (forslagets § 14) eller af en  

 andel i en fælleslod, der er registreret i matriklen som hørende til en  

 samlet fast ejendom (forslagets § 15), er det naturligt, at pligten til at  

 begære den nødvendige registrering i matriklen regnes fra rettighedens  

 stiftelse.
Det foreslås derfor i nr. 1, at fristen regnes fra dette  

 tidspunkt.
 I nr. 2 foreslås, at pligten til at begære udstykning eller  

 matrikulering i forbindelse med stiftelse af brugsret for et længere tidsrum  

 end 30 år henholdsvis 10 år (forslagets § 16, stk. 1,) skal indtræde på det  

 tidspunkt, hvor brugeren ifølge aftalen kan tiltræde lejemålet, jf.  

 bemærkningerne til lovforslagets § 16, stk. 1. Hvis lejeaftalen ikke  

 fastsætter en dato for lejemålets tiltræden, må pligten regnes fra aftalens  

 indgåelse.
 I nr. 3 foreslås, at pligt til at foretage matrikulering som følge  

 af indvindingsarbejder skal indtræde ved arbejdets afslutning.
Ad stk. 3 Når der skal ske matrikulære forandringer som følge af ekspropriation  

 eller jordfordelingskendelse kan der på grund af sagernes ofte betydelige  

 omfang ikke sættes en frist for registreringen i matriklen, men de fastlagte  

 særlige procedurer for sagerne sikrer, at registreringen bliver gennemført.
Til § 22 Forslaget afløser lovliggørelsesbestemmelsen i gældende lovs § 44, stk. 1.  

 Et påbud om lovliggørelse vil som efter gældende lov gå ud på, at den  

 nødvendige registrering i matriklen skal gennemføres, eller aftalen ophæves.  

 Der vil ikke ved et sådant påbud være taget stilling til det retslige opgør  

 mellem parterne.
 Reglen i udstykningslovens § 44, stk. 2, om, at der kan idømmes  

 fortløbende bøder til at gennemtvinge lovliggørelsen, er ikke medtaget, da  

 sådanne bøder kan fastsættes efter retsplejelovens § 997, stk. 3.
Til § 23 Forslaget afløser de gældende regler i udstykningslovens §§ 11 A, B og C,  

 stk. 1, om den kontrol, som tinglysningsdommerne skal udøve med hensyn til  

 overholdelse af udstykningskravet i forbindelse med ejerskifte, pantsætning  

 samt stiftelse af brugsret vedrørende en del af en ejendom.
Da bestemmelsen  

 således omfatter ejerskifte som følge af hævdserhvervelse, er der ikke behov  

 for at opretholde den gældende lovs § 36, stk. 2. Det foreslås, at de  

 detaljerede regler i den gældende lov om grundlaget for kontrollen erstattes  

 af bestemmelsen i 2. pkt. om, at boligministeren (efter forhandling med  

 justitsministeren) kan fastsætte de nødvendige regler herom.
De gældende  

 kontrolregler forudsætter de kommunale vurderingssekretariaters medvirken i  

 form af påtegning på skøder og brugskontrakter, der anmeldes til tinglysning.  

 Sådanne påtegninger vil indtil videre fortsat være nødvendige.
Der kan derfor  

 også blive tale om forhandlinger med skatteministeren og eventuelt med andre.
Det er ikke muligt at udøve en løbende kontrol med overholdelse af  

 udstyknings- og matrikuleringspligten i forbindelse med brugsaftaler, der  

 ikke tinglyses.
Matrikelmyndigheden bør imidlertid have mulighed for at  

 kræve, at den nødvendige registrering i matriklen gennemføres, eller at  

 parterne ophæver aftalen og tilbagefører det forhold, der er etableret i  

 henhold til aftalen.
Der henvises herom til forslagets § 22.
Efter reglerne i den gældende lovs § 11 A, stk. 1, nr. 2, skal der - før  

 der kan tinglyses adkomst på en udstykket del af en ejendom - bl.a. forevises  

 et af matrikelmyndigheden attesteret udstykningskort, og kortet skal af  

 tinglysningsdommeren påtegnes om den skete forevisning.
Reglen om, at et kort  

 over den nye ejendom skal følge med skødet, når det indleveres til endelig  

 tinglysning, forudsættes opretholdt i de regler, der fastsættes efter  

 forslagets 2. pkt.
Herved sikres det, at køberen af den nye ejendom får  

 kortet.
Derimod er det ikke hensigten at medtage reglen om påtegning af  

 kortet i forbindelse med tinglysning.
Desuden er det hensigten at ændre  

 attestationsreglen, således at den praktiserende landinspektør, som har  

 udarbejdet kortet, også skal kunne påføre kortet oplysning om den udstykkede  

 ejendoms nye matrikelnummer og attestere, at kortets oplysninger er i  

 overensstemmelse med registreringen i matriklen.
Nærmere regler om  

 udstykningskortene og deres attestation m.v. kan fastsættes af  

 boligministeren i medfør af lovforslagets § 29, stk. 2. Reglerne vil løbende  

 kunne tilpasses nye teknologiske muligheder bl.a. i forbindelse med overgang  

 til et digitalt matrikelkortsystem.
Der henvises i øvrigt til afsnit 7 i de  

 almindelige bemærkninger til lovforslaget og til bemærkningerne til  

 forslagets § 29, stk. 2, nr. 2.
Til § 24 Forslaget svarer til gældende ret.
 Matrikelmyndighedens pligt til i forbindelse med sager om udstykning m.v.  

 at udøve kontrol med overholdelse af bestemmelser i udstykningsloven og i  

 anden lovgivning er i den gældende lov indeholdt i §§ 2-4. Om grundlaget for  

 kontrollen henvises til bemærkningerne til forslagets § 20, stk. 1.
De eksproprierende myndigheder og jordfordelingsmyndighederne har pligt  

 til at sikre overholdelse af anden lovgivning i forbindelse med  

 ejendomsforandringer, der sker som følge af ekspropriation henholdsvis  

 jordfordelingskendelse.
Matrikelmyndighedens opgave i forbindelse med sådanne  

 ejendomsforandringer er begrænset til at påse de tekniske krav overholdt med  

 henblik på sikring af klarheden med hensyn til ejendomsgrænsernes forløb og  

 vedligeholdelse af registreringen i matriklen.
Til kapitel 4 om registreringen Kapitlet indeholder bestemmelser om dokumentationskrav, der kan stilles i  

 forbindelse med gennemførelse af sager om matrikulære forandringer samt om  

 matrikelmyndighedens rettigheder og pligter i forbindelse med  

 matrikelregistreringen.
Til § 25 I § 25 foreslås et regelsæt, der skal gælde for alle sager, der vedrører  

 overførsel af areal fra en ejendom til en anden, uanset om der er tale om en  

 samlet fast ejendom eller en umatrikuleret ejendom.
Den eneste undtagelse  

 udgøres af arealoverførsler, der sker i henhold til ekspropriation eller  

 jordfordelingskendelse, idet sådanne overførsler kan registreres i matriklen  

 alene på grundlag af en erklæring fra den, der har foretaget ekspropriationen  

 eller afsagt kendelsen.
Der henvises herom til lovforslagets § 27.
 Forslagene om arealoverførsel vil medføre en betydelig forenkling i  

 forhold til de gældende regler.
For det første afløser begrebet »arealoverførsel« en række  

 eksisterende sagsarter, som vil få en fælles og dækkende betegnelse, jf.  

 bemærkningerne til forslagets §§ 6 og 7. Dernæst afløses de forskellige meget  

 detaljerede regler for de hidtidige sagsarter af et mere generelt fælles  

 regelsæt.
Herved vil reglerne komme til at fremtræde som mere logiske og  

 forståelige.
 Det foreslåede regelsæt medfører en betydelig forenkling af reglerne for  

 behandling af de arealoverførsler, der efter den gældende lov skal ske ved  

 udstykning og sammenlægning, og opretholder i det helt væsentlige de  

 lempelige regler, der gælder for nogle af de nuværende sagsarter, nemlig  

 omdeling, skelforandring og afståelse af areal til offentlig vej m.v.
 Reglerne om arealoverførsel skal også kunne anvendes i tilfælde, hvor en  

 hel ejendom ønskes overført til en anden ejendom, hvis dette i det enkelte  

 tilfælde er mere hensigtsmæssigt end at anvende reglerne i § 26 om  

 sammenlægning.
 Afståelse af areal til offentlig vej vil være omfattet af reglerne om  

 arealoverførsel også i tilfælde, hvor det areal, der registreres i matriklen  

 som offentlig vej, kommer til at udgøre en ny selvstændig registerenhed (uden  

 matrikelnummer).
Arealoverførsel vil ikke kunne ske til anden art af umatrikuleret areal  

 end udskilt offentligt vejareal.
Såfremt der ansøges om overførsel af areal  

 til anden art af umatrikuleret areal, der er registreret i matriklen, f.eks.  

 et jernbaneareal, vil matrikelmyndigheden tildele dette et matrikelnummer.  

 Hvis areal ønskes overført til et umatrikuleret areal, der ikke er  

 registreret i matriklen, må det umatrikulerede areal - eller i det mindste en  

 del af dette - søges matrikuleret, før arealoverførslen kan ske.
Forslagets stk. 1 og 2 indeholder hovedreglerne for den dokumentation, der  

 skal foreligge, for at arealoverførsel kan registreres i matriklen.
Reglerne  

 forudsættes anvendt analogt i tilfælde, hvor en ny ejendom skal oprettes af  

 areal, der udstykkes fra flere samlede faste ejendomme.
Krav om yderligere  

 dokumentation kan fastsættes i medfør af forslagets § 29.
Ad stk. 1 Reglen i stk. 1 har til formål at sikre overholdelse af reglerne i  

 tinglysningslovens § 23 om varetagelsen af hensyn til panthavere og  

 servitutberettigede i forbindelse med overførsel af areal fra en ejendom til  

 en anden.
Forslaget afløser tilsvarende bestemmelser i den gældende  

 udstykningslovs §§ 15, 16 og 17.
Som omtalt i bemærkningerne til forslagets §§ 6 og 7 vil begrebet  

 »arealoverførsel« omfatte tilfælde, der efter gældende lov skal  

 ordnes ved, at arealet udstykkes fra sælgers ejendom og samtidig indlægges  

 under købers ejendom.
Rent praktisk sker ekspeditionen på den måde, at det  

 areal, der skal fraskilles, først bliver registreret som et særskilt  

 matrikelnummer under sælgers ejendom.
Herefter sker der en foreløbig  

 tinglysning af køberens adkomst på dette matrikelnummer.
Tinglysningen sker  

 med frist til at opnå udstykningsapprobation, og det sikres herefter ved  

 attest fra tinglysningsdommeren, jf. tinglysningslovens §§ 21-24, at adkomst-  

 og panteforhold ikke er til hinder for arealets udstykning og sammenlægning  

 med købers ejendom.
Når den matrikulære forandring herefter er gennemført,  

 tinglyses købers adkomst på det overførte areal endeligt.
Det er således en forudsætning for arealoverførsler af denne art, at der  

 bliver tinglyst et adkomstdokument vedrørende arealoverdragelsen.
Efter  

 gældende lovs § 16 om skelforandring kan arealer af begrænset værdi dog  

 overføres direkte fra en ejendom til en anden tilgrænsende ejendom uden  

 tinglysning af et adkomstdokument vedrørende det overdragne areal.  

 Berigtigelsen af adkomsten i tingbogen sker da umiddelbart ved indførelsen af  

 forandringerne for de pågældende ejendomme på grundlag af  

 matrikelmyndighedens approbationsskrivelse.
Afståelse af areal til offentlig  

 vej kan efter gældende lovs § 17 ligeledes ske uden tinglysning af et  

 adkomstdokument vedrørende det overdragne areal, og det samme gælder i  

 praksis andre arealoverførsler af særlig karakter.
Efter den gældende lov er det som nævnt nødvendigt, at Kort- og  

 Matrikelstyrelsen behandler sager om udstykning af areal fra en ejendom og  

 indlægning af arealet under en anden ejendom i 2 tempi.
Forslaget om, at  

 disse sager fremtidig skal behandles efter reglerne om arealoverførsel,  

 medfører, at der først sker registrering i matriklen, når det er sikret og  

 dokumenteret, at adkomst-, pante- og servitutforhold er ordnet, og at der  

 ikke er hindringer i forhold til anden lovgivning, jf. forslagets § 20, stk.  

 1. Arealoverførslen vil således kunne gennemføres ved een ekspedition i Kort-  

 og Matrikelstyrelsen, og kun i de færreste tilfælde vil det ved denne  

 ekspedition være nødvendigt at tildele særskilt matrikelnummer til det areal,  

 der overføres.
Herved opnås en betydelig forenkling.
 Tinglysningsmyndighederne og de kommunale forvaltninger vil ligeledes opnå  

 lettelser ved, at der kun skal ske ændringer i ejendomsregistreringen een  

 gang.
 For borgerne vil ordningen medføre en kortere samlet ekspeditionstid og  

 færre omkostninger.
Ved den foreslåede ordning overføres arbejdsopgaver fra Kort- og  

 Matrikelstyrelsen til parternes private rådgivere, især de praktiserende  

 landinspektører, i form af øgede opgaver med hensyn til sagernes  

 hensigtsmæssige tilrettelæggelse og rigtige gennemførelse.
De praktiserende  

 landinspektører har allerede efter gældende lov ansvar for, at alle  

 nødvendige erklæringer og attester foreligger, når en matrikulær sag  

 indsendes til Kort- og Matrikelstyrelsen.
Det findes på baggrund af  

 landinspektørlovens regler om beskikkelse, ansvar og disciplinære regler  

 rimeligt, at de praktiserende landinspektører pålægges disse arbejdsopgaver.
Ad stk. 2 Forslaget i stk. 2, 1. pkt., opretholder den gældende hovedregel,  

 hvorefter der på sælgers ejendom skal tinglyses et dokument om overdragelsen  

 af arealet.
Som noget nyt foreslås, at pligten for købers ejendom til at  

 modtage det pågældende areal skal tinglyses på denne ejendom.
Herved opnås  

 yderligere sikkerhed for sagens gennemførelse.
Der henvises herom til  

 bemærkningerne til lovforslagets § 33.
I stk. 2, 2. pkt., foreslås, at selve overdragelsesdokumentet skal  

 indsendes til matrikelmyndigheden, således at matrikelmyndigheden kan  

 fremsende dokumentet til endelig tinglysning sammen med meddelelsen til  

 tinglysningsdommeren om de matrikulære forandringer som følge af  

 arealoverførslen.
Herved undgås de retlige og praktiske vanskeligheder, der i  

 dag opstår, når de matrikulære forandringer er gennemført, men  

 adkomstdokumentet ikke hurtigt derefter bliver fremsendt til endelig  

 tinglysning.
 I tilfælde, hvor et areal skal overføres fra en ejendom til en  

 tilgrænsende ejendom, der tilhører samme ejer, er der ikke tale om  

 overdragelse, og kun kravet i stk. 1 skal opfyldes.
Ad stk. 3 I stk. 3, 1. pkt., foreslås det at opretholde adgangen til at foretage  

 arealoverførsel uden tinglysning af et overdragelsesdokument, når arealets  

 værdi ikke overstiger en nærmere fastsat værdigrænse.
Forslaget omfatter alle  

 arealoverførsler og er ikke som reglerne om skelforandring begrænset til  

 tilfælde, hvor det pågældende areal grænser til modtagerejendommen.
Forslaget  

 i 2. pkt. har forbillede i § 34, stk. 1, i lov om stempelafgift  

 (lovbekendtgørelse nr. 805 af 1. december 1986). Ved »værdien af det  

 overdragne« forstås værdien af det samlede areal, som overdrages fra  

 en ejendom til en anden med tillæg af værdien af eventuelle bygninger m.v.,  

 som findes på arealet og overdrages sammen med dette.
Det foreslås i 1. pkt. endvidere - i overensstemmelse med gældende lovs §  

 16 - at boligministeren kan fastsætte regler om værdigrænsens størrelse i  

 bekendtgørelse, således at beløbsstørrelsen kan reguleres i takt med pris- og  

 lønudviklingen.
Det er hensigten som udgangspunkt at fastsætte værdigrænsen  

 til 30.000 kr.
Værdigrænsen for overførsel af areal ved skelforandring er  

 efter den seneste forhøjelse fastsat til 11.000 kr.
Ved at forhøje grænsen  

 til 30.000 kr. opnås en betydelig forenkling, idet flere arealoverførsler end  

 hidtil vil kunne gennemføres uden tinglysning af adkomstdokument.
Herved  

 opnår de private parter besparelser, dels med hensyn til udgifter ved  

 skødeskrivning, og dels ved at der ikke bliver tale om stempel- og  

 tinglysningsafgift i forbindelse med overdragelsen.
Det provenutab, der  

 herved bliver for staten, modsvares af de administrative lettelser for  

 tinglysningskontorerne og de kommunale vurderingssekretariater ved, at  

 adkomsten berigtiges alene på grundlag af meddelelsen fra  

 matrikelmyndigheden.
Ved en værdigrænse på 30.000 kr. vil en byggeretsværdi i praksis ikke  

 komme til at indgå i det overførte areal.
Arealværdien af et areal, der er så  

 stort, at det kan danne grundlag for en byggeretsværdi, vil nemlig altid  

 overstige 30.000 kr.
 Forslaget om arealoverførsel nødvendiggør ændringer i  

 udstykningsafgiftsloven, jf. det samtidig hermed fremsatte forslag til lov om  

 afgift ved udstykning m.m.
Ad stk. 4 Det foreslåede stk. 4 tager sigte på, at enklere regler, der gælder for  

 arealer af speciel karakter, skal kunne opretholdes.
Efter reglerne i den gældende udstykningslovs § 17 kan afståelse af areal  

 til offentlig vej registreres i matriklen, såfremt der foreligger attest fra  

 vedkommende landinspektør i overensstemmelse med lovens § 17, stk. 1, litra  

 c, og altså uden at der foreligger attest fra tinglysningsdommeren om, at  

 bestemmelserne i tinglysningslovens § 23 er iagttaget.
Efter denne særregel  

 skal landinspektøren attestere, at vederlaget for arealet ikke overstiger et  

 beløb, der er fastsat af boligministeren, og at jordafståelsen ikke skønnes  

 at kunne have nogen indflydelse på ejendommens værdi.
Reglen anvendes hyppigt  

 ved afståelse af ubetydelige arealer eller af større, men værdiløse  

 vejarealer, og den medvirker til en enklere sagsgang i de angivne  

 situationer.
Reglen anvendes i praksis også ved afståelse af areal til  

 jernbane.
Det er hensigten at opretholde reglen i det hidtidige omfang ved en  

 fravigelse af forslagets stk. 1.
 Herudover er det bl.a. hensigten at opretholde gældende regler, hvorefter  

 der ikke skal foreligge attest om, at bestemmelserne i tinglysningslovens §  

 23 om servitutter er iagttaget, når areal ønskes overført til offentlig vej,  

 der er udskilt i matriklen.
Ved overførsel af areal fra offentlig vej eller jernbane til en  

 tilgrænsende ejendom kan arealet uanset dets værdi efter de gældende regler i  

 udstykningsbekendtgørelsen overføres uden berigtigelse af adkomsten ved  

 skøde.
Også denne regel forudsættes opretholdt.
Til § 26 Forslaget afløser gældende lovs § 13, stk. 1. Det omfatter dog ikke  

 tilfælde, hvor et matrikelnummer inddrages under et andet matrikelnummer  

 inden for samme ejendom, jf. bemærkningerne til lovforslagets § 8.
Bestemmelsen i gældende lovs § 13, stk. 2, er ikke medtaget i  

 lovforslaget.
Reglen må anses for overflødig, da de pågældende bestemmelser i  

 landbrugsloven (lovbekendtgørelse nr. 504 af 17. juli 1989) om samnotering  

 ikke er betinget af, at arealerne er ens behæftede.
Bestemmelserne i  

 udstykningslovens § 14 afløses af lovforslagets § 32.
Til § 27 Sager om registrering af matrikulære forandringer som følge af  

 ekspropriation eller jordfordelingskendelse skal ikke indeholde dokumentation  

 med hensyn til adkomst-, pante- og servitutforhold, idet ordningen af disse  

 forhold efter gældende lovgivning sker på vedkommende ekspropriations- eller  

 jordfordelingsmyndigheds foranledning.
Det er den pågældende myndigheds  

 ansvar, at sagen er udarbejdet i overensstemmelse med  

 ekspropriationsbeslutningen eller kendelsen, og at privatretlige og  

 offentligretlige forhold er ordnet.
Det foreslås, at disse forhold kommer til  

 at fremgå af loven.
Heller ikke de regler, som boligministeren i øvrigt kan foreskrive i  

 medfør af forslagets § 29 om dokumentation, vil gælde for de omhandlede  

 sager.
Derimod vil regler om de tekniske krav med hensyn til afmærkning og  

 indmåling af skel, udarbejdelse af kort og måleblade samt beregning af  

 arealstørrelser osv. være gældende i samme udstrækning som for andre  

 matrikulære sager.
Til § 28 Paragraffen vedrører tilfælde, hvor en ejendom er undergået ændringer, der  

 kan registreres i matriklen ved ejendomsberigtigelse, jf. forslagets § 9.
Mange grundejere har den opfattelse, at matrikelmyndigheden har pligt til  

 at sørge for, at matriklens oplysninger svarer til de faktiske  

 ejendomsforhold.
Efter de gældende regler er det imidlertid et grundlæggende  

 princip, at ejerne af de pågældende ejendomme selv må sørge for berigtigelse  

 af matriklens oplysninger.
Ejendomsberigtigelse sker derfor på begæring af  

 ejendommens ejer og for ejerens regning, og ejeren må rette henvendelse til  

 en praktiserende landinspektør - i Københavns og Frederiksberg kommuner og i  

 Sønderjylland til matrikelmyndigheden - om at få ejendomsberigtigelsen  

 gennemført, jf. bemærkningerne til lovforslagets § 13.
Ved arealoverførsel har ejerne af de pågældende ejendomme pligt til at  

 sørge for, at ejendomsændringerne registreres i matriklen, jf. forslagets §  

 21. Ved ændring af en ejendomsgrænse som følge af hævdserhvervelse eller  

 naturlig tilvækst eller fraskylning kan der i sagens natur ikke være en sådan  

 pligt, idet ændringerne i ejendomsforholdene typisk indtræder successivt over  

 en længere årrække.
Hvis afsætningen af et skel, jf. lovforslagets § 34, stk.  

 2, sker på grundlag af enighed mellem parterne om, at ejendomsgrænsens  

 beliggenhed er ændret ved hævdserhvervelse, består der dog en pligt for den  

 pågældende landinspektør til på rekvirentens regning at sørge for  

 ejendomsberigtigelsen.
Efter Danske Lov 5-5-1 kan der vindes hævd på et areal, når der gennem 20  

 år er udøvet en ejers råden over arealet.
Hævdserhvervelse er almindeligt  

 forekommende, især for så vidt angår småarealer af naboejendomme  

 (grænsehævd).
Regler om berigtigelse af matriklens oplysninger som følge af grænsehævd  

 har været gældende og optaget i udstykningsbekendtgørelsen i en lang årrække.  

 Efter reglerne er det en forudsætning for berigtigelse af oplysningerne i  

 matriklen som følge af grænsehævd, at naboejerne i enighed over for  

 landinspektøren påviser det skel mellem deres ejendomme, som de anser for  

 rette og gældende skel, og underskriver erklæring om, at skellet har bestået  

 uforandret i alderstid.
Da hævdstiden er 20 år, bør det imidlertid være  

 tilstrækkeligt, at naboejerne erklærer sig enige om skellets uforandrede  

 beliggenhed i dette tidsrum.
Regler herom vil på grundlag af nr. 1  

 kunne fastsættes i bekendtgørelse, jf. forslagets § 29. Når der foreligger  

 erklæring fra ejeren af den eller de pågældende ejendomme om, at  

 ejendomsgrænsen er ændret som følge af naturlig tilvækst fra havet, søer  

 eller vandløb eller som følge af fraskylning af areal, kan matriklens  

 oplysninger berigtiges i overensstemmelse hermed.
Et betydeligt antal ældre offentlige veje er ikke blevet udskilt fra de  

 ejendomme, de fører over.
Når et vejareal i mindst 20 år har henligget som  

 offentlig vej, tilkommer ejendomsretten imidlertid det offentlige, og  

 vejarealet kan udskilles fra ejendommen efter reglerne i den gældende  

 udstykningslovs § 17, stk. 1, litra b, nr. 2. Mere detaljerede regler om  

 udskillelse af sådanne ældre offentlige vejarealer findes i  

 udstykningsbekendtgørelsen.
Det foreslås i nr. 2 , at det kommer til at fremgå af loven, at  

 ejendomsberigtigelse, hvorved et ældre vejareal udskilles fra en ejendom,  

 sker på grundlag af erklæring fra vedkommende vejmyndighed om, at arealet i  

 mindst 20 år har været offentlig vej.
Vejmyndigheden vil normalt også være  

 rekvirent af sagen, og har i øvrigt ifølge § 89 i lov om offentlige veje  

 pligt til at sørge for udskillelse af eksisterende offentlige vejarealer,  

 medmindre særlige forhold gør sig gældende.
Der vil dog ikke være noget i  

 vejen for, at en vejudskillelse kan rekvireres af ejeren af den ejendom,  

 hvorunder vejarealet er registreret i matriklen, men ejeren må i så fald også  

 påregne at afholde sagens omkostninger.
 Nærmere regler om den dokumentation, der skal foreligge ved udskillelse af  

 ældre offentlige vejarealer, kan fastsættes i medfør af bestemmelserne i  

 lovforslagets § 29. Der kan herved fastsættes regler, hvorefter ejerne af de  

 ejendomme, der grænser til vejen - ligesom efter gældende regler i  

 udstykningsbekendtgørelsen - får lejlighed til at tage stilling til  

 spørgsmålet om vejgrænsens rette beliggenhed.
Til § 29 Ad stk. 1 Forslaget i stk. 1 afløser gældende regler i udstykningslovens §§ 8 og 41,  

 hvorefter ministeren kan fastsætte nærmere forskrifter om, hvilke dokumenter  

 og oplysninger der skal foreligge i matrikulære sager.
Med hensyn til  

 fastsættelse af tekniske regler om afsætning, afmærkning og indmåling af skel  

 henvises til lovforslagets § 43. Regler svarende til den gældende lovs § 42,  

 stk. 1 og 2, om ejendomsattester vil, i den udstrækning sådanne attester  

 fortsat er nødvendige, kunne fastsættes i medfør af det foreslåede stk. 1.  

 Reglen i den gældende lovs § 42, stk. 3, om gebyr for ejendomsattester  

 anvendes ikke og foreslås ikke medtaget i en ny udstykningslov.
Det foreslåede stk. 1 giver bl.a. mulighed for at fastsætte regler med  

 henblik på, at bestemmelser i anden lovgivning overholdes, jf. bemærkningerne  

 til lovforslagets § 20, stk. 1. Det kan således foreskrives, at parterne i  

 sager om udstykning, matrikulering, arealoverførsel og sammenlægning skal  

 oplyse den tilsigtede arealanvendelse.
Der kan som hidtil også fastsættes  

 forskrifter om erklæringer fra andre myndigheder til brug ved kontrollen.
Den  

 foreslåede hjemmel sigter tillige på fastsættelse af regler, der skal sikre,  

 at private rettighedshavere ikke lider skade.
Der kan således fastsættes  

 regler om parts- og naboerklæringer, om landinspektørerklæringer,  

 dommerattester osv., som skal foreligge i matrikulære sager, jf. de gældende  

 regler herom i udstykningsbekendtgørelsen.
 Der vil i medfør af det foreslåede stk. 1 kunne fastsættes særregler for  

 Københavns og Frederiksberg kommuner og for Sønderjylland.
Ad stk. 2 Forslagene i nr. 1 og 2 sigter på, at det skal kunne pålægges de  

 praktiserende landinspektører at afgive eller attestere oplysninger og at  

 udarbejde og attestere kort til brug for parter, rettighedshavere og  

 myndigheder under sagens forberedelse og til brug for  

 tinglysningsmyndighederne ved registreringen i tingbogen.
Ved arealoverførsel er det af afgørende betydning, at der på intet  

 tidspunkt under sagens behandling er usikkerhed med hensyn til størrelsen og  

 beliggenheden af det areal, der skal overføres, og der skal være den størst  

 mulige sikkerhed for, at det areal, der identificeres gennem landinspektørens  

 oplysninger, er det samme som det areal, der ved registreringen i matriklen  

 overføres.
De praktiserende landinspektører er vant til at løse  

 identifikationsproblemer ved levering af kortmateriale i forbindelse med  

 matrikulære sager, servitutspørgsmål, ejerlejlighedsopdeling osv.
Efter de gældende regler i udstykningslovens § 11 A, stk. 1, nr. 2, skal  

 det udstykningskort, der skal forevises ved tinglysning af den første adkomst  

 på et udstykket areal, være attesteret af matrikelmyndigheden.
Denne regel  

 forudsættes erstattet af en regel om, at landinspektøren attesterer kortet,  

 når udstykningen (eller matrikuleringen) er registreret i matriklen.
Herved  

 opnås en forenkling, idet et stort antal kort ikke længere vil skulle  

 indsendes til Kort- og Matrikelstyrelsen og efterses og attesteres af  

 styrelsen.
Forslaget i nr. 3 sigter især på, at landinspektøren f.eks. i  

 forbindelse med visse sager om arealoverførsel skal give oplysninger med  

 henblik på samtidig forenkling af berørte ejendommes matrikelbetegnelse.
Der  

 henvises til lovforslagets § 31, stk. 1, og bemærkningerne hertil.
Til § 30 Forslaget svarer til gældende retstilstand.
Til § 31 Forslaget vedrører tekniske ændringer i matriklen.
Kendetegnende for en  

 teknisk ændring er, at der ikke derved foretages nogen ændring af den eller  

 de berørte ejendommes retsforhold.
Det er alene oplysningerne i matriklen om  

 ejendommene, der ændres, f.eks. oplysninger om mål til skel m.v., om  

 skellenes indlægning på matrikelkortet eller om ejendommenes beregnede  

 arealstørrelser. Ændringerne kan ske som følge af konstaterede fejl eller som  

 følge af forbedring eller supplering af det materiale, der er lagt til grund  

 for registreringen i matriklen. Ændringerne kan derfor ske uden ejernes  

 samtykke.
En teknisk ændring kan også angå en ejendoms matrikelbetegnelse.  

 Hvis et matrikelnummer består af flere særskilt beliggende arealer (lodder)  

 kan ændringen således bestå i, at hvert areal får sit matrikelnummer.
Omvendt  

 kan et matrikelnummer udgå af en ejendoms matrikelbetegnelse ved at blive  

 inddraget under et af ejendommens øvrige matrikelnumre, som det grænser til.
Bestemmelser om tekniske ændringer i matriklen findes ikke i den gældende  

 udstykningslov, og udstykningsbekendtgørelsen indeholder kun enkelte regler  

 herom.
En betydelig del af matriklens oplysninger er af gammel dato og  

 fremtræder derfor ikke med den nøjagtighedsgrad, som er nødvendig med henblik  

 på det øgede behov for kort- og registersamspil på ejendoms- og  

 arealanvendelsesområdet.
Det foreslås derfor, at loven kommer til at  

 indeholde bestemmelser om tekniske ændringer i matriklen.
Omdannelsen af matrikelkortene til et digitalt kortværk er en vigtig del  

 af Kort- og Matrikelstyrelsens moderniseringsplaner.
Folketingets  

 Finansudvalg har ved Akt 93 10/12 1985 godkendt moderniseringsplanen for  

 matrikelkortværket og det forsøgsprojekt, der i disse år udføres på Fyn med  

 udvikling af en produktionsmodel for digitale matrikelkort.
Moderniseringen af kortværket vil bl.a. indebære, at matrikelkortenes  

 oplysninger bliver indlagt i databaser.
Det digitale kortværk skal være  

 sammenhængende, og det opbygges over det fælles referencenet, der er omtalt i  

 bemærkningerne til lovforslagets § 11. Det er derfor nødvendigt at forbedre  

 det eksisterende fikspunktsystem.
Opbygningen af kortværket vil ske på den  

 måde, at områder, hvor der findes sammenhængende vej- og udstykningsmålinger,  

 der er knyttet til referencenettet, først indlægges i systemet ved hjælp af  

 de beregnede koordinater til skelpunkterne.
Herved opbygges et skelet, som  

 sammen med ortofotos (flyfotos, der ved opretning er gjort målestokstro)  

 eller andet topografisk eller teknisk kortmateriale kan bruges til indpasning  

 af de målinger, der ikke er knyttet til referencenettet og til indpasning af  

 skel, hvortil der ikke findes måling.
Ved denne metode opnår man, at ophobede  

 fejl og indkrympninger i de analoge matrikelkort fjernes, og det digitale  

 kortværk bliver derfor mere nøjagtigt end det nuværende kortværk.
Det  

 digitale kortsystem indeholder endvidere en dynamik, der muliggør en løbende  

 forbedring af kortet i takt med, at der indkommer nye måloplysninger, der kan  

 føre til yderligere opretning af de dele af kortværket, der ikke baserer sig  

 på direkte måling på stedet.
 Men selve matrikelkortet, som vil kunne udtegnes fra edb-systemet,  

 adskiller sig i retlig henseende ikke fra det nuværende matrikelkort, og hvor  

 der findes måloplysninger, vil det fortsat være disse oplysninger sammenholdt  

 med forholdene på stedet, der er bestemmende for ejendomsgrænsernes  

 beliggenhed.
Sideløbende med opbygningen af det digitale matrikelkortværk er der især  

 hos kommuner og ledningsejere (tele, el, naturgas m.v.) en stærkt forøget  

 kortlægningsaktivitet.
Kortene fremstilles i stor udstrækning som digitale  

 kort.
Når kortene opbygges over det fælles referencenet, kan oplysningerne fra  

 de digitale kortbaser uden videre sammenstilles.
Desuden kan oplysninger om  

 ejendomme og arealer i de store offentlige edb-registre sammenkobles med det  

 digitale matrikelkort, når der etableres de nødvendige nøgler mellem  

 registrene.
Da matrikelkortet er det eneste landsdækkende kortværk i stort  

 målforhold, og da matrikelbetegnelsen danner indgang til eller indgår i  

 ejendomsoplysningerne i de fleste af de store registre, vil oplysningerne fra  

 disse registre kunne fremstilles grafisk i sammenhæng med det digitale  

 matrikelkort.
Det digitale matrikelkortsystem - der ligesom det nuværende  

 matrikelkortværk holdes løbende ajour med hensyn til alle forandringer, som  

 registreres i matriklen - vil derfor være anvendeligt for en stor kreds af  

 nye brugere.
Ad stk. 1 Forslaget i stk. 1 angiver matrikelmyndighedens ret til at fastsætte,  

 herunder forandre, en ejendoms betegnelse i matriklen.
 Mange ejendomme består i dag af flere matrikelnumre, der er  

 sammengrænsende, og o. 75.000 matrikelnumre omfatter flere arealer (lodder),  

 der ikke grænser sammen.
Det bør imidlertid tilstræbes, at hvert selvstændigt beliggende areal  

 (lod) af en ejendom har sin egen matrikelbetegnelse, idet dette vil øge  

 registreringens klarhed og overskuelighed og udvide mulighederne for samspil  

 mellem de store administrative registre.
Matrikelmyndigheden kan fremme dette  

 ved at tildele nye matrikelnumre til selvstændigt beliggende lodder.
Det er  

 også ønskeligt, at et areal ikke er betegnet ved flere matrikelnumre end  

 nødvendigt, og matrikelmyndigheden vil som hidtil kunne inddrage  

 matrikelnumre inden for en bestående samlet fast ejendom under eet  

 matrikelnummer uden medvirken af en praktiserende landinspektør og uden  

 ejerens samtykke.
Det er dog ikke altid hensigtsmæssigt at slette grænser på  

 matrikelkortet, såfremt de har betydning for stedfæstelse af brugs- eller  

 servitutrettigheder m.v.
Der kan i medfør af forslagets § 29, stk. 2, nr. 3,  

 fastsættes regler om, at der i matrikulære sager skal gives oplysninger med  

 henblik på ændring af matrikelbetegnelser.
Såfremt ejeren af en ejendom eller en offentlig myndighed med særlig  

 begrundelse ønsker, at der foretages en opdeling af et matrikelnummer i flere  

 numre, der noteres som hørende til den pågældende samlede faste ejendom, vil  

 dette kunne ske på grundlag af oplysninger udarbejdet af en praktiserende  

 landinspektør efter retningslinier, der fastsættes af Kort- og  

 Matrikelstyrelsen, og mod gebyr.
Sådanne administrative opdelinger finder  

 også sted i det nuværende system.
Forandringer i en bestående ejendoms matrikelbetegnelse kan foretages uden  

 ejerens samtykke, men bør kræve underretning til ejeren.
Hvis forandringen  

 sker i forbindelse med en matrikulær sag, der er udarbejdet af en  

 praktiserende landinspektør, er det praksis, at landinspektøren underretter  

 ejeren om forandringen.
Ad stk. 2 Forslaget i 1. pkt. svarer til gældende praksis, hvorefter det er  

 matrikelmyndigheden, der afgør, om der skal ske en teknisk ændring af de i  

 matriklen registrerede oplysninger.
Forslaget sigter især på oplysningerne om arealstørrelser.
Som ovenfor  

 nævnt bliver det muligt ud fra stadig mere nøjagtige koordinater til  

 punkterne i det digitale matrikelkort at beregne mere nøjagtige  

 arealstørrelser for de enkelte matrikelnumre m.v.
Det er imidlertid ikke  

 ønskeligt, at de arealstørrelser, der er registreret i matrikel, tingbog og  

 ESR, forandres som følge af enhver mindre forandring af en eller flere  

 punktkoordinater.
Matrikelmyndigheden bør afgøre, hvornår forandringerne er  

 af en sådan størrelse, at der bør ske ændring i ejendomsregistrene.
Ejerne  

 vil som hidtil få meddelelse, hvis den i matriklen registrerede  

 arealstørrelse for deres ejendomme forandres.
I den gældende udstykningsbekendtgørelse er der regler om, at de  

 praktiserende landinspektører ved ny beregning af arealstørrelser skal give  

 oplysning til Matrikeldirektoratet, såfremt den beregnede størrelse ikke  

 stemmer med oplysningerne i matriklen.
Den foreslåede bemyndigelse i 2. pkt.  

 agtes udnyttet til at fastholde disse regler og desuden til at forlange  

 oplysninger fra de praktiserende landinspektører om f.eks. supplerende måling  

 til eksisterende skel, når oplysningerne kan leveres Kort- og  

 Matrikelstyrelsen uden væsentligt merarbejde for landinspektøren.
Ad stk. 3 Forslaget sigter på, at Kort- og Matrikelstyrelsen skal kunne færdiggøre  

 fremstillingen af et nyt matrikelkort, selv om der viser sig at være  

 væsentlige uoverensstemmelser mellem matriklens oplysninger og forholdene på  

 stedet.
Ejernes oplysninger vil i mange tilfælde være tilstrækkelige til at  

 afklare, om uoverensstemmelserne er af teknisk art.
Hvis der derimod er grund  

 til at antage, at uoverensstemmelserne skyldes, at der er sket ændring af  

 ejendomsgrænserne på stedet, f.eks. ved grænsehævd, kan forholdene ikke  

 ordnes ved teknisk ændring af kortene.
Kort- og Matrikelstyrelsen vil i så  

 fald med ejernes medvirken kunne anmode en praktiserende landinspektør om at  

 foretage ejendomsberigtigelse, eventuelt at afholde en skelforretning, jf.  

 lovforslagets § 35, stk. 1.
 Kort- og Matrikelstyrelsen vil i øvrigt i medfør af landinspektørlovens §  

 4, stk. 3 (ændres til stk. 4 ved konsekvensændringsforslaget), i særlige  

 tilfælde kunne udføre ejendomsberigtigelse eller skelforretning.
Den gældende udstykningslovs kap.
VI indeholder bestemmelser om  

 berigtigelse af ejendomsforhold i visse tilfælde.
Reglerne sigter på  

 tilfælde, hvor adkomstforholdene i et område er så svære at udrede, at det  

 vanskeligt kan ske på privat initiativ.
Reglerne, der forudsætter medvirken  

 af en dommer, har kun været benyttet ganske få gange og ikke siden 1950erne.  

 De er ikke egnede til at løse de problemer, der kan opstå i forbindelse med  

 fremstillingen af det digitale matrikelkort, og reglerne er derfor ikke  

 medtaget i lovforslaget.
Ad stk. 4 De foreslåede bestemmelser sigter på at tilvejebringe en større grad af  

 retsenhed mellem Sønderjylland og det øvrige land med hensyn til den  

 ejendomsretlige registrering.
Matrikuleringen af de sønderjyske landsdele er  

 foretaget efter 1864 på grundlag af tyske regler.
De særlige matrikulære og  

 korttekniske regler fra den tyske tid, især om registreringen af  

 strandbredder samt diger og volde langs vejene, skaber betydelige problemer  

 af såvel ejendomsretlig som administrativ og kortteknisk art.
Også  

 registreringsformen for vandløb giver anledning til vanskeligheder.
 Det indgår som et vigtigt led i Kort- og Matrikelstyrelsens  

 moderniseringsplan at modernisere og ændre det sønderjyske matrikelsystem for  

 at samordne det med systemet i det øvrige land, og ændringer som foreslået i  

 stk. 4 vil hensigtsmæssigt kunne ske i forbindelse med fremstilling af nye  

 matrikelkort som led i moderniseringsplanen.
Det har i århundreder været gældende ret i Danmark, at strandbredder hører  

 under kystejendommene, og at tilvækstarealer fra havet hører til disse  

 ejendomme.
Matrikelkortene og reglerne i den gældende  

 udstykningsbekendtgørelse om berigtigelse af ejendomsgrænser mod havet er  

 udformet i overensstemmelse hermed.
For Sønderjyllands vedkommende har  

 særlige forhold dog gjort sig gældende, idet en del af strandbredderne ved  

 den tyske matrikulering blev henført under samme matrikelnummer som de  

 offentlige veje, vandløb samt andre offentlige og private arealer, som ikke  

 skulle skyldsættes.
Disse strandbredder fremtræder derfor på matrikelkortene  

 som strimler (med matrikelnummer) mellem kystejendommene og havet.
Kommunerne er i de fleste tilfælde blevet anført i tingbogen som ejere af  

 de offentlige veje og dermed også af de øvrige arealer, som var henført under  

 det pågældende matrikelnummer.
Kommunerne har imidlertid ikke udøvet  

 ejendomsret over strandene, og den tilfældige matrikulære registreringsform,  

 der har ført til, at kommunerne er blevet anført som ejere af strandene, kan  

 ikke tages som udtryk for en ejendomsret til disse.
 Matrikulære berigtigelser som følge af tilvækst og fraskylning af arealer  

 er på grund af den særlige bogføring af strandbredderne i Sønderjylland sket  

 på den måde, at det matrikulerede strandareal er flyttet udad, henholdsvis  

 indad, hvorved de bagved liggende kystejendommes grænser er ændret  

 tilsvarende.
Disse særlige registreringsmæssige forhold har skabt betydelig uklarhed  

 med hensyn til retsforholdene omkring strandene i Sønderjylland, og der synes  

 ikke at være nogen saglig begrundelse for at opretholde en matrikulær og  

 tingbogsmæssig registrering af strandene, der afviger fra forholdene i det  

 øvrige land.
Det foreslås derfor, at matrikelmyndigheden, når der ikke  

 foreligger særligt grundlag for ejendomsret til strandbredden, skal kunne  

 registrere denne under kystejendommene, så ejendomsgrænsen mod søterritoriet  

 er højeste daglige vandstandslinie, ligesom i den øvrige del af landet.
Hvis der foreligger et særligt grundlag for ejendomsret, f.eks. i  

 forbindelse med opførte bygninger eller anlæg på strandbredden, må den  

 matrikulære registrering foretages i overensstemmelse hermed.
Andre lovligt  

 stiftede rettigheder må naturligvis bevare deres gyldighed, og  

 kystejendommenes ejere skal ikke som følge af den ændrede registrering kunne  

 kræve betaling for sådanne rettigheder.
 De korttekniske regler ved den tyske matrikulering medførte også, at der  

 langs adskillige veje på kortene findes smalle strimler (bestående af halve  

 og hele diger eller volde), som ifølge de hidtidige tyske regler teoretisk  

 hører til ejendomme på den modsatte side af vejen.
Administrativt medfører disse regler en besværlig og fordyrende procedure  

 ved sager om matrikulære forandringer, hvor disse strimler berøres.
Desuden  

 er det et kortteknisk problem, at de meget smalle strimler ikke kan vises  

 tydeligt på matrikelkortene.
Kortene bliver derfor vanskelige at læse og  

 giver anledning til fejltagelser.
En samlet berigtigelse af  

 ejendomsforholdene omkring de halve og hele volde ville, hvis det skulle ske  

 efter gældende regler for ejendomsberigtigelse, medføre betydelige udgifter  

 for staten.
Forslaget i stk. 4 vil muliggøre, at de omtalte strimler ved en  

 teknisk ændring af kortene registreres under de ejendomme, de faktisk er en  

 del af.
Til § 32 Paragraffen afløser mere detaljerede regler i udstykningslovens §§ 10 og  

 14, men vil opretholde det eksisterende tætte samspil mellem  

 matrikelregister, tingbog og ESR med hensyn til vedligeholdelsen af de basale  

 ejendomsoplysninger.
Matrikelmyndigheden skal efter de gældende regler give meddelelse til  

 tinglysningsdommeren og kommunen om enhver forandring, slettelse eller  

 supplering af de oplysninger, der er registreret i matriklen om  

 matrikelbetegnelser, arealstørrelser samt noteringer af betydning for en  

 ejendoms retlige forhold.
Sådanne noteringer er f.eks. notering om, at flere  

 matrikelnumre udgør en samlet fast ejendom, om landbrugspligt, om at der til  

 en ejendom hører andel i en fælleslod, om fredskovspligt o.s.v., jf.  

 bemærkningerne til lovforslagets § 11. Det er hensigten, at oplysninger  

 fortsat skal leveres i den angivne udstrækning.Anvendelsen af edb-teknik kan  

 imidlertid give anledning til ændring af den måde, hvorpå ejendomsregistrene  

 ajourføres, og til, at de samme oplysninger ikke længere skal anføres i flere  

 registre.
Forslaget i stk. 1 er formuleret med henblik på, at sådanne  

 ændringer skal kunne gennemføres, såfremt det viser sig hensigtsmæssigt.
Efter reglerne i den gældende udstykningslovs § 33 skal der gives  

 meddelelse til tinglysningsdommeren, når der er sket notering i matriklen om,  

 at beliggenheden af et skel er blevet endeligt bestemt ved en  

 skelsætningsforretning.
Det er imidlertid ikke nødvendigt, at der sker sådan  

 notering i tingbogen, og bestemmelsen er derfor ikke medtaget i lovforslaget.
 Den i stk. 2 foreslåede pligt for tinglysningsdommeren og  

 kommunalbestyrelsen til at indberette uoverensstemmelser mellem matriklens  

 oplysninger og oplysningerne i tingbogen, henholdsvis ESR til  

 matrikelmyndigheden sigter på at hindre fejl, der vil kunne volde ulemper i  

 forbindelse med dispositioner vedrørende fast ejendom.
 Bestemmelsen i gældende udstykningslovs § 10, stk. 1, om, at  

 kommunalbestyrelsen skal videregive matrikelmyndighedens meddelelse til  

 vedkommende vurderingsformand, er ikke medtaget i forslaget, men reglen  

 forudsættes opretholdt administrativt.
Til § 33 De foreslåede bestemmelser er nye.
Matrikulære forandringer, hvorved areal overføres direkte fra en ejendom  

 til en anden, eller hvorved flere ejendomme sammenlægges til een ejendom, kan  

 efter de gældende regler først registreres i matriklen, når der foreligger  

 attest fra tinglysningsdommeren om, at adkomst- og panteforhold ikke er til  

 hinder for forandringen.
Hvis der i tidsrummet mellem udstedelsen af  

 dommerattesten og registreringen i matriklen er blevet tinglyst f.eks. udlæg  

 eller tvangsauktion i sælgers ejendom, eller hvis der er sket ejerskifte, kan  

 disse mellemkommende rettigheder være til hinder for, at den matrikulære  

 forandring kan indføres i tingbogen på grundlag af matrikelmyndighedens  

 meddelelse om forandringen.
Det er dog kun rent undtagelsesvis sket, at en  

 approbation har måttet tilbagekaldes.
Bestemmelserne om arealoverførsel i lovforslagets § 25 kan imidlertid -  

 selv om den samlede ekspeditionstid for sagens gennemførelse bliver kortere -  

 for nogle sagers vedkommende medføre, at den tid, der går, fra dommerattesten  

 udstedes, til forandringerne registreres i matriklen, bliver længere end  

 hidtil.
Dermed øges risikoen for, at der kan blive tinglyst mellemkommende  

 rettigheder.
Forholdet vedrører kun de arealoverførsler, der efter gældende  

 lov skal behandles efter reglerne om udstykning og sammenlægning.
Den øgede  

 risiko for mellemkommende rettigheder modvirkes imidlertid af, at parternes  

 interesse i at få sagen gennemført normalt vil være stor, når de har  

 rekvireret sagen og afholdt omkostninger til landinspektør, advokat,  

 kreditinstitution, tinglysningsafgifter og stempelgebyr.
Forslaget i § 25,  

 stk. 2, om, at overdragelsesdokumentet ikke blot som hidtil skal tinglyses på  

 sælgers ejendom, men også på købers vil yderligere nedbringe muligheden for  

 tinglysning af mellemkommende rettigheder.
Det kan imidlertid ikke helt udelukkes, at der kan forekomme tilfælde,  

 hvor betingelserne for at indføre de matrikulære forandringer ikke længere er  

 til stede, når meddelelsen fra matrikelmyndigheden modtages på  

 tinglysningskontoret.
Der foreslås derfor en udtrykkelig bestemmelse i loven  

 om, at matrikelmyndigheden i sådanne tilfælde skal tilbageføre  

 registreringen, medmindre ansøgeren inden en kort frist fremskaffer attest  

 fra tinglysningsdommeren om, at der ikke længere er nogen hindring for  

 indførelsen i tingbogen.
 Lovforslagets § 33 kan også få betydning ved udstykning, hvorved areal  

 fraskilles flere ejendomme til oprettelse af een ny ejendom, idet en sådan  

 sag vil blive ordnet efter bestemmelser, der svarer til lovforslagets § 25 om  

 arealoverførsel, jf. bemærkningerne til denne paragraf.
Til kapitel 5 om afsætning af ejendomsgrænser m.m.
Forslagene i dette kapitel omhandler den fremgangsmåde, der skal anvendes,  

 når den rette beliggenhed af en ejendomsgrænse ønskes fastslået.
De  

 foreslåede bestemmelser sigter ikke på fastlæggelse af nye skel, der  

 fremkommer ved udstykning, matrikulering eller arealoverførsel eller som  

 følge af ekspropriationsbeslutning eller jordfordelingskendelse.
Ønske om afsætning af en ejendomsgrænse vil typisk opstå forud for  

 byggeri, udstykning eller ændret anvendelse af en ejendom. Ønsket kan også  

 opstå i forbindelse med uoverensstemmelser mellem naboer om grænsens  

 beliggenhed.
Spørgsmålet om en ejendomsgrænses rette beliggenhed kan i de  

 fleste tilfælde afgøres efter reglerne i forslagets § 34, men hvis der er  

 uenighed mellem ejendommenes ejere, kan spørgsmålet ikke afgøres uden  

 afholdelse af skelforretning efter bestemmelserne i lovforslagets §§ 35-37.
Bestemmelserne i den gældende udstykningslovs kap.
V om  

 skelsætningsforretninger gælder ikke i Københavns og Frederiksberg kommuner,  

 og efter forslagets § 41, stk. 1, skal de foreslåede regler i §§ 35-40 om  

 skelforretninger heller ikke gælde i de 2 kommuner.
Derimod foreslås det, at  

 de almindelige regler i lovforslagets § 34 om afsætning af ejendomsgrænser  

 bliver landsdækkende.
Til § 34 De foreslåede bestemmelser træder i stedet for gældende lovs § 28, stk. 1,  

 for så vidt angår de tilfælde, hvor beliggenheden af en ejendomsgrænse ønskes  

 fastslået uden afholdelse af skelsætningsforretning.
Udtrykket »afsætning« af skel anvendes i den foreslåede  

 lovtekst som et overbegreb for fastlæggelse af ejendomsgrænser på stedet ved  

 afmærkning og/eller ved mål.
En konstatering af, at en ejendomsgrænse svarer  

 til det i matriklen registrerede skel, at eventuelle skelmærker er rigtigt  

 anbragt på stedet, eller at et skel er skarpt defineret ved mur, støbning,  

 plankeværk el.lign., der er anbragt i overensstemmelse med skellets  

 registrerede beliggenhed, henregnes således under udtrykket  

 »afsætning«.
Afsætning af ejendomsgrænser er et matrikulært arbejde, og de foreslåede  

 regler omfatter også tilfælde, hvor afsætningen ikke nødvendiggør ændring af  

 de registrerede oplysninger i matriklen.
Der henvises til bemærkningerne til  

 lovforslagets § 13, stk. 1. Kort- og Matrikelstyrelsen vil i medfør af  

 lovforslagets § 31, stk. 2, sidste pkt., kunne pålægge de praktiserende  

 landinspektører at indberette forbedrede måloplysninger, der fremkommer ved  

 skelafsætning.
En sådan pligt er ikke foreskrevet i dag.
Ad stk. 1 og 2 Forslagene i stk. 1 og 2 indeholder den naturlige hovedregel, at afsætning  

 af en ejendomsgrænse skal ske i overensstemmelse med matriklens oplysninger,  

 medmindre den pågældende grænse er ændret ved hævdserhvervelse eller ved  

 naturlig tilvækst eller fraskylning.
Hvis en ejendoms grænse mod et ældre  

 offentligt vejareal, der ikke er udskilt fra ejendommen, ønskes afsat, kan  

 afsætningen heller ikke ske i overensstemmelse med matriklens oplysninger,  

 idet vejskellet i denne situation ikke er registreret i matriklen.
Såfremt  

 der konstateres fejl i matriklens oplysninger, kan afsætningen af en  

 ejendomsgrænse naturligvis ikke ske i overensstemmelse med de fejlagtige  

 oplysninger.
Forslaget i stk. 2, nr. 2, indeholder den selvfølgelige regel,  

 at landinspektøren skal sørge for, at ændrede oplysninger om skellets  

 beliggenhed registreres i matriklen.
Tilsvarende regler findes i den gældende  

 udstykningsbekendtgørelse.
Matriklens oplysninger om skels beliggenhed er af meget varierende  

 kvalitet.
Til mange ældre skel findes der ikke mål, og matriklens oplysninger  

 er da alene angivelsen på matrikelkortet (normalt i målforhold 1:4000) af  

 skellets beliggenhed i forhold til andre skel.
Dette er ikke et nøjagtigt  

 grundlag for en afsætning af skellet.
Til andre skel findes mål, uden at der  

 dog er tilstrækkelig måling til en fuldstændig fastlæggelse af skellet.
For  

 nyere skels vedkommende foreligger der oftest en måling, der fuldt ud  

 fastlægger skellets beliggenhed i forhold til de på stedet etablerede  

 fikspunkter i referencenettet.
Den i matriklen registrerede beliggenhed af et skel mellem 2 ejendomme kan  

 imidlertid være blevet ændret ved, at en af ejerne har vundet hævd på en del  

 af naboejendommen.
For at kunne tage stilling til den ejendomsretligt  

 korrekte beliggenhed af grænsen mellem de 2 ejendomme, må landinspektøren  

 derfor undersøge, om der er overensstemmelse mellem oplysningerne i matriklen  

 og forholdene på stedet, og om der i øvrigt er forhold, der kan fremkalde  

 tvivl om ejendomsgrænsens rette beliggenhed.
Ad stk. 3 Forslaget angår inddragelse af naboejere.
Ved naboejere forstås her  

 ejere af naboejendomme på den strækning, hvor grænsen skal afsættes.
Den  

 foreslåede bemyndigelse agtes anvendt ud fra følgende synspunkter:
 I tilfælde, hvor et skel er fastlagt ved mål, der ikke er ældre end 20 år,  

 kan der ikke være tale om hævdserhvervelse, og såfremt målene svarer til  

 ejendomsgrænsen, som den fremtræder på stedet, kan landinspektøren altid  

 afsætte skellet for rekvirenten uden at inddrage naboejere.
 Hvis et skel er fastlagt ved mål, der er ældre end 20 år, kan  

 landinspektøren afsætte skellet uden inddragelse af naboejere, såfremt målene  

 svarer entydigt til ejendomsgrænsen på stedet.
 Hvis matriklens oplysninger derimod ikke er tilstrækkelige til  

 fastlæggelse af skellet, eller hvis der ikke er overensstemmelse mellem  

 matriklens oplysninger og forholdene på stedet, må landinspektøren rette  

 henvendelse til naboejerne og høre deres oplysninger om forholdene.
I tilfælde, hvor en ejendomsgrænse er ændret som følge af  

 hævdserhvervelse, kan afsætning af skellet kun ske, når ejerne af de  

 pågældende ejendomme er enige og afgiver erklæring som nærmere beskrevet i  

 bemærkningerne til lovforslagets § 28 om ejendomsberigtigelse.
Såfremt der  

 ikke kan opnås enighed mellem ejerne, kan skellet kun afsættes ved en  

 skelforretning efter lovforslagets §§ 35 og 36. En skelforretning kan  

 rekvireres og afholdes, selv om det pågældende skel er fastlagt ved mål, der  

 er registreret i matriklen for mindre end 20 år siden, men der kan i så fald  

 ikke være tale om, at skellet kan være ændret ved hævdserhvervelse.
Hvis det  

 konstateres, at ejendomsgrænsen er ændret som følge af en uberigtiget aftale,  

 ekspropriation el.lign., må ændringen registreres i matriklen ved  

 arealoverførsel, jf. forslagets § 25 eller § 27.
 Regler om erklæring fra naboejere i forbindelse med ejendomsberigtigelse  

 findes i den gældende udstykningsbekendtgørelse og forudsættes medtaget i de  

 regler, som boligministeren fastsætter i medfør af lovforslagets § 29, stk.  

 1.
 Boligministeren skal imidlertid efter forslaget kunne fastsætte regler om,  

 at naboejerne også i andre situationer skal inddrages.
Som forslagets stk. 3 er affattet, kan boligministeren ikke fastsætte  

 regler om, på hvilken måde naboejere skal inddrages, inden der foretages  

 skelafsætning.
Sådanne generelle regler vil nemlig kunne vanskeliggøre  

 arbejdets gennemførelse og trække sagerne unødigt i langdrag.
Afsætning af  

 ejendomsgrænser er en central opgave for beskikkede landinspektører, og  

 landinspektørerne må have det fulde ansvar for at udøve det skøn, der er  

 nødvendigt for at sikre, at naboejernes interesser varetages på betryggende  

 måde i de givne situationer, der kan være meget forskellige.
Ad stk. 4 Reglerne i § 34, stk. 1-3, forudsætter, som det fremgår af bemærkningerne  

 til stk. 3, at der ikke er uenighed mellem ejerne om ejendomsgrænsens  

 beliggenhed.
Hvis en sådan uenighed er til stede, kan spørgsmålet om grænsens  

 rette beliggenhed derfor kun afgøres ved en skelforretning.
Til §§ 35-41 Forslagene afløser gældende udstykningslovs § 28, stk. 2, og §§ 29-34 om  

 skelsætningsforretninger, jf. gældende lovs § 43, stk. 5. Forslagene sigter  

 på at forenkle og modernisere de gældende regler.
For at undgå sammenblanding  

 af de i praksis almindeligt anvendte udtryk »skelafsætning« og  

 »skelsætning« foreslås »skelsætningsforretning« afløst af  

 udtrykket »skelforretning«.
Til § 35 Ad stk. 1 Efter gældende lovs § 28, stk. 1, jf. § 29, stk. 1, er det kun de  

 pågældende ejendommes ejere, der kan begære en skelsætningsforretning  

 afholdt.
Efter forslaget vil en skelforretning også kunne rekvireres af  

 andre, der mener at have interesse i at få konstateret den rette beliggenhed  

 af en ejendomsgrænse.
En sådan interesse kan f.eks. foreligge hos offentlige  

 myndigheder, institutioner og koncessionerede selskaber i forbindelse med  

 projektering af veje og af ledningsanlæg o.lign. i eller langs med skel.
For  

 Kort- og Matrikelstyrelsens vedkommende kan en interesse i at få fastslået en  

 ejendomsgrænses beliggenhed navnlig foreligge i forbindelse med fremstilling  

 af nye matrikelkort.
Efter § 34 i den gældende udstykningslov kan Matrikeldirektoratet (nu  

 Kort- og Matrikelstyrelsen) rekvirere en skelsætningsforretning i forbindelse  

 med opmåling til fornyelse af matrikelkort.
Bestemmelsen har ikke været  

 benyttet i en lang årrække og vil på baggrund af forslaget i stk. 1 være  

 overflødig.
 Anmodning om afholdelse af en skelforretning må som efter den gældende  

 udstykningslov rettes til en praktiserende landinspektør, i Sønderjylland dog  

 til matrikelmyndigheden, jf. lovforslagets § 41, stk. 2.
En landinspektør, der tidligere har fastlagt et skel, vil normalt være  

 inhabil til at lede en skelforretning vedrørende skellet.
Regler om  

 inhabilitet for praktiserende landinspektører findes i landinspektørlovens §  

 5. I Sønderjylland løses inhabilitetsspørgsmål ved, at en landinspektør fra  

 et af Kort- og Matrikelstyrelsens andre stedlige kontorer leder forretningen.
Forslaget i sidste punktum følger almindelige civilretlige regler.
Det  

 foreslås i § 39, at der som hidtil skal være mulighed for en fordeling af  

 omkostningerne ved forretningen.
Ad stk. 2 Den gældende udstykningslov indeholder i §§ 29, 30, 31 og 33 detaljerede  

 regler om fremgangsmåden ved afholdelse af skelsætningsforretninger og om de  

 dokumenter, der er nødvendige for notering af en skelsætningsforretning i  

 matriklen.
Det vil imidlertid være mere hensigtsmæssigt, at regler af denne  

 art optages i en særlig bekendtgørelse om skelforretninger.
Det foreslås  

 derfor, at boligministeren får bemyndigelse hertil.
Efter forslaget kan der  

 f.eks. fastsættes regler om indkaldelse til og afholdelse af åstedsmøde, og  

 det kan bestemmes, at landinspektøren kan indkalde andre end rekvirenten og  

 de pågældende ejere, f.eks. tidligere ejere af de pågældende ejendomme, til  

 åstedsmødet, samt at en parts udeblivelse fra åstedsmødet ikke vil være til  

 hinder for forretningens afholdelse, jf. gældende lovs § 31, stk. 2, 1. pkt.
 Endelig kan boligministeren på grundlag af den foreslåede beføjelse  

 fastsætte regler om indhold og udformning af dokumenter, herunder at bestemte  

 formularer kan kræves anvendt ved indkaldelse m.v. af parterne og ved  

 afgivelse af erklæringer, jf. også bemærkningerne til § 36, stk. 2 og 4.  

 Regler om skelmærker og indmåling m.v. i forbindelse med skelforretninger vil  

 kunne fastsættes i medfør af lovforslagets § 43.
Efter den gældende lovs § 29, stk. 2, skal 2 af kommunens faste  

 hegnsynsmænd deltage i åstedsmødet ved en skelsætningsforretning, såfremt  

 landinspektøren skønner det påkrævet, eller en af ejerne ønsker det.  

 Bestemmelsen har sin oprindelse i sognekommunernes tid, og efter  

 kommunalreformen har den næppe samme betydning som før.
Med henblik på  

 forenkling er det derfor hensigten at udelade regler om hegnsynsmænds  

 medvirken ved skelforretninger i de regler, der fastsættes i medfør af stk.  

 2.
Til § 36 Paragraffen omhandler selve skelfastlæggelsen.
 Forslaget afløser de detaljerede bestemmelser i den gældende  

 udstykningslovs § 31.
 Ved forslaget og de regler, der kan fastsættes i medfør af forslagets §  

 35, stk. 2, vil den gældende procedure for afholdelse af åstedsmøde i  

 skelsætningsforretninger dog i det væsentlige blive opretholdt.
Ad stk. 1 Landinspektøren skal træffe sin afgørelse om ejendomsgrænsens beliggenhed  

 - herunder om grænsen er ændret ved hævdserhvervelse - på grundlag af  

 oplysninger fra matriklen, forholdene på stedet, parternes og andre  

 fremmødtes forklaringer og fremlagte dokumenter m.v.
Viser det sig, at  

 grænsen er ændret som følge af en uberigtiget aftale, ekspropriation  

 el.lign., må skelforretningen afbrydes, og forholdet ordnes ved  

 arealoverførsel, jf. forslagets § 25 eller § 27.
Ad stk. 2 Landinspektøren skal ved en skelforretning søge at opnå enighed mellem  

 ejerne om ejendomsgrænsens beliggenhed.
Opnås der sådan enighed, skal  

 landinspektøren lade ejerne underskrive erklæring om, at de godkender det  

 afsatte skel, jf. nr. 1.
Opnås der ikke enighed mellem ejerne, skal landinspektøren snarest efter  

 skelafsætningen udarbejde en erklæring om skelforretningen med tilhørende  

 kortbilag og sende erklæringen til ejerne med underretning om reglerne i  

 forslagets nr. 2. Skelerklæringen skal indeholde forklaring om de forhold,  

 der har dannet grundlag for skelafsætningen, en beskrivelse af det afsatte  

 skels beliggenhed på stedet samt oplysning om de anbragte mærker m.v.
Regler  

 herom vil blive fastsat i medfør af forslaget i § 35, stk. 2.
Det foreslås i nr. 2, at fristen på 4 uger i den gældende lovs § 32 ændres  

 til en frist på 8 uger, og at denne frist skal regnes fra det tidspunkt, hvor  

 ejerne modtager skriftlig underretning fra landinspektøren om  

 skelafsætningen.
Når de 8 uger er forløbet, og ingen af ejerne har anlagt  

 retssag med henblik på at få ændret landinspektørens skelfastlæggelse, vil  

 skelafsætningen være bindende for ejerne, jf. dog lovforslagets stk. 3 og §  

 37, stk. 2.
Ad stk. 3 Forslaget træder i stedet for bestemmelserne i gældende lovs § 33, sidste  

 pkt., hvorefter en skelsætningsforretning kan tillades genoptaget, hvis der  

 efter noteringen i matriklen fremkommer oplysninger, der godtgør, at  

 forretningen er afgjort på urigtigt grundlag.
Det findes mest rimeligt, at  

 spørgsmål om skels beliggenhed, når de rejses efter udløbet af 8 ugers  

 fristen i forslagets stk. 2, nr. 2, afgøres af retten.
Ad stk. 4 Der agtes i medfør af lovforslagets § 35, stk. 2, fastsat regler om, at  

 ejerne skal indkaldes til en åstedsforretning for at overvære afsætningen af  

 det ændrede skel, jf. gældende regler i udstykningsbekendtgørelsen.
Der agtes  

 endvidere fastsat regler om, at en rekvirent, der ikke er ejer af en af de  

 pågældende ejendomme, skal have underretning om skellets endelige  

 beliggenhed.
Til § 37 Forslagets stk. 1 afløser den gældende udstykningslovs § 33, 1.  

 pkt.
Der kan i medfør af lovforslagets § 35, stk. 2, fastsættes regler om,  

 hvilke dokumenter der skal foreligge til brug for noteringen.
Landinspektøren har ansvaret for afgørelsen af spørgsmålet om  

 ejendomsgrænsens rette beliggenhed, og landinspektørens skøn kan ikke  

 anfægtes af Kort- og Matrikelstyrelsen.
Derimod foreslås det i stk. 2  

 udtrykkeligt angivet, at Kort- og Matrikelstyrelsen - medmindre spørgsmålet  

 om skellets rette beliggenhed er afgjort ved domstolene - kan nægte at  

 foretage noteringen i matriklen, såfremt der konstateres fejl eller mangler  

 ved skelforretningen, og at en sådan nægtelse vil medføre forretningens  

 ugyldighed.
Hvis det f.eks. konstateres, at en af de berørte naboejere ikke  

 har været indvarslet til forretningen og ikke har deltaget i åstedsmødet, er  

 det åbenbart, at denne mangel må føre til forretningens ugyldighed.
Der kan  

 imidlertid også være tale om fejl, der ikke bør tillægges en sådan virkning.  

 Kort- og Matrikelstyrelsen vil derfor i tilfælde, hvor det konstateres, at en  

 skelforretning ikke er udført efter de fastsatte regler, eller hvor  

 landinspektøren i øvrigt har begået fejl, indhente nærmere oplysninger fra  

 landinspektøren med henblik på eventuel afhjælpning af manglerne.
Forslaget  

 afløser den gældende lovs § 33, 2. og 3. pkt.
Til § 38 Forslaget afløser gældende lovs § 36, stk. 3. Det foreslås udtrykkeligt  

 angivet, at heller ikke spørgsmål om grænsehævd kan afgøres af domstolene,  

 før der har været afholdt skelforretning.
Dette svarer til gældende ret.
Til § 39 I mangel af mindelig overenskomst mellem ejerne kan kommunens hegnsynsmænd  

 efter reglerne i den gældende udstykningslovs § 28, stk. 2, afgøre, hvorvidt  

 omkostningerne ved en skelsætningsforretning kan fordeles og da hvorledes.  

 Det kan kun pålægges en naboejer at deltage i omkostningerne i visse nærmere  

 beskrevne situationer, hvor der er begrundet tvivl om skellets rette  

 beliggenhed, og hvor det derfor antages at være i begge parters interesse at  

 få skelspørgsmålet afklaret.
Disse bestemmelser har imidlertid vist sig at  

 være mangelfulde, og de har givet anledning til vanskeligheder og  

 urimeligheder.
Reglerne omfatter ikke andre tilfælde, hvor det kan forekomme  

 rimeligt at fordele omkostninger, f.eks. fordi ejeren af en ejendom bliver  

 tvunget til at rekvirere en skelsætningsforretning for at få naboejeren til  

 at respektere et skel, der fremtræder på tydelig måde.
Selv om det i et  

 sådant tilfælde ved forretningen fastslås, at det eksisterende skel er det  

 rette skel, vil den forulempede part efter de gældende regler komme til at  

 betale alle omkostninger.
 Den gældende lov indeholder heller ingen angivelse af de forhold, der skal  

 tages i betragtning ved bedømmelse af, hvordan omkostningerne skal fordeles  

 mellem parterne, og der savnes regler om proceduren ved behandling af sager  

 om omkostningsfordeling.
I stk. 1 foreslås derfor, at hegnsynet efter begæring af  

 rekvirenten af skelforretningen - der jo hæfter for betalingen - skal kunne  

 fordele omkostningerne mellem rekvirenten, der ikke behøver at være ejer af  

 en af de pågældende ejendomme, og ejerne.
Afgørelsen af spørgsmålet om,  

 hvorvidt der skal ske fordeling af omkostningerne og da hvorledes, foreslås  

 at skulle ske på grundlag af parternes interesse i en konstatering af  

 skellets rette beliggenhed, herunder baggrunden for og resultatet af  

 skelforretningen.
Der vil efter lovforslaget ikke være noget i vejen for, at  

 en af parterne kommer til at udrede alle sagens omkostninger, og en  

 forulempet ejer vil således efter omstændighederne kunne friholdes for  

 udgifter, selv om den pågældende er rekvirent af forretningen.
I tilfælde,  

 hvor der skal ske fordeling af omkostningerne, bør afgørelsen angive  

 fordelingstallene og ikke de absolutte beløb.
 I stk. 2 foreslås regler om indgivelse af begæring om  

 omkostningsfordeling til hegnsynet og om, at hegnsynet skal behandle sådanne  

 sager efter reglerne i hegnsloven (lovbekendtgørelse nr. 799 af 11. december  

 1987).
Efter hegnslovens § 42, stk. 1, kan hegnsynets nærmere angivne kendelser  

 indbringes for en landvæsenskommission.
Det foreslås i stk. 3 , at  

 spørgsmålet om anke af hegnsynets afgørelser om omkostningsfordeling som  

 hidtil følger hegnslovens regler.
Til § 40 Folketingets Retsudvalg har i 1980 henstillet, at der indføres en  

 retshjælpsordning ved skelsætningsforretninger.
Reglerne i retsplejelovens kap. 31 om fri proces og de dertil knyttede  

 regler i Justitsministeriets bekendtgørelse nr. 79 af 15. december 1988 om  

 offentlig retshjælp ved advokater kan imidlertid ikke bringes til at gælde  

 for skelforretninger.
Det foreslås derfor i stedet - i lighed med gældende  

 bestemmelser i § 46, stk. 4, i hegnsloven og § 48 i lov om landvæsensretter  

 (lovbekendtgørelse nr. 133 af 6. marts 1970), at der i stk. 1, 1.  

 pkt., gives regler, hvorefter statsamtmanden kan træffe beslutning om, at en  

 ejers omkostninger ved en skelforretning helt eller delvis skal udredes af  

 staten.
Boligministeren kan i medfør af 2. pkt. fastsætte nærmere regler om,  

 hvilke økonomiske betingelser der skal være til stede, for at en ejer kan få  

 omkostningerne ved en skelforretning refunderet af staten.
Det agtes  

 endvidere gjort til en betingelse, at den pågældende ikke unødigt har  

 rekvireret skelforretningen eller unødigt givet anledning til forretningens  

 afholdelse.
Statsamtmandens afgørelse vil formentlig oftest først kunne træffes, efter  

 at skelforretningen er afholdt, og omkostningsfordelingen afgjort.
I mange  

 tilfælde vil det således være vanskeligt på forhånd at vurdere, om det er  

 rimeligt, at ejeren af en ejendom har ønsket en skelforretning afholdt.  

 Modparten, d.v.s. den eller de grundejere, hvis ejendomme grænser til den  

 pågældende skelstrækning, vil normalt heller ikke være tilskyndet til på  

 forhånd at søge om, at udgifterne udredes af staten, idet det først  

 efterfølgende afgøres, om forretningen vil påføre modparten udgifter.
Som  

 forslaget er udformet, er der dog intet i vejen for, at statsamtmanden kan  

 træffe beslutning, før skelforretningen er afholdt eller afsluttet, såfremt  

 forholdene er tilstrækkeligt klare.
 Eventuel godtgørelse af udgifterne ved hegnsynets fordeling af  

 omkostninger ved en skelforretning må ske efter hegnslovens § 46, stk. 4.
 I stk. 2 foreslås, at statsamtmandens beslutning skal kunne  

 påklages til Kort- og Matrikelstyrelsen.
Til § 41 Reglerne i den gældende udstykningslov om afholdelse af  

 skelsætningsforretninger gælder ikke i Københavns og Frederiksberg kommuner.  

 Ændring af en ejendomsgrænse som følge af ejendomshævd er sjældent  

 forekommende i de 2 tæt bebyggede kommuner, og retssager om skels beliggenhed  

 er kun sjældent forekommet.
Hertil kommer, at hegnslovens regler om hegnsyn  

 og hegnsynsforretninger ikke gælder i Københavns Kommune.
I stk. 1  

 foreslås derfor, at bestemmelserne i lovforslagets §§ 35-40 ikke skal gælde i  

 de 2 kommuner.
 Forslaget i stk. 2 svarer til den gældende udstykningslovs § 28,  

 stk. 1, sidste pkt.
Til § 42 Forslaget afløser den gældende udstykningslovs § 36, stk. 1.
Til § 43 Forslaget afløser bestemmelser i gældende lovs § 5, stk. 2, og § 35. Med  

 hensyn til tilknytning af målinger til det fælles referencenet henvises til  

 bemærkningerne til lovforslagets §§ 11 og 31.
 Regler for Københavns og Frederiksberg Kommuner vil blive udarbejdet med  

 hensyntagen til de særlige bebyggelsesforhold m.v. i de 2 kommuner.
Til § 44 Forslaget afløser gældende lovs § 42b.
Tilsvarende hjemmel er for så vidt  

 angår Kort- og Matrikelstyrelsens personale indeholdt i § 6 i loven om Kort-  

 og Matrikelstyrelsen.
Til § 45 Forslaget afløser tilsvarende bestemmelse i gældende lovs § 42 c.
Til kapitel 6 om forskellige bestemmelser Til § 46 Bestemmelsen er ny.
Ejendomsretten til gadejordsarealer, grusgrave, sandgrave og lignende  

 arealer, der i sin tid er udlagt til fælles benyttelse for samtlige bymænd  

 eller hartkornsejere i ejerlavet, er ofte uafklaret, og kommunalbestyrelserne  

 har mange steder overtaget administrationen af arealerne.
Kommunerne har  

 imidlertid ikke retligt kunnet disponere over arealerne, og sager om  

 matrikulære forandringer kan være umulige at gennemføre, hvis der skal  

 indhentes samtykke fra »ejeren« af arealet.
Et sådant samtykke kan  

 kun fremskaffes i tilfælde, hvor der endnu består et bylav, der håndhæver  

 ejendomsret over arealet, eller hvor der kun er få lodsejere i et ejerlav.  

 Når et bylav ikke findes, og når ejendommene i et ejerlav i tidens løb har  

 været genstand for et stort antal udstykninger, er det i hvert fald ikke  

 praktisk muligt at fremskaffe samtykke til overdragelsen af fællesarealer fra  

 samtlige lodsejere eller hartkornsejere.
Efter at hartkornsangivelserne er  

 bortfaldet i de offentlige ejendomsregistre (1970), er det yderligere  

 vanskeligt overhovedet at fastsætte en kreds af ejendomsberettigede svarende  

 til »hartkornsejere«.
Hertil kommer, at afgørelsen af spørgsmålet  

 om ejendomsret til fællesarealer på grundlag af ejendommenes hartkorn synes  

 at have været mindre rimelig allerede fra det tidspunkt (1903), da hartkornet  

 ophørte at danne grundlag for ejendomsbeskatningen.
Der foreslås derfor i  

stk. 1, den hovedregel, at ejendomsretten til sådanne arealer  

 tilkommer kommunen, medmindre andre godtgør at have ejendomsret til det  

 pågældende areal.
Der er hverved skabt en forhåndsformodning for, at  

 kommunalbestyrelsen får tillagt adkomst til arealet.
Det vil ikke være  

 tilstrækkeligt bevis for ejendomsret til fællesarealet, at en grundejer  

 godtgør at høre til kredsen af bymænd, eller at hans ejendom i sin tid var  

 pålignet hartkorn.
Det skal tillige dokumenteres, at ejendomsretten er  

 erhvervet, og at den ikke senere er opgivet.
 De i lovforslagets § 3 omhandlede fælleslodder adskiller sig fra de her  

 omhandlede fællesarealer ved, at fælleslodderne tilhørte en begrænset kreds  

 af grundejere, og at den enkelte ejers andel i fælleslodden ved  

 matrikuleringen blev anført i matriklen som en del af den pågældendes  

 ejendom.
Såfremt kommunalbestyrelsen begærer adkomst til et fællesareal tinglyst,  

 skal begæringen efter forslaget i stk. 2. være vedhæftet et af en  

 beskikket landinspektør udarbejdet rids med angivelse af arealets grænser og  

 de tilstødende ejendommes matrikelbetegnelser.
Disse oplysninger er  

 nødvendige, for at tinglysningsdommeren kan indkalde naboejere til retsmøde  

 om sagen, jf. tinglysningslovens § 52 a, stk. 2.
 I praksis vil der næsten altid knytte sig hævdsproblemer til  

 identifikation af grænserne for de gamle fællesarealer, der omhandles i  

 lovforslagets stk. 1. Det er derfor af betydning, at arealets afgrænsning er  

 fastlagt på tidspunktet for tinglysning af ejendomsretten, således at  

 efterfølgende eventuelle misforståelser omkring ejendoms- og  

 dispositionsrettens omfang kan undgås.
 Det bemærkes, at eventuelle brugsrettigheder, servitutrettigheder m.v.  

 over arealet fortsat vil bestå.
Til § 47 Ad stk. 1 Det foreslås, at Kort- og Matrikelstyrelsen skal kunne fastsætte regler om  

 opkrævning og betaling for styrelsens ekspedition af matrikulære sager,  

 herunder om forudbetaling.
Forslaget skal ses i sammenhæng med det samtidig  

 hermed fremsatte forslag til lov om afgift ved udstykning m.m., og der  

 henvises til bemærkningerne til dette lovforslag.
Det er foreløbig hensigten,  

 at gebyrreglerne skal omfatte sagsarterne udstykning, matrikulering,  

 arealoverførsel og sammenlægning med undtagelser bl.a. for matrikulære  

 forandringer som følge af ekspropriation.
Gebyret påregnes - ligesom afgiften  

 - normalt opkrævet samtidig med meddelelsen om den foretagne registrering i  

 matriklen.
 Gebyrernes størrelse vil i overensstemmelse med budgetvejledningens regler  

 blive fastsat ud fra et gennemsnit af Kort- og Matrikelstyrelsens  

 omkostninger ved ekspeditionen af de pågældende sagsarter og påregnes i FL  

 89-niveau at blive af følgende størrelsesorden:
 Udstykning og matrikulering - 1000 kr. for hver ny ejendom, som opstår.
 Arealoverførsel - 800 kr. for hver ejendom, der modtager areal ved  

 arealoverførsel.
 Sammenlægning - 500 kr. for sammenlægning af flere ejendomme til een  

 ejendom.
Hjemmel for opkrævning af betaling for de matrikulære arbejder, der  

 udføres af Kort- og Matrikelstyrelsens kontorer i Sønderjylland, findes i § 3  

 i lov nr. 330 af 28. juni 1920 om midlertidig Ordning af Matrikulsvæsenet i  

 de sønderjydske Landsdele.
Regler herom foreslås nu optaget i  

 udstykningsloven samtidig med, at loven om den midlertidige ordning af det  

 sønderjyske matrikelvæsen ophæves, jf. forslagets § 50, nr. 5. Den foreslåede  

 bestemmelse om regler for betaling af arbejder, der udføres af de sønderjyske  

 kontorer, vedrører kun udførelsen af matrikulært arbejde, jf. bemærkningerne  

 til lovforslagets § 13, stk. 1. Boligministeren fastsætter efter § 5, stk. 2,  

 i loven om Kort- og Matrikelstyrelsen regler om betaling for kontorernes  

 udførelse af andre arbejder.
Den gældende udstykningslovs § 42a er indeholdt  

 i § 5, stk. 2, i loven om Kort- og Matrikelstyrelsen og medtages ikke i  

 lovforslaget.
Ad stk. 2 Forslaget svarer til de bestemmelser, der er indeholdt i § 43, stk. 3 og  

 4, i den gældende udstykningslov med en tilføjelse om forudbetaling.
Ad stk. 3 Det foreslås, at der i loven indsættes bestemmelse om, at morarenter  

 påløber, hvis betaling ikke sker rettidigt.
Ad stk. 4 Forslaget om, at matrikelmyndigheden kan opkræve gebyr for udsendelse af  

 rykkerskrivelse, er nyt og er en følge af kravet til statslige myndigheder  

 om, at de i videst muligt omfang skal opkræve gebyr for særlige  

 ekspeditioner, jf.
Finansministeriets cirkulære nr. 38 af 16. marts 1988 om  

 statslige myndigheders fastsættelse af gebyr for særlige ekspeditioner m.v.
Til § 48 Ad stk. 1 Den foreslåede bestemmelse om bødestraf for overtrædelse af pligten til at  

 sørge for registrering i matriklen i overensstemmelse med reglerne i  

 lovforslagets § 21 træder i stedet for bestemmelsen i den gældende lovs § 44,  

 stk. 1, 1. pkt., om bødestraf for overtrædelse af pligten til at ansøge om  

 udstykning, omdeling eller skelforandring.
Forslaget omfatter de samme  

 sagsarter, dog med ændring af betegnelser, jf. lovforslagets kapitel 1.
 Desuden foreslås, at der optages bestemmelse i loven om bødestraf for  

 fjernelse m.v. af skelmærker og varige opmålingsmærker i fikspunktsystemet  

 m.v.
 Forslaget i stk. 1, nr. 2, er en konsekvens af lovforslagets § 22, 1. pkt.  

 Bestemmelsen træder i stedet for lignende bestemmelse i den gældende lovs §  

 44, stk. 1., 1. pkt.
Ad stk. 2 Forslaget afløser gældende lovs § 44, stk. 1, sidste pkt.
Det foreslås  

 udtrykkeligt, at bødeansvar også skal kunne pålægges en kommune eller et  

 kommunalt fællesskab.
Til § 49 Ad stk. 1 Der forestår et betydeligt arbejde med at forberede gennemførelsen af  

 lovforslagets bestemmelser, jf. afsnit 7.1.1 i de almindelige bemærkninger  

 til lovforslaget.
Det foreslås derfor, at loven skal træde i kraft 1. april  

 1991.
Ad stk. 2 Af praktiske og tekniske grunde foreslås det, at matrikulære sager, der er  

 indsendt til Kort- og Matrikelstyrelsen - eller i København, Frederiksberg og  

 Sønderjylland er rekvireret hos matrikelmyndigheden - inden 1. april 1991,  

 skal behandles efter reglerne i den gældende lov.
Det vil ikke være rimeligt at forlange, at enhver matrikulær sag, der  

 indsendes til Kort- og Matrikelstyrelsen efter 1. april 1991, skal være  

 udarbejdet efter de nye regler.
De praktiserende landinspektører skal i de  

 fleste tilfælde indhente erklæringer fra parter, naboer og myndigheder, inden  

 sagen kan indsendes til registrering i matriklen, og det vil ikke være  

 praktisk muligt for landinspektøren at afgøre, om en sag kan være færdig til  

 indsendelse før eller efter 1. april 1991. Det foreslås derfor, at det skal  

 være muligt at få en sag behandlet efter den nugældende udstykningslovs  

 bestemmelser under forudsætning af, at sagen er rekvireret inden 1. april  

 1991, og at den er indsendt til registrering i matriklen inden 1. oktober  

 1991.
De foreslåede overgangsbestemmelser vil have til følge, at der i en ret  

 lang periode efter 1. april 1991 vil blive tale om godkendelse af sager, der  

 er behandlet efter reglerne i den gældende lov.
Det vil i overgangsperioden  

 være nødvendigt at opretholde 2 sagsbehandlingssystemer, hvis betegnelser for  

 sagsarter m.v. ikke er de samme.
Matrikelmyndigheden kan dog mindske  

 ulemperne herved, idet der i de fleste tilfælde ikke vil være noget i vejen  

 for i godkendelsesskrivelserne at anvende den nye lovs terminologi, jf.  

 definitionerne i lovforslagets kap. 1, selv om sagen er behandlet efter  

 reglerne i den gældende lov.
Til § 50 Til nr. 1, 2 og 4 Forslaget vedrører udskiftningsforordningen fra 1781 om jordfællesskabets  

 ophævelse og de specielle udskiftningsregler i forordningen af 1805 om  

 skovene og i loven af 1858 om tørvemoser.
Ved udskiftning forstås, at ejeren af en ideel andel i en fælleslod får  

 udlagt en på stedet afgrænset del af fælleslodden, således at værdien af det  

 udlagte areal svarer til værdien af hans andel i forhold til værdien af den  

 samlede fælleslod.
Når kun en eller flere andele udskiftes, men ikke alle  

 andele, kaldes udskiftningen en partiel udskiftning.
Begrebet »andel i  

 en fælleslod« er omtalt i bemærkningerne til lovforslagets § 15.
Det var i sin tid af betydning for samfundet at støtte bestræbelserne på  

 at få gennemført udskiftning af alle ejendomme, der blev ejet og drevet i  

 fællesskab, idet fællesskabet udgjorde en hindring for rationel og økonomisk  

 drift af arealerne.
Udskiftningsforordningen fra 1781 indeholder f.eks.  

 bestemmelser om, at blot een lodsejer i byen forlanger at få sin andel i  

 fælleslodden udskiftet, skal der på samtlige lodsejeres bekostning ske  

 udskiftning af den pågældende andel.
Skovforordningen af 1805 indeholdt  

 bestemmelser om tvangsmæssig udskiftning inden for en periode af 5 år fra  

 udgangen af året 1805.
 Ved udskiftning blev der efter opmåling og taksation udlagt et areal, der  

 svarede til den græsningsret el.lign., som den pågældende havde haft i  

 fælleslodden i forhold til de øvrige andelshavere.  

 Udskiftningsbestemmelserne, herunder navnlig reglerne om taksation, er  

 særdeles komplicerede og uhensigtsmæssige at anvende i dag, idet de er  

 baseret på praktiske og retlige forhold, der var til stede i slutningen af  

 1700- tallet og første halvdel af 1800-tallet, men ikke længere er til stede.
 Antallet af fælleslodder, der ikke er blevet udskiftet, er ifølge  

 matriklens oplysninger o. 700. Der er hovedsagelig tale om eng-, mose-, krat-  

 og skovarealer.
Samfundets interesse med hensyn til disse arealer er i dag en anden.
Det  

 vil således kunne være i strid med miljø- og fredningsinteresser, hvis de  

 ideelle andele ved udskiftning udlægges som et tilsvarende antal særskilt  

 afgrænsede arealer, der har hver sin ejer.
For de endnu ca. 10 uudskiftede  

 skoves vedkommende taler også driftsmæssige hensyn mod udskiftning.
Desuden  

 forekommer det ikke længere rimeligt, at ejerne af andele i en fælleslod skal  

 kunne pålægges betydelige udgifter til opmåling og taksering m.v., fordi en  

 enkelt andelshaver ønsker sin andel udskiftet.
 Udskiftningsreglerne for skove og tørvemoser har ikke været anvendt i  

 mange år, og reglerne i udskiftningsforordningen fra 1781 har i de sidste 50  

 år kun været anvendt ganske få gange.
Skovforordningen indeholder foruden reglerne om udskiftning også regler om  

 skovenes drift og vedligeholdelse.
Disse regler er imidlertid overflødiggjort  

 af bestemmelserne i skovloven.
 Det foreslås derfor, at udskiftningsforordningen af 1781, skovforordningen  

 af 1805 og loven om udskiftning af tørvemoser fra 1858 ophæves.
Såfremt en eller flere ejere af en andel i en fælleslod måtte ønske at få  

 deres andel udlagt i form af en på stedet afgrænset lod, må dette fremtidig  

 ske ved udstykning.
Herved vil de offentlige myndigheder få lejlighed til at  

 varetage de hensyn, der efter lovgivningens bestemmelser skal varetages i  

 forbindelse med udstykningssager, f.eks. spørgsmål om adgang til offentlig  

 vej samt planlægningsmæssige og naturbeskyttelsesmæssige forhold m.v.  

 Udstykning af en fælleslod vil kun kunne gennemføres med samtykke fra  

 samtlige ejere af andele i fælleslodden.
Til nr. 3 Ifølge bestemmelserne i plakat af 11. april 1821 kræver ændring af et  

 gårdnavn en kongelig bevilling (ad mandatum gennem Boligministeriet). Kort-  

 og Matrikelstyrelsen behandler ansøgninger om ændring af gårdnavne i  

 samarbejde med Stednavneudvalget, Institut for Navneforskning.
Der er i  

 perioden 1977-1986 meddelt 5 kongelige bevillinger til ændring af gårdnavn og  

 2 afslag på ansøgning om gårdnavneændring, og der er i perioden på grundlag  

 af indberetning fra tinglysningskontorerne sket notering i matriklen  

 vedrørende gårdnavn i 61 tilfælde.
Navneplakaten foreslås ophævet, idet den gældende ordning har et  

 tilfældigt præg.
Navngivning af en ejendom, som ikke hidtil har haft et navn,  

 kræver således ikke tilladelse, og der findes et stort antal  

 landbrugsejendomme med navne, der ikke er registreret.
Desuden er der  

 uklarhed om, hvilke ejendomme der omfattes af plakatens  

 »landeiendomme«.
Endelig er antallet af gårdnavnesager efter  

 plakatens regler så lavt, at det ikke forekommer rimeligt at opretholde  

 ordningen.
Til nr. 5 Loven fra 1920 om den midlertidige ordning af matrikelvæsenet i de  

 sønderjyske landsdele overflødiggøres dels af bestemmelser i loven om Kort-  

 og Matrikelstyrelsen, dels af bestemmelser i nærværende lovforslag.
Den  

 gældende afgrænsning af det sønderjyske matrikelvæsens område foreslås  

 angivet såvel i udstykningsloven, jf. lovforslagets § 13, stk. 4, som i  

 landinspektørloven, jf. § 1, nr. 6, i det samtidig hermed fremsatte forslag  

 til konsekvensændringer i anden lovgivning.
Loven fra 1920 kan herefter  

 ophæves.
Til nr. 6 Lovforslaget vil i det hele afløse den gældende udstykningslov fra 1949  

 med senere ændringer.
Efter 2. behandling den 30. januar 1990 Kapitel 1 Definitioner § 1. Matrikelbetegnelsen for et areal består af matrikelnummer og ejerlav.
§ 2. Ved en samlet fast ejendom forstås i denne lov 1) eet matrikelnummer eller 2) flere matrikelnumre, der ifølge notering i matriklen skal holdes  

 forenet.
 Stk. 2. Hvis en samlet fast ejendom er noteret i matriklen som en  

 landbrugsejendom, omfatter den tillige arealer, der ifølge lov om  

 landbrugsejendomme skal henregnes til landbrugsejendommen.
 Stk. 3. Hvis der til et matrikelnummer hører andel i en fælleslod, udgør  

 andelen en del af den samlede faste ejendom.
 § 3. Ved en fælleslod forstås i denne lov et matrikelnummer i fælleseje,  

 når mindst een ideel andel i matrikelnummeret er registreret i matriklen som  

 hørende til en samlet fast ejendom.
§ 4. Ved et umatrikuleret areal forstås i denne lov et areal, der 1) ikke er optaget i matriklen eller 2) er optaget i matriklen uden matrikelbetegnelse.
 Stk. 2. Ved en umatrikuleret ejendom forstås i denne lov et umatrikuleret  

 areal, der udgør en ejendomsretlig enhed.
 § 5. Ved matrikulering forstås i denne lov, at umatrikuleret areal  

 registreres i matriklen som en samlet fast ejendom.
 § 6. Ved udstykning forstås i denne lov, at det registreres i matriklen,  

 at areal fraskilles en eller flere samlede faste ejendomme og fremtidig udgør  

 en ny samlet fast ejendom.
§ 7. Ved arealoverførsel forstås i denne lov, at det registreres i  

 matriklen, at der uden for tilfælde af ejendomsberigtigelse, jf. § 9,  

 overføres 1) areal fra en samlet fast ejendom til en anden samlet fast ejendom eller  

 til offentlig vej eller 2) umatrikuleret areal til en samlet fast ejendom eller til offentlig vej.
 § 8. Ved sammenlægning forstås i denne lov, at flere samlede faste  

 ejendomme registreres i matriklen som een samlet fast ejendom.
§ 9. Ved ejendomsberigtigelse forstås i denne lov, at det registreres i  

 matriklen, at 1) en ejendoms afgrænsning er ændret som følge af hævdserhvervelse eller  

 ved naturlig tilvækst eller fraskylning m.v., eller 2) et areal, der i mindst 20 år har været offentlig vej, udskilles fra en  

 ejendom.
Kapitel 2 Matrikelvæsenet § 10. Kort- og Matrikelstyrelsen er matrikelmyndighed uden for Københavns  

 og Frederiksberg Kommuner.
Stk. 2. I Københavns Kommune udøves matrikelmyndigheden af Magistraten ved  

 stadskonduktøren.
Stadskonduktøren udnævnes af Borgerrepræsentationen.
Stk. 3. I Frederiksberg Kommune udøves matrikelmyndigheden af  

 kommunalbestyrelsen ved stadslandinspektøren.
Stadslandinspektøren udnævnes  

 af kommunalbestyrelsen.
§ 11. Matrikelmyndigheden skal føre og vedligeholde matriklen som et  

 register over samtlige ejendomme og som et kortværk med tilhørende  

 måldokumentation.
Matriklen skal indeholde oplysning om matrikelbetegnelser,  

 arealstørrelser, noteringer som nævnt i § 2 samt andre lovbestemte noteringer  

 i matriklen.
 § 12. Matrikelmyndighedens afgørelser efter denne lov kan ikke påklages  

 til anden administrativ myndighed.
§ 13. Matrikulært arbejde må kun udføres af en landinspektør med  

 beskikkelse.
Matrikulært arbejde omfatter afsætning af skel samt udarbejdelse  

 af de dokumenter, der er nødvendige for registrering af matrikulære  

 forandringer, herunder fremskaffelse af den nødvendige dokumentation for, at  

 §§ 18-20 og 25-27 er overholdt.
 Stk. 2. Kort- og Matrikelstyrelsen kan afkræve en praktiserende  

 landinspektør nærmere oplysninger om udførelsen af et matrikulært arbejde.
 Stk. 3. I Københavns og Frederiksberg Kommuner må matrikulært arbejde og  

 andet arbejde, der efter lovgivningen skal udføres af en landinspektør, kun  

 udføres af matrikelmyndigheden.
Stk. 4. Stk. 3 gælder også 1) i Sønderjyllands Amt bortset fra Hejls, Taps og Vejstrup Sogne og 2) i den del af Ribe Amt, som udgøres af Hviding, Roager og Spandet Sogne  

 samt ejerlavet Hjortvad, Kalvslund.
Kapitel 3 Ejendomsdispositioner § 14. Der må kun ske ejerskifte eller pantsætning af et areal, såfremt det  

 udgør en samlet fast ejendom eller en umatrikuleret ejendom.
Ejerskifte af et  

 areal, der er en del af en samlet fast ejendom eller af en umatrikuleret  

 ejendom, kan dog ske efter reglerne om arealoverførsel.
§ 15. Der må ikke ske særskilt ejerskifte eller pantsætning af en andel i  

 en fælleslod, såfremt den er registreret i matriklen som hørende til en  

 samlet fast ejendom.
Andelen må efter fraskillelse fra ejendommen ikke på ny  

 registreres som hørende til en samlet fast ejendom.
Der kan ikke registreres  

 nye fælleslodder i matriklen.
§ 16. Der må ikke stiftes brugsret over et areal for et længere tidsrum  

 end 1) 30 år, såfremt arealet udgør en del af en samlet fast ejendom, eller 2) 10 år, såfremt arealet udgør en del af en umatrikuleret ejendom.
 Stk. 2. Boligministeren kan fastsætte regler om, at stk. 1 ikke gælder,  

 når retten angår anbringelse af en teknisk indretning på et areal af  

 ubetydelig størrelse.
 § 17. Et areal, der indvindes fra søterritoriet, skal registreres i  

 matriklen ved matrikulering eller arealoverførsel.
 § 18. Der må ikke ske udstykning, matrikulering eller arealoverførsel,  

 såfremt der derved vil fremkomme en samlet fast ejendom eller et særskilt  

 beliggende areal af en sådan ejendom, som ikke har adgang til offentlig vej.  

 Adgangsretten må ikke være tidsbegrænset eller betinget.
Stk. 2. Hvis adgangen til offentlig vej skal ske ad privat fællesvej, skal  

 vejen være optaget på matrikelkortet.
Matrikelmyndigheden kan i særlige  

 tilfælde fritage for dette krav.
 § 19. Der må ikke ske udstykning, matrikulering eller arealoverførsel på  

 en sådan måde, at en samlet fast ejendom ved en smal jordstrimmel adskilles  

 fra kysten, fra en sø, der tilhører bredejerne, eller fra et åbent vandløb.  

 Matrikelmyndigheden kan i særlige tilfælde fritage fra dette krav.
§ 20. Der må ikke ske udstykning, matrikulering, arealoverførsel eller  

 sammenlægning, såfremt den matrikulære forandring eller den tilsigtede  

 arealanvendelse efter det oplyste vil medføre forhold i strid med anden  

 lovgivning.
Dette gælder dog ikke matrikulering af en umatrikuleret ejendom.
 Stk. 2. I tilfælde, hvor opførelse af mere end eet enfamilieshus til  

 helårsbeboelse på en ejendom har nødvendiggjort dispensationer, som muliggør  

 en nærmere angivet udstykning, kan denne udstykning gennemføres uden hensyn  

 til bestemmelser i anden lovgivning om bortfald af dispensation, som ikke er  

 udnyttet.
§ 21. Parterne i et retsforhold, der forudsætter matrikulær forandring,  

 jf. §§ 14-16, og ejeren af et areal, der indvindes fra søterritoriet, jf. §  

 17, skal inden 3 måneder fra det i stk. 2 anførte tidspunkt anmode en  

 praktiserende landinspektør om at begære registrering i matriklen af den  

 nødvendige matrikulære forandring.
I Københavns og Frederiksberg kommuner og  

 i Sønderjylland, jf. § 13, stk. 4, skal anmodningen rettes til  

 matrikelmyndigheden.
Stk. 2. Fristen efter stk. 1 regnes 1) for retsforhold omfattet af § 14 eller § 15 fra rettighedens stiftelse, 2) for retsforhold omfattet af § 16 fra det tidspunkt, hvor brugeren  

 ifølge aftalen kan tiltræde brugen, eller, hvis et sådant tidspunkt ikke er  

 aftalt, fra aftalens indgåelse, 3) for forhold omfattet af § 17 fra indvindingsarbejdets afslutning.
 Stk. 3. Når der ved ekspropriation eller jordfordelingskendelse stiftes  

 rettigheder som nævnt i §§ 14, 15 eller 16, skal vedkommende myndighed  

 snarest muligt begære registrering i matriklen af den nødvendige matrikulære  

 forandring.
 § 22. Hvis anmodning som nævnt i § 21, stk. 1, ikke fremsættes, eller hvis  

 den nødvendige registrering i matriklen ikke kan finde sted, jf. § 30, eller  

 ikke kan opretholdes efter § 33, kan matrikelmyndigheden påbyde aftalen  

 ophævet.
§ 23. Tinglysningsdommeren skal ved tinglysning af dokumenter om adkomst,  

 pant eller brugsret vedrørende fast ejendom påse, at bestemmelserne i § 14, §  

 15, 1. pkt., og § 16 overholdes.
Boligministeren fastsætter efter forhandling  

 med justitsministeren nærmere regler om grundlaget for kontrollen.
§ 24. Matrikelmyndigheden skal ved registrering i matriklen påse, at  

 bestemmelserne i §§ 18-20 overholdes.
Ved matrikulære forandringer som følge  

 af ekspropriation eller kendelse om jordfordeling påses overholdelsen dog af  

 vedkommende myndighed.
Kapitel 4 Registreringen § 25. Arealoverførsel kan kun registreres i matriklen, såfremt det  

 godtgøres, at bestemmelserne om pantehæftelser og servitutter i  

 tinglysningslovens § 23 er iagttaget.
Stk. 2. Såfremt arealet er overdraget, skal det tillige godtgøres, at  

 dokumentet om overdragelsen er tinglyst på begge ejendomme og ikke er  

 betinget af andet end registreringen i matriklen.
Endvidere skal  

 overdragelsesdokumentet fremsendes til matrikelmyndigheden med bemyndigelse  

 for matrikelmyndigheden til at begære det tinglyst som endelig adkomst, når  

 arealoverførslen er registreret i matriklen.
 Stk. 3. Hvis værdien af det overdragne ikke overstiger et af  

 boligministeren fastsat beløb, kan en skriftlig erklæring herom fra ejerne af  

 de pågældende ejendomme erstatte betingelserne i stk. 2. Ved værdien af det  

 overdragne forstås købesummen, dog mindst det beløb, hvormed værdien af det  

 overdragne indgår i den ansatte ejendomsværdi ved seneste offentlige  

 vurdering.
 Stk. 4. Boligministeren kan fastsætte regler, der for særlige tilfælde af  

 arealoverførsel fraviger stk. 1-3.
 § 26. Sammenlægning kan kun registreres i matriklen, såfremt det  

 godtgøres, at de pågældende ejendomme tilhører samme ejer, og at  

 bestemmelserne om pantehæftelser i tinglysningslovens § 21 er iagttaget.
§ 27. §§ 25 og 26 gælder ikke, såfremt den matrikulære forandring sker som  

 følge af ekspropriation eller jordfordelingskendelse.
Der skal i stedet  

 foreligge erklæring fra vedkommende myndighed om, at arealoverførslen eller  

 sammenlægningen er i overensstemmelse med beslutning, der er truffet ved  

 ekspropriationen eller kendelsen.
§ 28. Ejendomsberigtigelse kan ske, såfremt 1) ejeren af den eller de pågældende ejendomme erklærer, at den  

 registrerede grænse er ændret ved hævdserhvervelse eller ved naturlig  

 tilvækst eller fraskylning, eller 2) vejmyndigheden erklærer, at et areal, der i matriklen er henregnet  

 under ejendommen, i mindst 20 år har været offentlig vej.
§ 29. Boligministeren fastsætter i øvrigt regler om, hvilke oplysninger  

 der skal gives, og hvilken dokumentation der skal foreligge, når en  

 matrikulær forandring ønskes foretaget.
I reglerne kan det bestemmes, i  

 hvilken form oplysningerne og dokumentationen skal gives.
Stk. 2. Boligministeren kan fastsætte regler om, at de praktiserende  

 landinspektører skal 1) afgive eller attestere oplysninger i forbindelse med dokumentationen  

 efter stk. 1, 2) udarbejde og attestere kort til brug ved registreringen og  

 forberedelsen af denne og til forevisning ved tinglysning og 3) give nærmere angivne oplysninger med henblik på ændring af  

 matrikelbetegnelser.
§ 30. Matrikelmyndigheden kan kun nægte at registrere  

 ejendomsberigtigelse, udstykning, matrikulering, arealoverførsel,  

 sammenlægning samt fraskillelse af en fælleslod, såfremt 1) §§ 18-20 ikke er overholdt, 2) de oplysninger m.v., som efter bestemmelserne i denne lov eller de i  

 medfør af loven fastsatte regler er nødvendige for registreringen, ikke  

 foreligger, eller 3) matrikelmyndigheden ikke har modtaget beløb, der er krævet forudbetalt  

 efter § 47, stk. 1 eller stk. 2, eller efter lov om afgift ved udstykning  

 m.m.
 § 31. Matrikelmyndigheden fastsætter matrikelbetegnelserne.
Stk. 2. Matrikelmyndigheden afgør, om oplysninger, der er registreret i  

 matriklen, skal rettes som følge af tekniske ændringer af det materiale, der  

 ligger til grund for registreringen.
Boligministeren kan pålægge de  

 praktiserende landinspektører at give indberetning til Kort- og  

 Matrikelstyrelsen om forbedrede målinger og arealstørrelser m.v., der  

 fremkommer i forbindelse med arbejder, som ikke af anden grund nødvendiggør  

 registrering i matriklen.
 Stk. 3. Hvis matrikelmyndigheden i forbindelse med fremstilling af nye  

 matrikelkort bliver bekendt med, at der i et område er væsentlig  

 uoverensstemmelse mellem foreliggende oplysninger om skels beliggenhed, skal  

 ejerne af de pågældende ejendomme efter anmodning fra matrikelmyndigheden  

 oplyse om skelforholdene.
Stk. 4. I Sønderjylland, jf. § 13, stk. 4, kan matrikelmyndigheden rette  

 matriklens oplysninger, hvis de matrikulære forhold er registreret efter  

 regler, der var gældende ved den tyske matrikulering og ikke svarer til de  

 danske regler, og hvis rettelsen ikke medfører indgreb i bestående  

 rettigheder.
Matrikelmyndigheden skal give ejerne af de pågældende ejendomme  

 meddelelse om rettelsen.
 § 32. Matrikelmyndigheden skal underrette tinglysningsdommeren og  

 kommunalbestyrelsen om matrikulære forandringer med henblik på nødvendig  

 ajourføring af tingbogen henholdsvis det fælleskommunale ejendomsdatasystem  

 (ESR).
 Stk. 2. Hvis tinglysningsdommeren eller kommunalbestyrelsen bliver  

 opmærksom på uoverensstemmelser med matriklens oplysninger, skal  

 matrikelmyndigheden underrettes.
 § 33. Hvis en matrikulær forandring ikke kan indføres i tingbogen, skal  

 tinglysningsdommeren underrette matrikelmyndigheden herom.  

 Matrikelmyndigheden skal da tilbageføre registreringen, medmindre der inden  

 en af matrikelmyndigheden fastsat frist fremskaffes dokumentation for, at der  

 ikke længere er nogen hindring for indførelsen i tingbogen.
Kapitel 5 Afsætning af ejendomsgrænser m.m.
 § 34. En ejendomsgrænse må kun afmærkes eller fastlægges ved mål, såfremt  

 afsætningen sker i overensstemmelse med matriklens oplysninger om skellets  

 beliggenhed.
 Stk. 2. Stk. 1 gælder dog ikke i følgende tilfælde:
 1) Skelafsætningen sker som led i en ejendomsberigtigelse.
2) Ved skelafsætningen konstateres der fejl i matriklens oplysninger om  

 skellets beliggenhed.
Det påhviler landinspektøren at indberette fejlen til  

 matrikelmyndigheden.
 Stk. 3. Boligministeren fastsætter regler for, i hvilket omfang naboejere  

 skal inddrages, inden der foretages skelafsætning, og i hvilket omfang og på  

 hvilken måde naboejerne skal orienteres om en foretaget skelafsætning.
 Stk. 4. Stk. 1-3 finder ikke anvendelse på afsætning af en ejendomsgrænse  

 som led i en skelforretning efter §§ 35 og 36.
 § 35. Enhver, der mener at have interesse i at få konstateret den rette  

 beliggenhed af en ejendomsgrænse, kan anmode en praktiserende landinspektør  

 om at afholde en skelforretning, jf. dog § 41. Den, der anmoder herom, hæfter  

 for betalingen af de omkostninger, der er forbundet med forretningen, jf. dog  

 § 39.
 Stk. 2. Boligministeren fastsætter nærmere regler om skelforretninger.
 § 36. Ved skelforretningen skal landinspektøren afsætte skellet med den  

 beliggenhed, som på grundlag af de foreliggende oplysninger efter  

 landinspektørens skøn må anses for at være den rette ejendomsgrænse.
Stk. 2. Afsætningen af skellet er bindende for ejerne af de pågældende  

 ejendomme, såfremt 1) de skriftligt tiltræder afsætningen eller 2) ingen af dem inden 8 uger efter datoen for modtagelsen af skriftlig  

 underretning fra landinspektøren om afsætningen har anlagt retssag med  

 påstand om, at vedkommende naboejer skal anerkende, at skellet ligger  

 anderledes.
 Stk. 3. Såfremt der ved endelig dom eller indenretligt forlig sker ændring  

 af landinspektørens fastlæggelse af skellet, skal landinspektøren snarest  

 ændre afsætningen af skellet i overensstemmelse med dommen eller forliget.
Stk. 4. Retten kan i ganske særlige tilfælde tillade, at sag anlægges  

 efter udløbet af fristen i stk. 2. Fører en sådan sag til, at  

 landinspektørens fastlæggelse af skellet ændres, påhviler det den, der har  

 anlagt sagen, at rekvirere en landinspektør til at udføre det i stk. 3 nævnte  

 arbejde.
Retten sender udskrift af dommen eller et eventuelt indenretligt  

 forlig til Kort- og Matrikelstyrelsen.
 § 37. Når et skel er blevet endeligt fastlagt efter reglerne i §§ 35 og  

 36, skal landinspektøren snarest indsende oplysning om skellets rette  

 beliggenhed til Kort- og Matrikelstyrelsen til notering i matriklen.
Stk. 2. Medmindre skellets rette beliggenhed er afgjort ved domstolene,  

 kan Kort- og Matrikelstyrelsen nægte at foretage notering efter stk. 1,  

 såfremt der konstateres fejl eller mangler ved skelforretningen.
Nægtes  

 notering, er forretningen ugyldig.
 § 38. Der kan ikke anlægges retssag om skels beliggenhed, herunder som  

 følge af hævdserhvervelse, før der er afholdt en skelforretning efter  

 reglerne i §§ 35 og 36.
§ 39. Hegnssynet kan efter begæring af rekvirenten af skelforretningen  

 pålægge andre end rekvirenten at betale sagens omkostninger helt eller  

 delvis.
Hegnssynet skal ved afgørelsen tage hensyn til interesserne i en  

 konstatering af ejendomsgrænsens rette beliggenhed, herunder baggrunden for  

 og resultatet af skelforretningen.
Stk. 2. Begæringen skal indgives skriftligt til formanden for vedkommende  

 hegnssynsdistrikt.
Hegnssynet behandler sagen efter reglerne i hegnsloven om  

 hegnssynsforretninger.
 Stk. 3. Hegnssynets afgørelse kan indbringes for landvæsenskommissionen  

 inden 4 uger efter, at afgørelsen er meddelt de pågældende.
§ 40. Når der foreligger særlige omstændigheder, kan statsamtmanden træffe  

 beslutning om, at omkostningerne ved skelforretningen helt eller delvis skal  

 betales af staten.
Boligministeren fastsætter nærmere regler herom.
 Stk. 2. Statsamtmandens beslutning kan påklages til Kort- og  

 Matrikelstyrelsen.
 § 41. §§ 35-40 gælder ikke i Københavns og Frederiksberg Kommuner.
 Stk. 2. I Sønderjylland, jf. § 13, stk. 4, skal en skelforretning  

 rekvireres hos matrikelmyndigheden.
 § 42. Aftaler om beliggenheden af skel kan ikke tinglyses uden  

 matrikelmyndighedens godkendelse.
 § 43. Boligministeren fastsætter nærmere regler om art og anbringelse af  

 skelmærker, om indmåling af skel m.v. samt om tilknytning af målingen til det  

 fælles referencenet.
§ 44. Praktiserende landinspektører og deres assistenter med beskikkelse  

 samt landinspektører, der er ansat ved matrikelmyndigheden, og deres  

 medarbejdere har til enhver tid uden retskendelse adgang til enhver ejendom  

 og lokalitet for at udføre opgaver efter denne lov samt opmåling til  

 kortlægningsopgaver for offentlige myndigheder og institutioner samt  

 koncessionerede selskaber.
Der skal så vidt muligt forud gives underretning  

 til ejeren eller brugeren af ejendommen, og legitimation skal forevises på  

 forlangende.
Legitimation udstedes af matrikelmyndigheden.
Stk. 2. Landinspektøren har ret til at anbringe skelmærker.
Det samme  

 gælder varige mærker for opmåling, hvis de kan anbringes uden væsentlig  

 ulempe for ejendommens ejer eller bruger.
 § 45. Skelmærker og varige mærker for opmåling, hvortil matrikulære  

 målinger knyttes, må ikke flyttes, borttages, beskadiges eller ødelægges.
 Stk. 2. Den, der overtræder stk. 1, skal betale udgifterne ved mærkets  

 genanbringelse.
Kapitel 6 Forskellige bestemmelser § 46. Et areal, der før forordningen af 23. april 1781 om  

 Jordfællesskabets Ophævelse var til fælles brug for samtlige bymænd eller  

 hartkornsejere, og som til stadighed har været registreret i matriklen som et  

 areal til denne brug, anses for at tilhøre vedkommende kommune, medmindre  

 andre godtgør at have ejendomsret til arealet.
 Stk. 2. Såfremt kommunalbestyrelsen begærer adkomst til arealet tinglyst,  

 gælder reglerne i tinglysningslovens § 52 a, stk. 2-4. Begæringen om  

 tinglysning skal være vedhæftet et af en beskikket landinspektør udarbejdet  

 rids med angivelse af arealets grænser og de tilstødende ejendommes  

 matrikelbetegnelser.
 § 47. Kort- og Matrikelstyrelsen fastsætter regler om opkrævning og  

 betaling for ekspedition af matrikulære sager og for udførelse af matrikulære  

 arbejder i Sønderjylland, jf. § 13, stk. 4. Betaling kan kræves forud.
Stk. 2. Københavns Magistrat og Frederiksberg Kommunalbestyrelse  

 fastsætter hver for sit område regler om opkrævning og betaling for  

 matrikelmyndighedens forretninger.
Betaling kan kræves forud.
Stk. 3. Sker betaling ikke rettidigt, tillægges renter fra sidste  

 rettidige indbetalingsdag, og indtil betalingen sker.
Rentesatsen er den til  

 enhver tid i medfør af § 5 i lov om renter ved forsinket betaling m.v.  

 fastsatte rentesats.
 Stk. 4. Matrikelmyndigheden kan fastsætte regler om gebyr for udskrivning  

 af rykkerskrivelse, såfremt betaling ikke sker rettidigt.
§ 48. Medmindre højere straf er forskyldt efter den øvrige lovgivning,  

 straffes med bøde den, der 1) overtræder § 21, stk. 1, § 36, stk. 4, eller § 45, stk. 1, eller 2) undlader at efterkomme et påbud efter § 22.
Stk. 2. For overtrædelser, der begås af aktieselskaber, anpartsselskaber  

 eller lignende, kan der pålægges selskabet som sådant bødeansvar.
Er  

 overtrædelsen begået af en kommune eller et kommunalt fællesskab, der er  

 omfattet af § 60 i lov om kommunernes styrelse, kan der pålægges kommunen  

 eller det kommunale fællesskab bødeansvar.
 § 49. Loven træder i kraft den 1. april 1991.
Stk. 2. En matrikulær sag skal behandles efter reglerne i den hidtil  

 gældende udstykningslov, jf. lovbekendtgørelse nr. 6 af 7. januar 1977, når  

 sagen inden den 1. april 1991 er indsendt til Kort- og Matrikelstyrelsen  

 eller i Københavns og Frederiksberg Kommuner eller i de sønderjyske områder  

 er rekvireret hos matrikelmyndigheden.
Parterne kan endvidere begære, at en  

 matrikulær sag behandles efter de nævnte regler, såfremt sagen er rekvireret  

 hos en praktiserende landinspektør inden den 1. april 1991 og indsendt til  

 Kort- og Matrikelstyrelsen inden den 1. oktober 1991.
 § 50. Følgende love og bestemmelser ophæves:
 1) Forordning af 23. april 1781 om Jordfællesskabets Ophævelse, med flere  

 Foranstaltninger til Landvæsenets Forbedring i Danmark.
 2) Forordning af 27. september 1805 om Skovenes Udskiftning,  

 Vedligeholdelse og Fredning i Danmark.
3) Plakat af 11. april 1821 for Danmark, ang.
Fremgangsmaaden ved  

 Forandring af Landeiendommes Navne.
4) Lov af 30. december 1858 ang.
Tørvemosers Udskiftning m.v.
 5) Lov nr. 330 af 28. juni 1920 om midlertidig Ordning af Matrikulsvæsenet  

 i de sønderjydske Landsdele.
 6) Lov om udstykning og sammenlægning m.m. af faste ejendomme, jf.  

 lovbekendtgørelse nr. 6 af 7. januar 1977.
 § 51. Loven gælder ikke for Færøerne og Grønland.
