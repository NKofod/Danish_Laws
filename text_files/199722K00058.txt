Nr LSF 58 Forslag til Lov om jordbrugets anvendelse af gødning og om plantedække Fremsat af fødevareministeren (Henrik Dam Kristensen) den 16. april 1998 Vedtaget ved tredjebehandling den 26. juni 1998 Lov nr. 472 af 02/07/1998 Kapitel 1 Lovens formål, anvendelsesområde m.v.
 § 1. Loven har til formål at regulere jordbrugets anvendelse af  

 gødning og fastsætte krav om etablering af plantedække med henblik på at  

 begrænse udvaskningen af kvælstof.
 § 2. Ministeren for fødevarer, landbrug og fiskeri opretter et  

 register over virksomheder, der anvender gødning efter denne lov.
Stk. 2. Den, der driver momspligtig virksomhed med planteavl,  

 husdyravl, skovbrug eller kombinationer heraf, jf. lovens bilag 1, og har en  

 årlig omsætning, der overstiger 20.000 kr., skal anmelde sin virksomhed til  

 registrering i det i stk. 1 nævnte register, hvis 1) virksomhedens samlede husdyrbesætning overstiger 10 dyreenheder, 2) husdyrtætheden overstiger 1,0 dyreenhed pr. ha eller 3) virksomheden modtager mere end 25 t husdyrgødning eller anden organisk  

 gødning i planperioden.
Stk. 3. Den, der driver flere momspligtige virksomheder med  

 planteavl, husdyravl, skovbrug eller kombinationer heraf, jf. lovens bilag 1,  

 skal anmelde sin virksomhed til registrering i det i stk. 1 nævnte register,  

 hvis det for alle virksomhederne under et gælder, at den årlige omsætning  

 overstiger 20.000 kr. og 1) virksomhedernes samlede husdyrbesætning overstiger 10 dyreenheder, 2) husdyrtætheden overstiger 1,0 dyreenhed pr. ha eller 3) virksomhedernes samlet modtager mere end 25 t husdyrgødning eller anden  

 organisk gødning i planperioden.
 Stk. 4. Hvis virksomhederne, jf. stk. 3, er selvstændigt  

 registrerede efter momsloven, kan virksomhederne dog registreres hver for  

 sig.
 Stk. 5. Andre, der driver momspligtig virksomhed med planteavl,  

 husdyravl, skovbrug eller kombinationer heraf, jf. lovens bilag 1, kan  

 anmelde sin virksomhed til registrering i det i stk. 1 nævnte register, hvis  

 den årlige omsætning overstiger 20.000 kr.
Stk. 6. Til de registrerede virksomheder udstedes et bevis for  

 registreringen.
Beviset benyttes som dokumentation for retten til at købe  

 afgiftsfri gødning.
Som alternativ dokumentation kan benyttes direkte opslag  

 i det i stk. 1 nævnte register, jf. stk. 9.
Stk. 7. Anmeldelse til registrering skal ske inden en dato fastsat  

 af ministeren.
Hvis virksomheden senere bliver registreringspligtig, skal  

 anmeldelse til registrering dog ske senest 21 dage efter, at  

 registreringspligten indtræder.
Stk. 8. Når virksomheden ikke længere har pligt til at være  

 registreret, jf. stk. 2 og 3, eller den registrerede ikke længere ønsker sin  

 virksomhed registreret, jf. stk. 5, kan den registrerede anmode om, at  

 virksomheden afmeldes fra registeret med virkning fra førstkommende 1.  

 august.
Ved overdragelse eller ophør af virksomhed skal den registrerede  

 inden 21 dage foretage afmeldelse fra registeret.
Ministeren kan afmelde en  

 virksomhed fra registeret fra førstkommende 1. august, hvis virksomhedens  

 omsætning falder til under 20.000 kr. årligt.
 Stk. 9. Den, der driver momspligtig handel med gødning, kan få  

 adgang til ved opslag i det i stk. 1 nævnte register at konstatere, om en  

 køber er berettiget til at købe afgiftsfri gødning eller ej.
Stk. 10. Ministeren kan fastsætte nærmere regler om registerets  

 opbygning, ajourføring, om anmeldelse til registrering og krav om  

 dokumentation for, at betingelserne for optagelse i registeret er opfyldt,  

 samt fastsætte regler for, hvilke oplysninger en anmeldelse til registrering  

 skal indeholde.
Desuden kan ministeren fastsætte nærmere regler om  

 gødningshandleres adgang til oplysning om købere af afgiftsfri gødning.
 Stk. 11. Ministeren fastsætter nærmere regler om, hvordan en  

 dyreenhed skal opgøres.
§ 3. Lovens bestemmelser om plantedække, jf. kapitel 3, omfatter  

 momspligtige virksomheder med en årlig omsætning på over 20.000 kr., som  

 driver virksomhed med planteavl eller husdyravl eller kombinationer heraf,  

 jf. lovens bilag 1, og som har et samlet areal på 10 ha eller derover.
Ved  

 opgørelse af arealet medregnes forpagtede og lejede arealer.
§ 4. Ved planperioden forstås perioden fra den 1. august til den  

 31. juli.
Dyrkes afgrøder, der skal tilføres kvælstof efter den 31. juli, men  

 inden den 30. september, og som skal høstes eller afgræsses inden den 31.  

 december, forlænges planperioden til den 30. september.
Afmeldes en  

 virksomhed af det i § 2, stk. 1, nævnte register efter § 2, stk. 8, 2. pkt.,  

 løber planperioden dog kun til dato for afmeldelsens modtagelse.
Kapitel 2 Gødskning § 5. I planperioden må registreringspligtige eller registrerede  

 virksomheders forbrug af kvælstof til gødningsformål, jf. §§ 10-14, ikke  

 overstige virksomhedens kvote for kvælstof, jf. §§ 6-9.
§ 6. For planperioden skal virksomhedens samlede kvote for  

 kvælstof beregnes som summen af kvoterne for de enkelte marker i  

 virksomheden.
For hver enkelt mark beregnes kvoten på grundlag af markens  

 størrelse, afgrøde, forfrugten og afgrødens kvælstofnorm i det pågældende  

 klimaområde og jordbonitet.
 Stk. 2. Virksomhedens samlede kvote for kvælstof skal korrigeres  

 efter kvælstofprognosen for planperioden.
 Stk. 3. Ministeren for fødevarer, landbrug og fiskeri fastsætter  

 kvælstofnormer for afgrøderne ved standardudbytte for klimaområder,  

 jordboniteter og særlige vandingsbehov, planperiodens kvælstofprognose og  

 regler om, hvorledes markens størrelse og afgrøde fastsættes.
 Stk. 4. For virksomheder, der driver gartneri, planteskoler,  

 dyrkning af frugt og bær eller skovbrug, kan ministeren fastsætte afgrødernes  

 kvælstofnormer, samt regler om beregning af virksomhedens samlede kvote for  

 kvælstof.
 § 7. Virksomhedens samlede kvote for kvælstof skal efter regler  

 fastsat af ministeren for fødevarer, landbrug og fiskeri fradrages en andel  

 af den totale mængde af kvælstof i husdyrgødning og anden organisk gødning  

 end husdyrgødning, der er brugt i den foregående planperiode, jf. §§ 11-14.
 § 8. Virksomhedens samlede kvote for kvælstof kan korrigeres, hvis  

 det forventede udbytte for en afgrøde afviger fra afgrødens fastsatte  

 standardudbytte, jf. § 6, stk. 3. Korrektion for højere forventet udbytte kan  

 alene ske, hvis der foreligger dokumentation for, at der i tidligere  

 planperioder er høstet højere udbytter end standardudbyttet for den  

 pågældende afgrøde.
 Stk. 2. Ministeren for fødevarer, landbrug og fiskeri kan  

 fastsætte regler om dokumentationen for højere forventede udbytter.
§ 9. Ministeren for fødevarer, landbrug og fiskeri kan fastsætte  

 regler om, at virksomhedens kvælstofkvote for en mark efter ansøgning kan  

 forhøjes, hvis der på grund af ekstreme vejrligstilfælde bortfyger eller  

 udvaskes kvælstof.
Ministeren kan herunder fastsætte regler om ansøgningens  

 udformning og indhold.
 § 10. For planperioden skal virksomhedens samlede forbrug af  

 kvælstof beregnes som summen af forbruget af kvælstof i husdyrgødning, jf. §§  

 11 og 12, anden organisk gødning end husdyrgødning, jf. § 13, og  

 handelsgødning, jf. § 14.
 § 11. Den totale mængde af kvælstof i husdyrgødning beregnes som  

 virksomhedens produktion af kvælstof i husdyrgødning tillagt planperiodens  

 primo- og fratrukket planperiodens ultimolager af kvælstof i husdyrgødning  

 samt tillagt modtaget og fratrukket afsat kvælstof i husdyrgødning inden for  

 planperioden, jf. stk. 4.
 Stk. 2 . Virksomhedens produktion af kvælstof i husdyrgødning  

 beregnes på grundlag af normer for det totale indhold af kvælstof i  

 husdyrgødning, virksomhedens gennemsnitsbesætning og staldsystemer.  

 Produktionen af kvælstof i husdyrgødning kan korrigeres for afvigelser i  

 ydelses- og produktionsniveau samt fodermængde og -sammensætning på grundlag  

 af korrektionsfaktorer, jf. stk. 5, hvis afvigelserne kan dokumenteres ved  

 driftbilag.
Stk. 3. Virksomhedens primolager af kvælstof i husdyrgødning  

 fastsættes som den forudgående planperiodes ultimolager.
Virksomhedens  

 ultimolager af kvælstof i husdyrgødning fastsættes af virksomheden efter  

 regler fastsat i medfør af stk. 5.
 Stk. 4. Virksomheden kan alene fratrække kvælstof i husdyrgødning,  

 jf. stk. 1, hvis husdyrgødningen er afsat til en registreret virksomhed, jf.  

 § 2, eller til biogas- og fællesanlæg.
 Stk. 5. Ministeren for fødevarer, landbrug og fiskeri fastsætter  

 nærmere regler om opgørelse af virksomhedens besætning, normer for det totale  

 indhold af kvælstof i husdyrgødning, korrektion af normer på grund af  

 afvigelser i ydelses- og produktionsniveau, indhold og udformning af aftaler  

 m.v. om overførsel af husdyrgødning samt fastsættelse af virksomhedens  

 ultimolager af kvælstof i husdyrgødning, herunder at virksomheder, der  

 udbringer husdyrgødning i perioden 1. august-30. september, jf. § 4, 2. pkt.,  

 skal korrigere virksomhedens ultimolager pr. 31. juli for den mængde  

 kvælstof, der er udbragt i perioden 1. august-30. september.
 Stk. 6. Indholdet af kvælstof i afgasset biomasse, hvori indgår  

 anden organisk gødning end husdyrgødning, beregnes efter regler fastsat af  

 ministeren.
 § 12. Ministeren for fødevarer, landbrug og fiskeri fastsætter de  

 andele af den totale mængde af kvælstof i husdyrgødning, som skal anvendes  

 ved beregning af forbruget af kvælstof i husdyrgødning.
Stk. 2. Ved blandinger af husdyrgødning og anden organisk gødning  

 end husdyrgødning, herunder afgasset biomasse, fastsættes den andel, der skal  

 anvendes ved beregning af forbruget af kvælstof, som gennemsnittet af de  

 fastsatte andele for de enkelte gødningstyper vægtet i forhold til den totale  

 mængde kvælstof i gødningstyperne.
For afgasset biomasse kan andelen dog  

 fastsættes som andelen for svinegylle.
 § 13. Den totale mængde af kvælstof i anden organisk gødning end  

 husdyrgødning beregnes som leverandørens angivelse af den totale mængde af  

 kvælstof i den gødning, der er leveret til virksomheden i planperioden.
Stk. 2. Ministeren for fødevarer, landbrug og fiskeri fastsætter  

 regler for bestemmelse af kvælstofindholdet i anden organisk gødning end  

 husdyrgødning.
Ministeren fastsætter endvidere de andele, som skal anvendes  

 ved beregningen af forbruget af kvælstof i anden organisk gødning end  

 husdyrgødning.
 § 14. Virksomhedens forbrug af kvælstof i handelsgødning beregnes  

 som leverandørens angivelse af den totale mængde af kvælstof i den  

 handelsgødning, der er leveret til virksomheden i planperioden indtil den 31.  

 juli tillagt planperiodens primolager og fratrukket planperiodens ultimolager  

 af kvælstof i handelsgødning.
Stk. 2. Virksomhedens primolager af kvælstof i handelsgødning  

 fastsættes som den forudgående planperiodes ultimolager.
Virksomhedens  

 ultimolager af kvælstof i handelsgødning fastsættes af virksomheden efter  

 regler fastsat af ministeren for fødevarer, landbrug og fiskeri.
Ministeren  

 kan herunder fastsætte regler om, at virksomheder, der udbringer  

 handelsgødning i perioden 1. august-30. september, jf. § 4, 2. pkt., skal  

 korrigere virksomhedens ultimolager pr. 31. juli for den mængde kvælstof, der  

 er udbragt i perioden 1. august-30. september.
§ 15. Hvis den registrerede før udløb af planperioden ophører med  

 at eje eller have brugsret til et areal, hvortil der er en kvælstofkvote, jf.  

 § 6, skal den registrerede virksomheds kvælstofforbrug på arealet beregnes,  

 jf. §§ 10-14, for den forløbne del af planperioden.
Den, der overtager  

 arealet eller brugsretten hertil, skal, såfremt denne virksomhed er  

 registreret efter § 2, have skriftlig oplysning om forbruget og kvoten.  

 Forbruget og kvoten for den samlede planperiode henregnes herefter til den  

 virksomhed, der har overtaget arealet eller brugsretten hertil, jf. dog stk.  

 2-4.
 Stk. 2. Hvis skriftlig oplysning som nævnt i stk. 1, 2. pkt., ikke  

 gives, henregnes kvælstofforbruget til den, der har overdraget arealet eller  

 brugsretten hertil.
 Stk. 3. Hvis et areal eller brugsretten hertil overdrages før  

 udløbet af planperioden og kvælstofforbruget på arealet for den forløbne del  

 af planperioden overstiger kvoten for det pågældende areal for hele  

 planperioden, henregnes den del af kvælstofforbruget, der overstiger kvoten,  

 til den, som har overdraget arealet eller brugsretten hertil, medmindre den,  

 der overtager arealet eller brugsretten hertil, erklærer, at  

 kvælstofforbruget kan henregnes til denne.
 Stk. 4. Hvis den virksomhed, der overtager arealet eller  

 brugsretten hertil før udløb af planperioden, ikke er registreret eller er  

 registreringspligtig efter § 2, henregnes forbruget for den forløbne del af  

 planperioden til den, som har overdraget arealet eller brugsretten hertil.  

 Kvoten for den samlede planperiode henregnes til den virksomhed, der har  

 overdraget arealet eller brugsretten hertil.
 § 16. Hvis den registrerede virksomhed før udløb af planperioden  

 overdrager oplagret husdyrgødning eller anden organisk gødning, skal  

 virksomheden opgøre en ultimobeholdning på overdragelsestidspunktet, jf. §  

 11, stk. 3. Oplysninger om ultimobeholdning gives skriftligt til den, der  

 overtager den oplagrede husdyrgødning eller anden organisk gødning.  

 Ultimobeholdningen henregnes til denne, jf. dog stk. 2 og 3.
 Stk. 2. Hvis den virksomhed, der overtager ultimobeholdningen,  

 ikke har fået skriftlig oplysning om ultimobeholdningen, fastsættes  

 ultimolageret for den virksomhed, der overdrager ultimobeholdningen, til 0.
 Stk. 3. På grundlag af ultimobeholdningen, jf. stk. 1-3, opgøres  

 kvælstofforbruget for planperioden for den virksomhed, der overdrager den  

 oplagrede husdyrgødning eller anden organisk gødning, for den forløbne del af  

 planperioden indtil overdragelsestidspunktet.
 § 17. Ministeren for fødevarer, landbrug og fiskeri kan fastsætte  

 nærmere regler om den form, de i §§ 15 og 16 nævnte oplysninger skal have, om  

 oplysningernes opdeling i forskellige gødningstyper, marker m.v., samt om  

 hvordan oplysningerne skal kunne dokumenteres og kontrolleres.
Kapitel 3 Plantedække § 18. På 65 pct. af virksomhedens dyrkede eller udtagne arealer,  

 dog ikke arealer, der anvendes til gartneri, herunder væksthusgartneri,  

 skovbrug, frugtplantage eller planteskole, skal der etableres et plantedække  

 med en eller flere af de afgrøder, der er nævnt i lovens bilag 2.
 Stk. 2. Ministren for fødevarer, landbrug og fiskeri kan fastsætte  

 regler om efterafgrøder ud over det i stk. 1 nævnte krav, herunder om  

 beregning af omfanget af det areal, hvorpå efterafgrøderne skal etableres,  

 samt om, hvilke afgrøder der kan anvendes som efterafgrøder, og regler for  

 dyrkning af disse.
 Stk. 3. Ministeren kan for de virksomheder, som alene skal opfylde  

 lovens krav om plantedække, jf. § 3, fastsætte regler om kontrol samt om,  

 hvilke optegnelser virksomheden skal føre.
§ 19. Til opfyldelse af kravet i § 18, stk. 1, kan en virksomhed  

 efter aftale med andre virksomheder, der er omfattet af § 3, medregne arealer  

 under disse, hvis 1) arealerne er udlagt med afgrøder nævnt i lovens bilag 2, 2) afstanden fra driftslederens bolig til arealerne ad den benyttede vej  

 ikke overstiger 5 km og 3) aftalen er indgået skriftligt før 1. september i det år, hvor  

 plantedækket skal være etableret.
Stk. 2. Kravet i § 18, stk.1, kan, for så vidt angår indtil 20  

 pct. af virksomhedens dyrkede eller udtagne arealer, opfyldes ved nedmuldning  

 af halm fra korn- og rapsafgrøder.
Til erstatning for 1 ha udlagt med  

 afgrøder nævnt i lovens bilag 2 skal der nedmuldes halm på mindst 1,6 ha.  

 Stk. 1 finder tilsvarende anvendelse.
Et areal, hvorpå der både er nedmuldet  

 halm og etableret plantedække med afgrøder i overensstemmelse med lovens  

 bilag 2, kan kun medregnes en gang med henblik på opfyldelse af kravet i §  

 18, stk. 1.
 § 20 . Ministeren for fødevarer, landbrug og fiskeri kan i  

 særlige tilfælde og efter skriftlig ansøgning tillade, at en virksomhed  

 fraviger bestemmelsen i § 18.
Kapitel 4 Planlægnings- og regnskabskrav § 21. Virksomheder, der er omfattet af § 2, skal for hver  

 planperiode udarbejde en markplan og en gødningsplan for dyrkede og udtagne  

 arealer.
 Stk. 2. Markplanen skal for hver mark angive den planlagte  

 dyrkningsmæssige anvendelse, jf. kapitel 2, og etablering af plantedække, jf.  

 kapitel 3.
Stk. 3. Den del af markplanen, der omfatter marker, hvor der er  

 etableret et plantedække, jf. kapitel 3, eller som er udtaget af driften samt  

 det samlede areal, der planlægges udtaget eller dyrket, skal udarbejdes  

 senest den 1. september i den pågældende planperiode.
Den resterende del af  

 markplanen skal foreligge senest den følgende 31. marts.
Stk. 4. Gødningsplanen skal foreligge senest den 31. marts i den  

 pågældende planperiode og angive 1) virksomhedens planlagte, samlede kvote for kvælstof, herunder de  

 enkelte markers kvote for kvælstof, jf. §§ 6-9, samt de enkelte markers behov  

 for fosfor, 2) virksomhedens planlagte forbrug af kvælstof i husdyrgødning og anden  

 organisk gødning end husdyrgødning, jf. §§ 10-13, og 3) virksomhedens planlagte forbrug af kvælstof i handelsgødning, jf. § 14.
Stk. 5. Ændringer i planerne, jf. stk. 1-4, som følge af ændret  

 valg af afgrøder, kvælstofprognosen, jf. § 6, eller forhold, der er omfattet  

 af § 9, skal registreres i planerne, inden der disponeres efter disse.
Andre  

 ændringer skal registreres senest 7 dage efter, at de er gennemført.
Dato for  

 udarbejdelse af planen samt ændringer i denne skal fremgå af planen.
 Stk. 6. Ministeren for fødevarer, landbrug og fiskeri fastsætter  

 nærmere regler om mark- og gødningsplanens udformning og indhold.
 § 22. Virksomheden skal hvert år udarbejde gødningsregnskab for  

 den afsluttede planperiode og indsende en underskrevet kopi heraf til  

 ministeren for fødevarer, landbrug og fiskeri senest den følgende 31. marts.  

 Ved afmeldelse fra det i § 2, stk. 1, nævnte register, jf. § 2, stk. 8, skal  

 virksomheden senest ved udgangen af den 6. måned efter afmeldelsen udarbejde  

 gødningsregnskab for den forløbne del af planperioden og inden samme dato  

 insende en underskrevet kopi heraf til ministeren.
Stk. 2. Gødningsregnskabet skal opgøres på grundlag af  

 virksomhedens mark- og gødningsplan, jf. § 21, og angive 1) virksomhedens samlede kvote for kvælstof, jf. §§ 6-9, og virksomhedens  

 samlede forbrug af kvælstof, jf. §§ 10-14, 2) besætningsstørrelse opgjort i antal dyreenheder og det samlede areal  

 med et gødningsbehov, 3) virksomhedens samlede areal, hvorpå der er etableret et plantedække, og  

 det samlede areal, hvorpå der er etableret efterafgrøder, jf. kapitel 3, og 4) oplysninger om virksomhedens aftaler om forpagtning til brug for  

 udbringning af husdyrgødning og om virksomhedens husdyrgødningsaftaler.
 Stk. 3. Ministeren fastsætter regler om gødningsregnskabers  

 udformning og indhold, opbevaring af bilag m.v. samt regler om opgørelsen af  

 arealer med gødningsbehov.
 § 23. Mark- og gødningsplanen samt gødningsregnskabet skal  

 udarbejdes på et skema, der er udarbejdet af ministeren for fødevarer,  

 landbrug og fiskeri.
 Stk. 2. Ministeren kan godkende andre skemaer, herunder skemaer,  

 der er baseret på edb-programmer.
 Stk. 3. Mark- og gødningsplanerne samt gødningsregnskabet skal  

 opbevares i mindst 5 år.
Kapitel 5 Gødningsleverandører § 24. Ministeren for fødevarer, landbrug og fiskeri fastsætter  

 regler om, at virksomheder, som sælger eller afgiver kvælstofholdig gødning,  

 skal indberette, hvilke virksomheder der er afsat gødning til, herunder den  

 afsatte gødningstype og -mængde, samt kvælstofindholdet i den afsatte mængde.  

 Ministeren kan endvidere fastsætte regler om, at biogas- og fællesanlæg skal  

 indberette, hvilke virksomheder de modtager gødning fra, herunder  

 gødningstypen og -mængden, samt kvælstofindholdet i den modtagne gødning.
Kapitel 6 Administration af loven § 25. Afgørelser efter loven træffes af ministeren for fødevarer,  

 landbrug og fiskeri.
 Stk. 2. Ministeren fører tilsyn med, at der ikke sker overtrædelse  

 af loven eller regler fastsat i medfør heraf.
 § 26. Henlægger ministeren for fødevarer, landbrug og fiskeri sine  

 beføjelser til at træffe afgørelser efter loven til en institution under  

 ministeriet, kan ministeren fastsætte regler om adgang til at klage over  

 afgørelserne, herunder om, at afgørelserne ikke kan indbringes for anden  

 administrativ myndighed.
 § 27. Virksomheder, der er omfattet af loven, skal efter anmodning  

 fra ministeren for fødevarer, landbrug og fiskeri eller den, ministeren  

 bemyndiger hertil, give alle oplysninger, herunder om økonomiske og  

 regnskabsmæssige forhold, som har betydning for kontrollen, herunder til  

 afgørelse af, om et forhold falder ind under lovens regler.
§ 28. Ministeren for fødevarer, landbrug og fiskeri eller den,  

 ministeren bemyndiger hertil, har, hvis det skønnes nødvendigt, til enhver  

 tid mod behørig legitimation uden retskendelse adgang til virksomheder, der  

 er omfattet af loven, for at udøve de beføjelser, loven eller regler fastsat  

 i medfør heraf tillægger ministeren.
Efter samme regler har ministeren eller  

 den, ministeren bemyndiger hertil, adgang til hos virksomhederne på stedet at  

 gennemgå deres regnskaber og forretningsbøger m.v.
I det omfang de nævnte  

 oplysninger er registreret elektronisk, omfatter adgangen til dem også  

 elektronisk adgang hertil.
Ministeren eller den, ministeren bemyndiger  

 hertil, kan udtage prøver til undersøgelser uden at skulle betale herfor.  

 Virksomhedens ejer og de hos denne ansatte skal yde ministeren eller den,  

 ministeren bemyndiger hertil, fornøden vejledning og hjælp ved kontrollen.
Kapitel 7 Straffebestemmelser § 29. Med bøde straffes den, der overtræder § 2, stk. 2 og 3, § 5,  

 § 18, stk. 1, § 21, stk. 1-5, § 22, stk. 1 og 2, § 23, stk. 1 og 3, § 24 og §  

 27, medmindre højere straf er forskyldt efter den øvrige lovgivning.
 Stk. 2. Ved fastsættelsen af bøder for overtrædelse af § 5 udmåles  

 en skærpet bøde med udgangspunkt i overtrædelsens omfang målt i kg kvælstof  

 og i kg kvælstof pr. ha.
 Stk. 3. I regler, der fastsættes i medfør af loven, kan der  

 fastsættes straf af bøde for overtrædelse af bestemmelser i reglerne.
 Stk. 4. Forældelsesfristen for overtrædelse af lovens bestemmelser  

 eller regler udfærdiget i medfør af loven er 4 år.
 Stk. 5. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 30. Skønnes en overtrædelse ikke at ville medføre højere straf  

 end bøde, kan ministeren for fødevarer, landbrug og fiskeri eller den,  

 ministeren bemyndiger dertil, tilkendegive den pågældende, at sagen kan  

 afgøres uden retslig forfølgning, hvis den pågældende erklærer sig skyldig i  

 overtrædelsen og erklærer sig rede til inden for en nærmere angivet frist,  

 der efter begæring kan forlænges, at betale en i tilkendegivelsen angivet  

 bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejelovens § 831, stk. 1, nr. 2 og 3, om indholdet af et  

 anklageskrift tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
Kapitel 8 Overgangs- og ikrafttrædelsesbestemmelser § 31. Loven træder i kraft den 1. august 1998. § 2 træder dog i  

 kraft dagen efter bekendtgørelsen i Lovtidende.
Stk. 2. § 7, stk. 5, nr. 3, i lov om landbrugsejendomme, jf.  

 lovbekendtgørelse nr. 769 af 24. august 1994, ophæves.
Nr. 4 og 5 bliver  

 herefter nr. 3 og 4.
 Stk. 3. Regler, der er udstedt i medfør af den i stk. 2 nævnte  

 bestemmelse, forbliver i kraft, indtil de ophæves eller afløses af regler  

 udstedt i medfør af denne lov.
 § 32. Ministeren for fødevarer, landbrug og fiskeri fastsætter med  

 henblik på den planperiode, som en virksomhed for første gang er registreret  

 i, regler om beregning af den andel af det totale indhold af kvælstof i  

 husdyrgødning og anden organisk gødning tilført i den forudgående  

 planperiode, der skal fradrages virksomhedens samlede kvote for kvælstof, jf.  

 § 7, om beregning af virksomhedens primolager af kvælstof i husdyrgødning,  

 jf. § 11, om opgørelse af virksomhedens primolager af kvælstof i  

 handelsgødning, jf. § 14, samt om bestemmelse af forfrugt, jf. § 6.
 Stk. 2. Ministeren fastsætter overgangsregler for virksomheder,  

 der har forlænget planperiode 1997/98 i henhold til § 5 i bekendtgørelse nr.  

 624 af 15. juli 1997 om jordbrugets anvendelse af gødning.
 § 33. Loven gælder ikke for Færøerne og Grønland.
Bilag 1 Momspligtige virksomheder omfattet af loven Alle dyrkede afgrøder med vækst om efteråret, der anvendes som  

 mellemafgrøder, og som nedvisnes eller nedpløjes.
Etableringen af  

 efterafgrøder skal ske efter normale driftsmæssige principper, således at  

 efterafgrøden kan udvikle sig bedst muligt.
Normale driftsmæssige principper  

 indbefatter bl.a. et kvælstofbehov på 0 kg N/ha.
Andre afgrøder Afgrøder, der kan sidestilles med de ovenfor anførte.
Udtagne arealer Arealer, der er udtaget af driften, og som giver ret til støtte efter Det  

 Europæiske Fællesskabs rådsforordning 1765/92 om indførelse af en  

 støtteordning for producenter af visse markafgrøder, kan medregnes som grønne  

 marker.
Nedpløjning Arealer udlagt med græsmarksefterafgrøder, frøafgrøder og efterafgrøder  

 kan ikke medregnes, hvis de nedpløjes før den 20. oktober.
Oprindeligt fremsat forslag Kapitel 1 Lovens formål, anvendelsesområde m.v.
 § 1. Loven har til formål at regulere jordbrugets anvendelse af  

 gødning og fastsætte krav om etablering af plantedække med henblik på at  

 begrænse udvaskningen af kvælstof.
 § 2. Ministeren for fødevarer, landbrug og fiskeri opretter et  

 register over virksomheder, der anvender gødning efter denne lov.
Stk. 2. Den, der driver momspligtig virksomhed med planteavl,  

 husdyravl, skovbrug eller kombinationer heraf, jf. lovens bilag 1, og har en  

 årlig omsætning, der overstiger 20.000 kr., skal anmelde sin virksomhed til  

 registrering i det i stk. 1 nævnte register, hvis 1) virksomhedens samlede husdyrbesætning overstiger 10 dyreenheder, 2) husdyrtætheden overstiger 1,0 dyreenhed pr. ha, eller 3) virksomheden modtager mere end 25 tons husdyrgødning eller anden  

 organisk gødning i planperioden.
Stk. 3. Den, der driver flere momspligtige virksomheder med  

 planteavl, husdyravl, skovbrug eller kombinationer heraf, jf. lovens bilag 1,  

 skal anmelde sin virksomhed til registrering i det i stk. 1 nævnte register,  

 hvis det for alle virksomhederne under et gælder, at den årlige omsætning  

 overstiger 20.000 kr., og 1) virksomhedernes samlede husdyrbesætning overstiger 10 dyreenheder, 2) husdyrtætheden overstiger 1,0 dyreenhed pr. ha, eller 3) virksomhedernes samlet modtager mere end 25 tons husdyrgødning eller  

 anden organisk gødning i planperioden.
 Stk. 4. Hvis virksomhederne, jf. stk. 3, er selvstændigt  

 registrerede efter momsloven, kan virksomhederne dog registreres hver for  

 sig.
 Stk. 5. Andre, der driver momspligtig virksomhed med planteavl,  

 husdyravl, skovbrug eller kombinationer heraf, jf. lovens bilag 1, kan  

 anmelde sin virksomhed til registrering i det i stk. 1 nævnte register, hvis  

 den årlige omsætning overstiger 20.000 kr.
 Stk. 6. Til de registrerede virksomheder udstedes et bevis for  

 registreringen.
Stk. 7. Anmeldelse til registrering skal ske inden en dato fastsat  

 af ministeren.
Hvis virksomheden senere bliver registreringspligtig, skal  

 anmeldelse til registrering dog ske senest 21 dage efter, at  

 registreringspligten indtræder.
Stk. 8. Når virksomheden ikke længere har pligt til at være  

 registreret, jf. stk. 2 og 3, eller den registrerede ikke længere ønsker sin  

 virksomhed registreret, jf. stk. 5, kan den registrerede anmode om, at  

 virksomheden afmeldes fra registeret med virkning fra førstkommende 1.  

 august.
Ved overdragelse eller ophør af virksomhed skal den registrerede  

 inden 21 dage foretage afmeldelse fra registeret.
Ministeren kan afmelde en  

 virksomhed fra registeret fra førstkommende 1. august, hvis virksomhedens  

 omsætning falder til under 20.000 kr. årligt.
 Stk. 9. Ministeren kan fastsætte nærmere regler om registerets  

 opbygning, ajourføring, om anmeldelse til registrering og krav om  

 dokumentation for, at betingelserne for optagelse i registeret er opfyldt,  

 samt fastsætte regler for, hvilke oplysninger en anmeldelse til registrering  

 skal indeholde.
 Stk. 10. Ministeren fastsætter nærmere regler om, hvordan en  

 dyreenhed skal opgøres.
§ 3. Lovens bestemmelser om plantedække, jf. kapitel 3, omfatter  

 momspligtige virksomheder med en årlig omsætning på over 20.000 kr., som  

 driver virksomhed med planteavl eller husdyravl eller kombinationer heraf,  

 jf. lovens bilag 1, og som har et samlet areal på 10 ha eller derover.
Ved  

 opgørelse af arealet medregnes forpagtede og lejede arealer.
§ 4. Ved planperioden forstås perioden fra den 1. august til den  

 31. juli.
Afmeldes en virksomhed af det i § 2, stk. 1, nævnte register efter  

 § 2, stk. 8, 2. pkt., løber planperioden dog kun til dato for afmeldelsens  

 modtagelse.
Kapitel 2 Gødskning § 5. I planperioden må registreringspligtige eller registrerede  

 virksomheders forbrug af kvælstof til gødningsformål, jf. §§ 10-14, ikke  

 overstige virksomhedens kvote for kvælstof, jf. §§ 6-9.
§ 6. For planperioden skal virksomhedens samlede kvote for  

 kvælstof beregnes som summen af kvoterne for de enkelte marker i  

 virksomheden.
For hver enkelt mark beregnes kvoten på grundlag af markens  

 størrelse, afgrøde, forfrugten og afgrødens kvælstofnorm i det pågældende  

 klimaområde og jordbonitet.
 Stk. 2. Virksomhedens samlede kvote for kvælstof skal korrigeres  

 efter kvælstofprognosen for planperioden.
 Stk. 3. Ministeren for fødevarer, landbrug og fiskeri fastsætter  

 kvælstofnormer for afgrøderne ved standardudbytte for klimaområder,  

 jordboniteter og særlige vandingsbehov, planperiodens kvælstofprognose og  

 regler om, hvorledes markens størrelse og afgrøde fastsættes.
 Stk. 4. For virksomheder, der driver gartneri, planteskoler,  

 dyrkning af frugt og bær eller skovbrug, kan ministeren fastsætte afgrødernes  

 kvælstofnormer, samt regler om beregning af virksomhedens samlede kvote for  

 kvælstof.
 § 7. Virksomhedens samlede kvote for kvælstof skal efter regler  

 fastsat af ministeren for fødevarer, landbrug og fiskeri fradrages en andel  

 af den totale mængde af kvælstof i husdyrgødning og anden organisk gødning  

 end husdyrgødning, der er brugt i den foregående planperiode, jf. §§ 11-14.
 § 8. Virksomhedens samlede kvote for kvælstof kan korrigeres, hvis  

 det forventede udbytte for en afgrøde afviger fra afgrødens fastsatte  

 standardudbytte, jf. § 6, stk. 3. Korrektion for højere forventet udbytte kan  

 alene ske, hvis der foreligger dokumentation for, at der i tidligere  

 planperioder er høstet højere udbytter end standardudbyttet for den  

 pågældende afgrøde.
 Stk. 2. Ministeren for fødevarer, landbrug og fiskeri kan  

 fastsætte regler om dokumentationen af højere forventede udbytter.
§ 9. Ministeren for fødevarer, landbrug og fiskeri kan fastsætte  

 regler om, at virksomhedens kvælstofkvote for en mark efter ansøgning kan  

 forhøjes, hvis der på grund af ekstreme vejrligstilfælde bortfyger eller  

 udvaskes kvælstof.
Ministeren kan herunder fastsætte regler om ansøgningens  

 udformning og indhold.
 § 10. For planperioden skal virksomhedens samlede forbrug af  

 kvælstof beregnes som summen af forbruget af kvælstof i husdyrgødning, jf. §§  

 11-12, anden organisk gødning end husdyrgødning, jf. § 13, og handelsgødning,  

 jf. § 14.
 § 11. Den totale mængde af kvælstof i husdyrgødning beregnes som  

 virksomhedens produktion af kvælstof i husdyrgødning, tillagt planperiodens  

 primo og fratrukket planperiodens ultimo lager af kvælstof i husdyrgødning  

 samt tillagt modtaget og fratrukket afsat kvælstof i husdyrgødning inden for  

 planperioden, jf. stk. 4.
 Stk. 2 . Virksomhedens produktion af kvælstof i husdyrgødning  

 beregnes på grundlag af normer for det totale indhold af kvælstof i  

 husdyrgødning, virksomhedens gennemsnitsbesætning og staldsystemer.  

 Produktionen af kvælstof i husdyrgødning kan korrigeres for afvigelser i  

 ydelses- og produktionsniveau, samt fodermængde og -sammensætning på grundlag  

 af korrektionsfaktorer, jf. stk. 5, hvis afvigelserne kan dokumenteres ved  

 driftbilag.
Stk. 3. Virksomhedens primolager af kvælstof i husdyrgødning  

 fastsættes som den forudgående planperiodes ultimolager.
Virksomhedens  

 ultimolager af kvælstof i husdyrgødning fastsættes af virksomheden efter  

 regler fastsat i medfør af stk. 5.
 Stk. 4. Virksomheden kan alene fratrække kvælstof i husdyrgødning,  

 jf. stk. 1, hvis husdyrgødningen er afsat til en registreret virksomhed, jf.  

 § 2, eller til biogas- og fællesanlæg.
 Stk. 5. Ministeren for fødevarer, landbrug og fiskeri fastsætter  

 nærmere regler om opgørelse af virksomhedens besætning, normer for det totale  

 indhold af kvælstof i husdyrgødning, korrektion af normer på grund af  

 afvigelser i ydelses- og produktionsniveau, indhold og udformningen af  

 aftaler m.v. om overførsel af husdyrgødning, samt fastsættelse af  

 virksomhedens ultimolager af kvælstof i husdyrgødning.
 Stk. 6. Indholdet af kvælstof i afgasset biomasse, hvori indgår  

 anden organisk gødning end husdyrgødning, beregnes efter regler fastsat af  

 ministeren.
 § 12. Ministeren for fødevarer, landbrug og fiskeri fastsætter de  

 andele af den totale mængde af kvælstof i husdyrgødning, som skal anvendes  

 ved beregning af forbruget af kvælstof i husdyrgødning.
Stk. 2. Ved blandinger af husdyrgødning og anden organisk gødning  

 end husdyrgødning herunder afgasset biomasse, fastsættes den andel, der skal  

 anvendes ved beregning af forbruget af kvælstof, som gennemsnittet af de  

 fastsatte andele for de enkelte gødningstyper vægtet i forhold til den totale  

 mængde kvælstof i gødningstyperne.
For afgasset biomasse kan andelen dog  

 fastsættes som andelen for svinegylle.
 § 13. Den totale mængde af kvælstof i anden organisk gødning end  

 husdyrgødning, beregnes som leverandørens angivelse af den totale mængde af  

 kvælstof i den gødning, der er leveret til virksomheden i planperioden.
Stk. 2. Ministeren for fødevarer, landbrug og fiskeri fastsætter  

 regler for bestemmelse af kvælstofindholdet i anden organisk gødning end  

 husdyrgødning.
Ministeren fastsætter endvidere de andele, som skal anvendes  

 ved beregningen af forbruget af kvælstof i anden organisk gødning end  

 husdyrgødning.
 § 14. Virksomhedens forbrug af kvælstof i handelgødning beregnes  

 som leverandørens angivelse af den totale mængde af kvælstof i den  

 handelsgødning, der er leveret til virksomheden i planperioden tillagt  

 planperiodens primolager og fratrukket planperiodens ultimolager af kvælstof  

 i handelsgødning.
Stk. 2. Virksomhedens primolager af kvælstof i handelsgødning  

 fastsættes som den forudgående planperiodes ultimolager.
Virksomhedens  

 ultimolager af kvælstof i handelsgødning fastsættes af virksomheden efter  

 regler fastsat af ministeren for fødevarer, landbrug og fiskeri.
§ 15. Hvis den registrerede før udløb af den ordinære planperiode  

 ophører med at eje eller have brugsret til et areal, hvortil der er en  

 kvælstofkvote, jf. § 6, skal den registrerede virksomheds kvælstofforbrug på  

 arealet beregnes, jf. §§ 10-14, på arealet for den forløbne del af  

 planperioden.
Den, der overtager arealet eller brugsretten hertil, skal,  

 såfremt denne virksomhed er registreret efter § 2, have skriftlig oplysning  

 om forbruget og kvoten.
Forbruget og kvoten for den samlede planperiode  

 henregnes herefter til den virksomhed, der har overtaget arealet eller  

 brugsretten hertil, jf. dog stk. 2-4.
 Stk. 2. Hvis skriftlig oplysning, som nævnt i stk. 1, 2. pkt.,  

 ikke gives, henregnes kvælstofforbruget til den, der har overdraget arealet  

 eller brugsretten hertil.
 Stk. 3. Hvis et areal eller brugsretten hertil overdrages før  

 udløbet af den ordinære planperiode, og kvælstofforbruget på arealet for den  

 forløbne del af planperioden overstiger kvoten for det pågældende areal for  

 hele planperioden, henregnes den del af kvælstofforbruget, der overstiger  

 kvoten, til den, som har overdraget arealet eller brugsretten hertil,  

 medmindre den, der overtager arealet eller brugsretten hertil, erklærer, at  

 kvælstofforbruget kan henregnes til denne.
Stk. 4. Hvis den virksomhed, der overtager arealet eller  

 brugsretten hertil før udløb af den ordinære planperiode, ikke er registreret  

 eller er registreringspligtig efter § 2, henregnes forbruget for den forløbne  

 del af planperioden til den, som har overdraget arealet eller brugsretten  

 hertil.
Kvoten for den samlede planperiode henregnes til den virksomhed, der  

 har overdraget arealet eller brugsretten hertil.
 § 16. Hvis den registrerede virksomhed før udløb af den ordinære  

 planperiode overdrager oplagret husdyrgødning eller anden organisk gødning,  

 skal virksomheden opgøre en ultimobeholdning på overdragelsestidspunktet, jf.  

 § 11, stk. 3. Oplysninger om ultimobeholdning gives skriftligt til den, der  

 overtager den oplagrede husdyrgødning eller anden organisk gødning.  

 Ultimobeholdningen henregnes til denne, jf. dog stk. 2-3.
 Stk. 2. Hvis den virksomhed, der overtager ultimobeholdningen,  

 ikke har fået skriftlig oplysning om ultimobeholdningen, fastsættes  

 ultimolageret, for den virksomhed, der overdrager ultimobeholdningen, til 0.
 Stk. 3. På grundlag af ultimobeholdningen, jf. stk. 1-3, opgøres  

 kvælstofforbruget for planperioden for den virksomhed, der overdrager den  

 oplagrede husdyrgødning eller anden organisk gødning, for den forløbne del af  

 planperioden indtil overdragelsestidspunktet.
 § 17. Ministeren for fødevarer, landbrug og fiskeri kan fastsætte  

 nærmere regler om den form de i §§ 15-16 nævnte oplysninger skal have, om  

 oplysningernes opdeling i forskellige gødningstyper, marker m.v., samt om  

 hvordan oplysningerne skal kunne dokumenteres og kontrolleres.
Kapitel 3 Plantedække § 18. På 65 procent af virksomhedens dyrkede eller udtagne  

 arealer, dog ikke arealer, der anvendes til gartneri, herunder  

 væksthusgartneri, skovbrug, frugtplantage eller planteskole, skal der  

 etableres et plantedække med en eller flere af de afgrøder, der er nævnt i  

 lovens bilag 2.
Stk. 2. For hver virksomhed skal der, ud over det i stk. 1 nævnte  

 areal med plantedække, i et areal svarende til mindst 6 procent af det areal,  

 som er udtaget eller dyrkes med 1-årige afgrøder, som ikke har  

 kvælstofoptagelse om efteråret i høståret, udlægges en efterafgrøde efter  

 normale driftsmæssige principper.
Dette krav er opfyldt, hvis arealet med  

 efterafgrøder som gennemsnit over indeværende planperiode og op til de fire  

 forudgående planperioder udgør 6 procent eller mere af det areal, som er  

 udtaget eller dyrkes med 1-årige afgrøder, som ikke har kvælstofoptagelse om  

 efteråret i høståret.
Arealer, som udlægges med efterafgrøder, jf. pkt. 1,  

 skal anvendes til en forårssået afgrøde det efterfølgende forår.
 Stk. 3. Ministeren for fødevarer, landbrug og fiskeri kan  

 fastsætte regler om, hvilke afgrøder der skal medtages ved beregningen af det  

 i stk. 2 nævnte krav, hvilke afgrøder der kan anvendes som eftergrøder og  

 regler for dyrkning af disse afgrøder.
 Stk. 4. Ministeren kan, for de virksomheder, som alene skal  

 opfylde lovens krav om plantedække, jf. § 3, fastsætte regler om kontrol samt  

 om hvilke optegnelser virksomheden skal føre.
§ 19. Til opfyldelse af kravet i § 18, stk. 1, kan en virksomhed  

 efter aftale med andre virksomheder, der er omfattet af § 3, medregne arealer  

 under disse, hvis 1) arealerne er udlagt med afgrøder nævnt i lovens bilag 2, 2) afstanden fra driftslederens bolig til arealerne ad den benyttede vej  

 ikke overstiger 5 km, og 3) aftalen er indgået skriftligt før 1. september i det år, hvor  

 plantedækket skal være etableret.
Stk. 2. Kravet i § 18, stk.1, kan, for så vidt angår indtil 20  

 procent af virksomhedens dyrkede eller udtagne arealer, opfyldes ved  

 nedmuldning af halm fra korn- og rapsafgrøder.
Til erstatning af 1 ha udlagt  

 med afgrøder nævnt i lovens bilag 2 skal der nedmuldes halm på mindst 1,6 ha.  

 Stk. 1 finder tilsvarende anvendelse.
Et areal, hvorpå der både er nedmuldet  

 halm og etableret plantedække med afgrøder i overensstemmelse med lovens  

 bilag 2, kan kun medregnes en gang med henblik på opfyldelse af kravet i §  

 18, stk. 1.
 § 20 . Ministeren for fødevarer, landbrug og fiskeri kan i  

 særlige tilfælde og efter skriftlig ansøgning tillade, at en virksomhed  

 fraviger bestemmelsen i § 18.
Kapitel 4 Planlægnings- og regnskabskrav § 21. Virksomheder, der er omfattet af § 2, skal for hver  

 planperiode udarbejde en markplan og en gødningsplan for dyrkede og udtagne  

 arealer.
 Stk. 2. Markplanen skal for hver mark angive den planlagte  

 dyrkningsmæssige anvendelse, jf. kapitel 2, og etablering af plantedække, jf.  

 kapitel 3.
Stk. 3. Den del af markplanen, der omfatter marker, hvor der er  

 etableret et plantedække, jf. kapitel 3, eller som er udtaget af driften samt  

 det samlede areal, der planlægges udtaget eller dyrket, skal udarbejdes  

 senest den 1. september i den pågældende planperiode.
Den resterende del af  

 markplanen skal foreligge senest den følgende 31. marts.
 Stk. 4. Gødningsplanen skal foreligge senest den 31. marts i den  

 pågældende planperiode og angive:
1) virksomhedens planlagte, samlede kvote for kvælstof, herunder de  

 enkelte markers kvote for kvælstof, jf. §§ 6-9, samt de enkelte markers behov  

 for fosfor, og 2) virksomhedens planlagte forbrug af kvælstof i husdyrgødning og anden  

 organisk gødning end husdyrgødning, jf. §§ 10-13, 3) virksomhedens planlagte forbrug af kvælstof i handelsgødning, jf. § 14.
Stk. 5. Ændringer i planerne, jf. stk. 1-4, som følge af ændret  

 valg af afgrøder, kvælstofprognosen, jf. § 6 eller forhold, der er omfattet  

 af § 9, skal registreres i planerne, inden der disponeres efter disse.
Andre  

 ændringer skal registreres senest 7 dage efter, at de er gennemført.
Dato for  

 udarbejdelse af planen samt ændringer i denne skal fremgå af planen.
 Stk. 6. Ministeren for fødevarer, landbrug og fiskeri fastsætter  

 nærmere regler om mark- og gødningsplanens udformning og indhold.
 § 22. Virksomheden skal hvert år udarbejde gødningsregnskab for  

 den afsluttede planperiode og indsende en underskrevet kopi heraf til  

 ministeren for fødevarer, landbrug og fiskeri senest den følgende 31. marts.  

 Ved afmeldelse fra det i § 2, stk. 1, nævnte register, jf. § 2, stk. 8, skal  

 virksomheden senest ved udgangen af den 6. måned efter afmeldelsen udarbejde  

 gødningsregnskab for den forløbne del af planperioden og inden samme dato  

 insende en underskrevet kopi heraf til ministeren.
Stk. 2. Gødningsregnskabet skal opgøres på grundlag af  

 virksomhedens mark- og gødningsplan, jf. § 21 og angive 1) virksomhedens samlede kvote for kvælstof, jf. §§ 6-9, og virksomhedens  

 samlede forbrug af kvælstof, jf. §§ 10-14, 2) besætningsstørrelse opgjort i antal dyreenheder og det samlede areal  

 med et gødningsbehov, og 3) virksomhedens samlede areal, hvorpå der er etableret et plantedække og  

 det samlede areal hvorpå der er etableret efterafgrøder, jf. kapitel 3.
 Stk. 3. Ministeren fastsætter regler om gødningsregnskabers  

 udformning og indhold, opbevaring af bilag m.v., samt regler om opgørelsen af  

 arealer med gødningsbehov.
 § 23. Mark- og gødningsplanen samt gødningsregnskabet skal  

 udarbejdes på et skema, der er udarbejdet af ministeren for fødevarer,  

 landbrug og fiskeri.
 Stk. 2. Ministeren kan godkende andre skemaer, herunder skemaer,  

 der er baseret på edb-programmer.
 Stk. 3. Mark- og gødningsplanerne samt gødningsregnskabet skal  

 opbevares i mindst 5 år.
Kapitel 5 Gødningsleverandører § 24. Ministeren for fødevarer, landbrug og fiskeri fastsætter  

 regler om, at virksomheder, som sælger eller afgiver kvælstofholdig gødning,  

 skal indberette hvilke virksomheder, der er afsat gødning til, herunder den  

 afsatte gødningstype og -mængde, samt kvælstofindholdet i den afsatte mængde.  

 Ministeren kan endvidere fastsætte regler om, at biogas- og fællesanlæg skal  

 indberette, hvilke virksomheder, de modtager gødning fra, herunder  

 gødningstypen og -mængden, samt kvælstofindholdet i den modtagne gødning.
Kapitel 6 Administration af loven § 25. Afgørelser efter loven træffes af ministeren for fødevarer,  

 landbrug og fiskeri.
 Stk. 2. Ministeren fører tilsyn med, at der ikke sker overtrædelse  

 af loven eller regler fastsat i medfør heraf.
 § 26. Henlægger ministeren for fødevarer, landbrug og fiskeri sine  

 beføjelser til at træffe afgørelser efter loven til en institution under  

 ministeriet, kan ministeren fastsætte regler om adgang til at klage over  

 afgørelserne, herunder om, at afgørelserne ikke kan indbringes for anden  

 administrativ myndighed.
 § 27. Virksomheder, der er omfattet af loven, skal efter anmodning  

 fra ministeren for fødevarer, landbrug og fiskeri eller den, ministeren  

 bemyndiger hertil, give alle oplysninger, herunder om økonomiske og  

 regnskabsmæssige forhold, som har betydning for kontrollen, herunder til  

 afgørelse af om et forhold falder ind under lovens regler.
§ 28. Ministeren for fødevarer, landbrug og fiskeri eller den,  

 ministeren bemyndiger hertil, har, hvis det skønnes nødvendigt, til enhver  

 tid mod behørig legitimation uden retskendelse adgang til virksomheder, der  

 er omfattet af loven, for at udøve de beføjelser, loven eller regler fastsat  

 i medfør heraf tillægger ministeren.
Efter samme regler har ministeren eller  

 den, ministeren bemyndiger hertil, adgang til hos virksomhederne på stedet at  

 gennemgå deres regnskaber og forretningsbøger m.v.
I det omfang de nævnte  

 oplysninger er registreret elektronisk omfatter adgangen til dem også  

 elektronisk adgang hertil.
Ministeren eller den, ministeren bemyndiger  

 hertil, kan udtage prøver til undersøgelser uden at skulle betale herfor.  

 Virksomhedens ejer og de hos denne ansatte skal yde ministeren eller den,  

 ministeren bemyndiger hertil fornøden vejledning og hjælp ved kontrollen.
Kapitel 7 Strafbestemmelser § 29. Med bøde straffes den, der overtræder § 2, stk. 2-3, § 5, §  

 18, stk. 1-2, § 21, stk. 1-5, § 22, stk. 1-2, § 23, stk. 1 og 3, § 24 og §  

 27, medmindre højere straf er forskyldt efter den øvrige lovgivning.
 Stk. 2. Ved fastsættelsen af bøder for overtrædelse af § 5 udmåles  

 en skærpet bøde med udgangspunkt i overtrædelsens omfang målt i kg kvælstof  

 og i kg kvælstof pr. ha.
 Stk. 3. I regler, der fastsættes i medfør af loven, kan der  

 fastsættes straf af bøde for overtrædelse af bestemmelser i reglerne.
 Stk. 4. Forældelsesfristen for overtrædelse af lovens bestemmelser  

 eller regler udfærdiget i medfør af loven er 4 år.
 Stk. 5. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 30. Skønnes en overtrædelse ikke at ville medføre højere straf  

 end bøde, kan ministeren for fødevarer, landbrug og fiskeri eller den,  

 ministeren bemyndiger dertil, tilkendegive den pågældende, at sagen kan  

 afgøres uden retslig forfølgning, hvis den pågældende erklærer sig skyldig i  

 overtrædelsen og erklærer sig rede til inden for en nærmere angivet frist,  

 der efter begæring kan forlænges, at betale en i tilkendegivelsen angivet  

 bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejelovens § 831, stk. 1, nr. 2 og 3, om indholdet af et  

 anklageskrift tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
Kapitel 8 Overgangs- og ikrafttrædelsesbestemmelser § 31. Loven træder i kraft den 1. august 1998.
Stk. 2. § 7, stk. 5, nr. 3, i lov om landbrugsejendomme, jf.  

 lovbekendtgørelse nr. 769 af 24. august 1994, ophæves.
Nr. 4 og 5 bliver  

 herefter nr. 3 og 4.
 Stk. 3. Regler, der er udstedt i medfør af den i stk. 2 nævnte  

 bestemmelse, forbliver i kraft, indtil de ophæves eller afløses af regler  

 udstedt i medfør af denne lov.
 § 32. Ministeren for fødevarer, landbrug og fiskeri fastsætter med  

 henblik på den planperiode, som en virksomhed for første gang er registreret  

 i, regler om beregning af den andel af det totale indhold af kvælstof i  

 husdyrgødning og anden organisk gødning tilført i den forudgående  

 planperiode, der skal fradrages virksomhedens samlede kvote for kvælstof, jf.  

 § 7, om beregning af virksomhedens primolager af kvælstof i husdyrgødning,  

 jf. § 11, samt om bestemmelse af forfrugt, jf. § 6.
 Stk. 2. Ministeren fastsætter overgangsregler for virksomheder,  

 der har forlænget planperiode 1997/98 i henhold til § 5 i bekendtgørelse nr.  

 624 af 15. juli 1997 om jordbrugets anvendelse af gødning.
 § 33. Loven gælder ikke for Færøerne og Grønland.
Skriftlig fremsættelse (16. april 1998) Fødevareministeren (Henrik Dam Kristensen):
 Jeg skal herved for det høje Ting fremsætte:
 Forslag til lov om jordbrugets anvendelse af gødning og om  

 plantedække.
(Lovforslag nr.
L 58).
Lovforslaget er en opfølgning på regeringens aftale med SF, V, K og CD om  

 Vandmiljøplan II.
Lovforslaget skal ses i sammenhæng med forslag til lov om  

 ændring af lov om miljøbeskyttelse, lov om naturbeskyttelse, lov om vandløb  

 og lov om planlægning og forslag til lov om ændring af lov om vandforsyning  

 m.v., lov om miljøbeskyttelse og lov om planlægning, som begge fremsættes af  

 miljø- og energiministeren, og forslag til lov om afgift af kvælstof indholdt  

 i gødninger m.m., som fremsættes af skatteministeren, som alle er et led i  

 opfølgningen på opfyldelse af aftalen om Vandmiljøplan II.
Aftalen om Vandmiljøplan II indeholder en række forskellige initiativer,  

 bl.a. øgede bevillinger til genopretning af vådområder, skovrejsning,  

 økologisk landbrug og til anden miljøvenlig landbrugsdrift.
Derudover  

 omfatter planen en generel reduktion af gødningstilførslen, bedre udnyttelse  

 af næringsstofressourcerne i form af krav om bedre udnyttelse af kvælstof i  

 husdyrgødningen, skærpede harmonikrav og indførelse af et krav om 6%  

 græsefterafgrøder.
Formålet med nærværende lovforslag er en gennemførelse af ovenstående  

 aftale.
Der etableres en sammenhæng imellem afgiftssystemet og  

 gødningsplanreguleringen, hvorefter alene virksomheder, der er registreret i  

 gødningsplansystemet, kan erhverve afgiftsfri gødning.
Lovforslaget skaber  

 således grundlag for en tilpasning af de hidtidige regler om jordbrugets  

 anvendelse af gødning, som blev gennemført som et resultat af Handlingsplanen  

 for en bæredygtig udvikling i landbruget.
Forslaget til lov om jordbrugets anvendelse af gødning og om plantedække  

 lovfæster gødningsregnsskabsreguleringen og danner grundlag for en sænkning  

 af kvælstofnormen.
Der foreslås en skærpet sanktionspraksis i form af faste  

 bødestørrelser ved overgødskning samt et øget bødeniveau.
Der foreslås  

 endvidere fastsat krav til udnyttelse af kvælstof i husdyrgødning og krav om  

 efterafgrøder.
 I den udstrækning en opstramning af harmonikravene for svinesektoren  

 medfører øget arealkrav vil Fødevareministeren vurdere konsekvenserne heraf.
 Idet der i øvrigt henvises til lovforslaget med bemærkninger, anbefales  

 det til Folketingets velvillige behandling.
Bilag 1 Momspligtige virksomheder omfattet af loven Alle dyrkede afgrøder med vækst om efteråret, der anvendes som  

 mellemafgrøder, og som nedvisnes eller nedpløjes.
Etableringen af  

 efterafgrøder skal ske efter normale driftsmæssige principper, således at  

 efterafgrøden kan udvikle sig bedst muligt.
Normale driftsmæssige principper  

 indbefatter bl.a. et kvælstofbehov på 0 kg N/ha.
Andre afgrøder Afgrøder, der kan sidestilles med de ovenfor anførte.
Udtagne arealer Arealer, der er udtaget af driften, og som giver ret til støtte efter Det  

 Europæiske Fællesskabs rådsforordning 1765/92 om indførelse af en  

 støtteordning for producenter af visse markafgrøder, kan medregnes som grønne  

 marker.
Nedpløjning Arealer udlagt med græsmarksefterafgrøder, frøafgrøder og efterafgrøder  

 kan ikke medregnes, hvis de nedpløjes før den 20. oktober.
Bemærkninger til lovforslaget Almindelige bemærkninger I.
Lovforslagets indhold Formålet med lovforslaget er at begrænse udvaskningen af kvælstof fra  

 jordbrugsarealer.
Med Vandmiljøplanen fra 1987 blev det besluttet, at udvaskningen af  

 kvælstof fra jordbrugsarealer skulle reduceres med 100.000 tons.
De  

 væsentligste foranstaltninger, som blev iværksat med henblik på at nå dette  

 mål, var krav om opbevaringskapacitet og udbringningstider for husdyrgødning,  

 krav om udarbejdelse af sædskifte- og gødningsplaner, samt krav om 65 pct.  

 grønne marker.
Reguleringen af sædskifte- og gødningsplanlægningen blev strammet  

 væsentlig som led i en handlingsplan fra 1991 om en bæredygtig udvikling i  

 landbruget.
Det blev besluttet, at afgrøder ikke måtte tildeles kvælstof ud  

 over de økonomisk optimale normer, og at kvælstof i husdyrgødning som minimum  

 skulle udnyttes med en vis procentdel.
Samtidig pålagdes jordbrugere at  

 udarbejde et gødningsregnskab.
 Imidlertid har man konstateret, at de gennemførte foranstaltninger er  

 utilstrækkelige til at nå reduktionsmålsætningen for udvaskning af kvælstof.
I forbindelse med forhandlingerne om finansloven for 1998 indgik  

 regeringen og en række partier i Folketinget en aftale om yderligere  

 reduktion af landbrugets udledning af kvælstof.
Målet med aftalen var  

 introduktion af nye foranstaltninger, som kunne sikre en samlet reduktion af  

 markbidraget med 100.000 tons kvælstof.
Heraf skønnedes godt 60.000 tons  

 allerede at kunne opnås på grundlag af besluttede tiltag.
For at opfylde  

 målsætningen om en yderligere reduktion på 35.000 - 40.000 tons fastsattes en  

 bred vifte af virkemidler, heriblandt våde enge, SFL-områder (særligt  

 følsomme landbrugsområder), skovrejsning, bedre foderudnyttelse, skærpede  

 harmonikrav og skærpelse af kravet til udnyttelse af kvælstof i  

 husdyrgødning.
I det omfang disse midler beregningsmæssigt måtte vise sig  

 utilstrækkelige til at nå de angivne reduktionsmål, ville man anvende en  

 miljømæssig begrundet sænkning af gødningsnormer kombineret med en  

 overforbrugsafgift på forbruget ud over normerne.
 Beregninger fra Danmarks Miljøundersøgelser (DMU) og Danmarks  

 JordbrugsForskning (DJF) har vist, at det for at nå de angivne reduktionsmål  

 er nødvendigt at sænke afgrødernes kvælstofnormer.
Aftalen blev gennem politiske forhandlinger udviklet og præciseret, og  

 forhandlingerne resulterede den 17. februar 1998 i en endelig aftale  

 vedrørende Vandmiljøplan II.
Aftalen er medtaget som bilag til lovforslaget  

 og beskriver de tiltag, der er nødvendige for at nå den ønskede reduktion.
Parterne er blandt andet enige om - at der i Skatteministeriets regi indføres en generel afgift på  

 kvælstofgødning, således at kun virksomheder, der undergives  

 gødningsplanreguleringen, kan erhverve afgiftsfri gødning, - at der skal ske en nedsættelse af kvælstofnormerne med 10 pct., således  

 at der samlet er tale om et vægtet gennemsnit på 10 pct. for normen, - at der skal indføres en bøde med faste satser på forbrug af  

 kvælstofgødning udover de fastsatte sænkede gødningsnormer, idet  

 sanktionsniveauet generelt skærpes, - at der skal indføres et krav om 6 pct. efterafgrøder.
Der etableres således en sammenhæng imellem afgiftssystemet og  

 gødningsplanreguleringen, hvorefter alene virksomheder, der er registreret i  

 gødningsplansystemet kan erhverve afgiftsfri gødning.
Disse virksomheder er  

 underlagt krav om at skulle gødske efter de sænkede normer og skal hvert år  

 udfylde et gødningsregnskab.
Med henblik på kontrol vil salget af afgiftsfri  

 gødning blive indrapporteret til tilsynsmyndigheden (Plantedirektoratet) fra  

 gødningsforhandlerne.
 Gennemførelsen af en nedsættelse af kvælstofnormerne og skærpet  

 sanktionsniveau ved merforbrug af kvælstof samt af kravet om 6 pct.  

 efterafgrøder skal ske i Fødevareministeriets regi ved nærværende lovforslag,  

 mens indførelsen af en generel afgift skal ske i Skatteministeriets regi.
 Miljø- og energiministeren fremsætter samtidig med nærværende lovforslag  

 et lovforslag til opfølgning af Vandmiljøplan II-aftalen, hvori præciseres  

 det hjemmelsmæssige grundlag i miljøbeskyttelsesloven til regulering af  

 harmonikravene, som fastsættes i bekendtgørelse nr. 1159 af 19. december 1994  

 om erhvervsmæssigt dyrehold, husdyrgødning, ensilage m.v. med senere  

 ændringer.
Det er hensigten med lovforslaget at skabe grundlaget for en tilpasning af  

 de hidtidige regler om jordbrugets anvendelse af gødning, som blev gennemført  

 som et resultat af Handlingsplanen for en bæredygtig udvikling i landbruget.  

 Reglerne er nu indeholdt i bekendtgørelse nr. 624 af 15. juli 1997.  

 Tilpasningen omfatter de ovennævnte stramninger.
Endvidere tilvejebringes  

 grundlag for et forhøjet bødeniveau.
Endelig søges hjemmel til at afslutte  

 sager om overtrædelse af loven ved administrative bødeforelæg.
Det er hensigten, at jordbrugere også fremover skal gennemføre en mark- og  

 gødningsplanlægning forud for tilførsel af gødning.
Ved planperiodens  

 begyndelse skal der således udarbejdes en markplan, hvoraf det fremgår,  

 hvilke afgrøder virksomheden planlægger at dyrke i den pågældende  

 planperiode, herunder udlæg af efterafgrøder.
Endvidere skal der udarbejdes  

 en gødningsplan, hvori kvoten for kvælstof på virksomhedens arealer opgøres.  

 Virksomhedens samlede kvote for kvælstof fastlægger den maksimale mængde  

 kvælstof, der må tilføres på virksomhedens marker.
På grundlag af en ajourført mark- og gødningsplan skal virksomheder efter  

 afslutningen af planperioden udarbejde et gødningsregnskab, der viser  

 virksomhedens forbrug af kvælstof i forhold til virksomhedens samlede kvote  

 for kvælstof.
Gødningsregnskabet sammenholdt med virksomhedens mark- og  

 gødningsplan udgør grundlaget for tilsynsmyndighedens kontrol af, om reglerne  

 er overholdt.
 II. Økonomiske og administrative konsekvenser for stat og  

 kommuner.
 Lovforslaget forventes at medføre forøgede nettoudgifter for staten.
Lovforslaget skønnes at medføre merudgifter til administration og kontrol  

 af loven på 12,9 mill. kr. i 1998, 16,0 mill. kr. i 1999 og 21,9 mill. kr.  

 fra år 2000 og fremover.
Lovforslaget skønnes endvidere at medføre  

 merudgifter på 10,2 mill. kr. til etablering af en bygning i tilknytning til  

 de eksisterende bygninger ved Kirkegaardsmarken, Sorgenfri, som angivet  

 nedenfor:
 Lovforslaget skønnes ikke at få finansielle eller administrative  

 konsekvenser for amtskommuner og kommuner.
a.
Aktivitetsforudsætninger Administrationen og kontrollen af det foreslåede regelsæt vil blive  

 tilrettelagt med udgangspunkt i retningslinierne for administrationen og  

 kontrollen af de hidtidige regler om jordbrugets anvendelse af gødning,  

 grønne marker m.v.
Forud for hver planperiode udsendes en vejledning med skemaer til  

 jordbrugerne.
I vejledningen informeres om reglerne og om udfyldning af  

 skemaer.
Med henblik på kontrol af reglerne indsendes gødningsregnskaber efter  

 udløbet af planperioden.
Gødningsregnskaberne registreres edb-mæssigt.
Der  

 udføres en række edb-kontroller af de indsendte gødningsregnskaber.
Endvidere  

 udvælges et antal virksomheder til fysisk kontrol på virksomheden af de  

 selvangivne oplysninger, og der gennemføres administrativ kontrol af de  

 selvangivne oplysninger.
 Hvis det på baggrund af kontrollen må antages, at en virksomhed ikke har  

 overholdt reglerne, tages der i givet fald de fornødne skridt til at afslutte  

 sagen med bøde.
Som noget nyt skal der i medfør af den foreslåede ordning ske en  

 registrering i et særligt register af de virksomheder, der omfattes af  

 reglerne om anvendelse af gødning.
Registrerede virksomheder vil være  

 fritaget for gødningsafgift, jf. forslag til lov om afgift af  

 kvælstofindholdet i gødninger m.m.. Endvidere skal virksomheder, der sælger  

 eller afgiver kvælstofholdig gødning, f.eks. leverandører af handelsgødning  

 og kommuner, der leverer slam til jordbrugsformål, indberette oplysninger til  

 Plantedirektoratet om afsætning af gødning.
Oplysningerne vil indgå i en  

 krydskontrol af gødningsregnskaberne.
 Gødningsregnskabet vil endvidere blive udformet således, at oplysningerne  

 i dette kan danne grundlag for kontrol af harmonireglerne, hvor kontrollen  

 ved særskilt beslutning vil blive henlagt til Plantedirektoratet.
Det er hensigten, at samtlige ca. 65.000 gødningsregnskaber skal indsendes  

 til kontrol hvert år, hvor der hidtil er indkaldt ca. 30.000 regnskaber pr.  

 år.
Denne udvidelse af kontrolomfanget vil dog allerede træde i kraft med  

 virkning for gødningsregnskaberne for 1997/98, der indsendes i begyndelsen af  

 1999. Det øgede antal gødningsregnskaber og en øget kontrolintensitet samt  

 det forhold, at kriterierne for udvælgelse til kontrol skærpes i forbindelse  

 med behandlingen af gødningsregnskaber udarbejdet på grundlag af reglerne i  

 lovforslaget, vil udvide Plantedirektoratets arbejde med administration og  

 kontrol af regelsættet meget betydeligt.
Indsendelse af gødningsregnskaber  

 udarbejdet på grundlag af reglerne i lovforslaget sker første gang i  

 begyndelsen af år 2000.
 I medfør af lovforslaget skal der oprettes et register over de  

 virksomheder, der er omfattet af loven.
b.
Administration og kontrol af loven De samlede driftsudgifter af lovforslaget forventes i perioden 1998 til  

 2001 at blive følgende:
 Det bemærkes, at der i bevillingerne ovenfor i alle årene indgår en  

 bevilling på 1 mill. kr. til kontrol på pesticidområdet.
I 1998 forventes anvendt 2,1 mill. kr. til løn og 0,8 mill. kr. til øvrige  

 driftsudgifter til ansættelse af 4 AC-årsværk til forarbejde og  

 implementering af loven.
I 1999 forventes yderligere anvendt 2,2 mill. kr.  

 løn og 0,5 mill. kr. til øvrige driftsudgifter til nyansættelser til  

 behandling af samtlige gødningsregnskaber for gødningsåret 1997/98, der er  

 blevet indsendt i 1998. Samtidig forventes anvendt 3,6 mill. kr. til løn og  

 2,8 mill. kr. til øvrige driftsudgifter til en nødvendig opretholdelse af  

 administrationen og kontrol af de gældende regler.
I 2000 forventes  

 yderligere anvendt 7,8 mill. kr. til løn og 2,1 mill. kr. til øvrige  

 driftsudgifter til ansættelse af 21 årsværk.
Derudover skal kontrolomfanget i  

 Plantedirektoratets distrikter fordobles.
Fra 2001 og fremover forventes  

 personaleforbruget opretholdt uændret.
Det forventede merforbrug af årsværk  

 fremgår af følgende:
Der forventes i årene 1998 og 1999 anvendt ca. 14 mill. kr. til indkøb af  

 hardware og udvikling af software og kurser i forbindelse med implementering.  

 Der forventes, at blive behov for indkøb af 20 - 30 stationære PC'ere til  

 administrationen samt 20 - 30 bærbare PC'ere til brug for kontrollen i  

 marken.
Indkøbet forventes at beløbe sig til ca. 1 mill. kr.
 Med hensyn til udvikling af software ventes følgende opgaver i 1998:
Der bliver behov for at kunne registrere virksomheder, der er omfattet af  

 reglerne og som kan købe afgiftsfri gødning.
Denne registrering forventes at  

 ske som en videreudvikling af det eksisterende GLR-system, hvori er indeholdt  

 grunddata om samtlige landbrug i Danmark.
Grovvareselskaber forpligtes til at levere oplysninger om salg af  

 handelsgødning.
Oplysningerne skal krydses med oplysningerne i  

 gødningsregnskaberne.
Dette kræver videreudvikling af det eksisterende  

 GLR-system, og der skal udvikles software til at håndtere overførslen af data  

 fra grovvareselsskaberne til GLR-systemet.
Nøgletalssystemer skal tilrettes i overensstemmelse med de nye  

 bestemmelser.
Herudover skal systemet udvikles således, at det kan modtage og  

 behandle data fra det ændrede GLR-system.
 Med henblik på at forbedre sagsbehandlingen samt sagsstyringen skal  

 nøgletalssystemet udvikles til at kunne registrere og behandle oplysninger  

 fra kontrolrapporter.
 Nøgletalssystemet skal udvikles således, at Plantedirektoratet kan tilbyde  

 elektronisk indberetning, hvor jordbrugeren via Internettet kan indtaste  

 oplysningerne direkte i registeret.
 Systemet skal udbygges til at modtage de 35.000 ekstra skemaer, og der  

 skal gennemføres ændringer i udtrækningskriterierne i nøgletalssystemet.
Skønnet på 10 mill. kr. er det bedst mulige, der kan foretages på  

 nuværende tidspunkt uden at indhente tilbud.
Softwareudviklingen forventes at  

 skulle udbydes i licitation.
For at nå de ovenfor nævnte tidsfrister vil det  

 være nødvendigt meget hurtigt at indgå forpligtende aftaler.  

 Plantedirektoratet overvejer at inddrage konsulentbistand i forbindelse med  

 udformning af udbudsmateriale.
 Der forventes yderligere udviklingsopgaver på ca. 4 mill. kr. i 1999. Der  

 skal udvikles et system, der kan integrere nøgletalssystemets  

 kontroloplysninger med kontroloplysninger fra Plantedirektoratets øvrige  

 kontrolordninger, og der skal udvikles et system, der gør det muligt at  

 overføre kontroloplysninger elektronisk fra bærbare PCere til  

 Plantedirektoratets centrale system.
c.
Byggeri på Kirkegaardsmarken, Sorgenfri Det vil være nødvendigt at etablere en bygning i tilknytning til de  

 eksisterende bygninger ved Kirkegaardsmarken, Sorgenfri, idet  

 Plantedirektoratet ikke råder over kontorfaciliteter til det antal  

 medarbejdere, som loven skaber behov for.
Der forventes bygget ca. 700 kvm. kontorlokaler (11.000 kr. pr. kvm.) og  

 ca. 300 kvm. kælder (5.000 kr. pr. kvm.) til arkiv.
Anlægsudgiften skønnes at  

 udgøre 9,2 mill. kr. eksklusiv eventuel anlægsudgift.
De forventede udgifter  

 til inventar skønnes at udgøre 1 mill. kr.
Det samlede merudgiftsbehov  

 forventes at blive 10,2 mill. kr. som anført nedenfor:
III.
Erhvervsøkonomiske konsekvenser Lovforslagets økonomiske konsekvenser for erhvervet er beregnet af Statens  

 Jordbrugs- og Fiskeriøkonomiske Institut.
Den nedsatte kvælstofnorm skønnes  

 at medføre omkostninger for erhvervet på 112 mill.
Kr./år, hvortil kommer tab  

 som følge af, at afgrøderne vil have et mindre proteinindhold.
Endvidere vil  

 de skærpede krav til udnyttelse af kvælstof i husdyrgødning betyde  

 omkostninger på ca. 200 mill. kr/år for erhvervet, og kravet om etablering af  

 efterafgrøder vil indebære en omkostningsforøgelse på 150 mill. kr/år, i alt  

 ca. 462 mio. kr./år.
IV.
Administrative konsekvenser for erhvervet Lovforslaget omfatter som noget nyt virksomheder, der driver erhverv inden  

 for væksthusgartneri, skovbrug og frugtplantage.
Det skønnes endvidere, at  

 lovforslaget omfatter væsentlig flere mindre virksomheder end de gældende  

 regler om jordbrugets gødningsanvendelse.
For jordbrugserhvervet som helhed  

 medfører dette øgede administrative krav om udarbejdelse af mark- og  

 gødningsplaner samt gødningsregnskaber.
De administrative krav skærpes i  

 forbindelse med indgåelse af aftale om overførsel af husdyrgødning, idet den  

 afgivende virksomhed i forbindelse med udarbejdelse og indsendelse af  

 virksomhedens gødningsregnskab skal indhente den modtagende virksomheds  

 bekræftelse på den overførte husdyrgødning.
Endvidere vil kravet om mindst 6  

 pct. efterafgrøder medføre øgede administrative krav til opgørelse af  

 arealstørrelser og afgrødevalg.
Dette krav omfatter dog ikke momspligtige  

 virksomheder, der har et samlet areal på mindre end 10 ha og ikke arealer,  

 der anvendes til gartneri, planteskole, væksthusgartneri, skovbrug eller  

 frugtplantage.
Gødningsleverandører skal årligt indberette salget af  

 afgiftsfri gødning fordelt på de enkelte registrerede virksomheder til  

 Plantedirektoratet.
V.
Miljømæssige konsekvenser Stigende kvælstoftilførsel til afgrøderne medfører øget kvælstofudvaskning  

 fra jordbunden, hvilket skyldes, at planterne ikke er i stand til at opsamle  

 hele den tilførte kvælstofmængde.
Kvælstofudvaskningen er en eksponentiel  

 funktion af kvælstoftilførslen.
Således øges udvaskningen kun i begrænset  

 omfang ved stigende kvælstoftilførsel så længe planterne er i stand til at  

 øge plantevæksten og proteinproduktionen ved øget kvælstoftilførsel.
Der er  

 imidlertid en øvre grænse for planteproduktionens størrelse.
Ved tilførsel af  

 kvælstofmængder, der ligger ud over, hvad planterne kan optage, øges den  

 procentiske del af det mertilførte kvælstof, som udvaskes.
I henhold til DMU/DJF vil en nedsættelse af afgrødernes kvælstofnorm  

 medføre en reduktion i udvaskningen af kvælstof på 10.500 tons N/år.
De  

 skærpede krav til udnyttelse af kvælstof i husdyrgødning vil medføre en  

 udvaskningsreduktion på 10.600 tons N/år.
Endelig vil kravet om etablering af  

 efterafgrøder indebære en udvaskningsreduktion på 3.000 tons N/år.
 Reduktionen af kvælstofudvaskningen må forventes at kunne få en positiv  

 effekt på det vilde plante- og dyreliv og dermed den biologiske  

 mangfoldighed.
VI.
Forholdet til EU-retten.
 Lovforslaget tilsigter at bidrage til realiseringen af den nationale  

 målsætning om reduktion af markbidraget med 100.000 tons kvælstof, og vil som  

 sådan blive anvendt overfor EU-Kommissionen med henblik på at demonstrere, at  

 Danmark opfylder nitratdirektivet.
 Loven vil efter vedtagelse blive fremsendt til EU-Kommissionen til  

 underretning.
VII.
Høring Lovforslaget har været forelagt for:
Landbrugsraadet, Dansk Familielandbrug, Landbrugets Rådgivningscenter,  

 Dansk Erhervsfrugtavl, Amtsrådforeningen, MLK-Fyn, De danske  

 Landboforeninger, Dansk Erhvervsgartnerforening, Landsforeningen Økologisk  

 Jordbrug, Kommunernes Landsforening, Danske Slagterier, Danmarks  

 Naturfredningsforening, De Samvirkende Danske Frøavlerforeninger, Det Danske  

 Fjerkræråd, Bioteknologisk Institut, Dansk Pelsdyravlerforening,  

 Brancheudvalget for Frø, Landsforeningen af Danske Svineproducenter, De  

 Danske Skovdyrkerforeninger, Dansk Juletræsdyrkerforening, Biogasforeningen,  

 Dommerforeningen, Biomasseinstituttet SUC, Østre Landsret, Vestre Landsret,  

 KFK Korn og Foderstof Kompagni a/s, Kemira Danmark A/S, Norsk Hydro, Agro  

 Danmark amba, Dlg Dansk Landb.
Grovvare amba, DAKOFO og Den Lokale Andel.
Bemærkninger til de enkelte bestemmelser Til § 1 Lovens § 1 angiver lovens formål, som er at begrænse udvaskningen af  

 kvælstof ved regulering af jordbrugets gødningsanvendelse og ved at stille  

 krav om etablering af plantedække.
Til § 2 Til administration af de virksomheder, der anvender gødning efter denne  

 lov, oprettes et register.
Optagelse i registeret er endvidere en  

 forudsætning for at kunne købe gødning afgiftsfrit, jf. forslag til lov om  

 afgift af kvælstof indeholdt i gødninger m.m.
Til de registrerede  

 virksomheder udstedes et bevis for registreringen, jf. stk. 6.
 Alene virksomheder inden for planteavl, husdyravl, skovbrug eller  

 kombinationer heraf, der er momspligtige og som har en årlig omsætning, der  

 overstiger 20.000 kr. kan optages i registeret.
 Den nærmere afgrænsning af hvilke aktiviteter, der er omfattet af  

 planteavl, husdyravl, skovbrug eller kombinationer heraf fremgår af lovens  

 bilag 1. Virksomheder, der har aktivitet indenfor planteavl, husdyravl,  

 skovbrug eller kombinationer heraf, men som anvender en anden branchekode,  

 jf. at virksomheden også har aktivitet indenfor andre brancher, er også  

 omfattet af registreringspligten eller retten, hvis aktiviteten medfører en  

 momspligtig årlig omsætning på mindst 20.000 kr.
For virksomheder omfattet af stk. 2 og 3 gælder en ubetinget pligt til at  

 lade sig registrere.
Virksomheder omfattet af stk. 5 kan lade sig registrere  

 typisk med henblik på at kunne købe afgiftsfri gødning.
I henhold til stk. 2 og 3 skal alle virksomheder, der har en samlet  

 besætning på mere end 10 dyreenheder, eller har mere end 1,0 dyreenheder pr.  

 hektar eller modtager mere end 25 tons husdyrgødning eller anden organisk  

 gødning i en planperiode lade sig registrere i registeret med henblik på at  

 blive omfattet af lovens regler om anvendelse af gødning.
Ved anden organisk  

 gødning end husdyrgødning forstås gødning, som er omfattet af regler fastsat  

 i medfør af § 13, stk. 2. Ved denne afgrænsning sikres, at husdyrgødning og  

 anden organisk gødning anvendes på virksomheder, der er omfattet af reglerne  

 om anvendelse af gødning.
Bestemmelsen i stk. 3 fastslår, at en virksomhed, der er delregistreret i  

 flere momspligtige virksomheder, ligeledes er omfattet af reglerne om  

 anvendelse af gødning, hvis det for alle virksomhederne under et gælder, at  

 den årlige omsætning overstiger 20.000 kr.
Denne virksomhed registreres som  

 en virksomhed i registeret, med mindre virksomhederne er selvstændigt  

 registrerede efter momsloven, jf. stk. 4. I disse tilfælde kan virksomhederne  

 registreres hver for sig.
Bestemmelsen i stk. 5 giver momspligtige virksomheder, hvis årlige  

 omsætning overstiger 20.000 kr. og som driver erhverv inden for planteavl,  

 husdyravl, skovbrug eller kombinationer heraf og som ikke skal lade sig  

 registrere i henhold til stk. 2 og 3, mulighed for at lade sig registrere i  

 det i stk. 1 nævnte register.
Med registreringen, der altså er frivillig for  

 disse virksomheder, opnås ret til at indkøbe afgiftsfri gødning, jf. forslag  

 til lov om afgift af kvælstofr indeholdt i gødninger m.m.
 Virksomheder omfattet af stk. 2-5 skal anmelde sin virksomhed til  

 registeret forud for planperioden, jf. stk. 7. Virksomheden forbliver i  

 registeret indtil virksomheden anmoder om at blive frameldt registeret eller  

 til virksomheden afmeldes registeret af ministeren, jf. stk. 8.
Ministeren bemyndiges, jf. stk. 9, til at fastsætte nærmere regler for  

 registerets, opbygning, ajourføring, oplysninger, der skal indberettes af  

 virksomheder omfattet af loven, samt betingelser for optagelse i registeret.  

 Endvidere bemyndiges ministeren til at fastsætte regler for, hvilke  

 oplysninger registreringspligtige og registrerede virksomheder skal  

 indberette.
Bemyndigelsen vil bl.a. blive anvendt til at fastsætte regler om  

 fristen for anmeldelse til registeret forud for planperioden, hvilket normalt  

 vil skulle finde sted senest 1. juli forud for planperiodens begyndelse.
 I henhold til stk. 10 bemyndiges ministeren til at fastsætte regler for  

 opgørelse af dyreenheder og husdyrtætheden, jf. stk. 2 og 3. Det er hensigten  

 at fastsætte regler for opgørelsen, der svarer til de i Miljø- og  

 energiministeriets bekendtgørelse nr. 1159 af 19. december 1994 om  

 erhvervsmæssig dyrehold, husdyrgødning, ensilage m.v. fastsatte regler.
Til § 3 Bestemmelsen fastsætter, hvilke virksomheder, der er omfattet af kravet om  

 plantedække.
Afgrænsningen er en videreførsel af de hidtidige regler om,  

 hvilke virksomheder, der er omfattet af kravet om grønne marker, jf.  

 bekendtgørelse nr. 624 af 15. juli 1997, idet de dog er harmoniserede med  

 bestemmelsen i § 2. Det er således hensigten, at alle momspligtige  

 virksomheder med et samlet areal incl. udyrkede arealer, gårdsplads, have  

 etc. på 10 ha eller derover er omfattet af kravet om plantedække.
I  

 opgørelsen medregnes forpagtede og lejede arealer.
Til § 4 Ved planperiode forstås perioden 1. august - 31. juli, dog senest til  

 virksomhedens afmeldelse af registret, jf. § 2, stk. 8, 2. punktum.
Til § 5 I henhold til denne bestemmelse må virksomhedens forbrug af kvælstof  

 opgjort i henhold til §§ 10-14 ikke overstige virksomhedens samlede  

 kvælstofkvote opgjort i henhold til §§ 6-9.
Virksomhedens forbrug af kvælstof er den mængde kvælstof, som virksomheden  

 har til rådighed til gødskning af virksomhedens arealer.
I forbruget indgår  

 mængden af kvælstof i handelsgødning, jf. § 14, den mængde kvælstof, der skal  

 udnyttes i husdyrgødning, jf. §§ 11-12, samt den mængde kvælstof, der skal  

 udnyttes i anden organisk gødning, jf. § 13. Virksomhedens samlede  

 kvælstofkvote er den mængde kvælstof, der maksimalt må udbringes på  

 virksomhedens arealer.
Kvoten udgøres af summen af kvoterne for virksomhedens  

 marker.
Kvoten for en mark opgøres ud fra bl.a. jordbonitet, afgrøde og  

 klimaområde, jf. §§6-9.
Til § 6 Virksomhedens samlede kvælstofkvote beregnes, jf. stk. 1, som summen af de  

 enkelte markers kvælstofkvote.
Ved en mark forstås et areal med en bestemt  

 afgrøde.
For hver afgrøde fastsættes en kvælstofnorm, der varierer efter  

 forfrugt, klimaområde, arealets jordbonitet, samt muligheden for at vande.  

 Markens kvote skal opgøres på grundlag af den senest etablerede afgrøde.
Hvis  

 en vinterafgrøde således udvintrer, og der sås en forårsafgrøde, er det  

 sidstnævnte afgrøde, der bestemmer markens kvote.
Kvælstofnormerne for vandet  

 sandjord må kun anvendes, hvis det kan dokumenteres, at der er mindst 750 m3  

 vand pr. hektar pr. år til rådighed.
For korn og forårssåede afgrøder, der har en kvælstofkvote, skal den  

 samlede kvælstofkvote, jf. stk. 2, korrigeres efter planperiodens  

 kvælstofprognose.
Kvælstofprognosen fastsættes hvert år omkring den 1. april  

 på grundlag af jordbundsanalyser.
Kvælstofprognosen regulerer den forskel i  

 behov for tilførsel af kvælstof, der følger af de klimatiske variationer i  

 vintermånederne fra år til år.
 I virksomhedens samlede kvælstofkvote fratrækkes en andel af den kvælstof  

 fra husdyrgødning og anden organisk gødning, der blev udbragt på virksomheden  

 i den forudgående planperiode, jf. § 7. Denne korrektion for eftervirkningen  

 skyldes, at afgrøderne først i denne planperiode udnytter en del af den  

 kvælstofmængde, der blev udbragt i husdyrgødning og anden organisk gødning i  

 den forudgående planperiode, jf. bemærkningerne til § 7 og § 12.
 Virksomhedens samlede kvælstofkvote kan endvidere i visse tilfælde  

 reguleres efter det forventede udbytte, hvis dette afviger fra  

 standardudbyttet, jf. § 8. Endelig vil kvælstofkvoten på de enkelte marker i  

 tilfælde af ekstreme klimaforhold kunne reguleres, jf. § 9.
 Ministeren fastsætter hvert år kvælstofnormer for hver enkelt afgrøde,  

 herunder regler for de hvedesorter, der har en særlig norm som brødhvede.
Afgrødernes kvælstofnormer, herunder korrektiver for udbytteregulering og  

 for kvælstofprognosen, fastsættes som normerne for 1997/98 nedsat med et  

 vægtet gennemsnit på 10 pct.
Normerne for 1997/98 er fastsat efter den  

 gennemsnitlige økonomisk optimale kvælstoftildeling.
Hvis en virksomhed har indgået en aftale med en offentlig myndighed,  

 hvorefter virksomheden forpligtes til at tilføre en afgrøde en mindre mængde  

 kvælstof end den nævnte kvælstofnorm, er det den reducerede kvælstofnorm, der  

 skal anvendes ved opgørelsen af markens kvælstofkvote.
Dette vil f.eks. kunne  

 være tilfældet i forbindelse med tilskudsordningen for miljøvenlige  

 jordbrugsforanstaltninger.
Kvælstofkvoten for en mark vil som hovedregel omfatte kvælstofnormen for  

 een afgrøde.
I visse tilfælde vil der dog inden for planperioden 1. august -  

 31. juli kunne være to forskellige afgrøder.
Dette vil f.eks. kunne være  

 tilfældet, hvis arealet i efteråret er udlagt med græs, hvorfra der tages  

 slæt, og i foråret etableres med en forårsafgrøde.
I disse tilfælde beregnes  

 markens kvote som summen af kvælstofnormerne for de to afgrøder.
I den gældende ordning er der ikke fastsat normer for mindre udbredte  

 afgrøder.
Det er hensigten fremover at fastsætte afgrødenormer for alle  

 afgrøder, der almindeligvis dyrkes i Danmark.
For visse beslægtede afgrøder  

 vil der blive fastsat fællesnormer.
Disse nye normer vil blive fastsat efter  

 høring af de relevante organisationer.
Landbrugets Rådgivningscenter, der i  

 den gældende ordning har indstillet normer på baggrund af deres  

 forsøgsvirksomhed m.v., vil blive inddraget i arbejdet med fastsættelsen af  

 disse normer.
Ministeren kan, jf. stk. 4, fastsætte normer efter andre kriterier end  

 nævnt i stk. 2. Dette vil især omfatte produktion på planteskoler og  

 væksthusgartnerier, hvor produktionen ikke sker på marker, men typisk i  

 mindre arealenheder.
Endvidere vil bemyndigelsen blive anvendt på  

 virksomheder med frugtplantager eller skovbrug.
Normerne vil i lighed med de  

 øvrige normer blive fastsat med udgangspunkt i det økonomisk optimale med  

 fradrag af 10 pct.
Til § 7 Dele af den totale kvælstofmængde i husdyrgødning og anden organisk  

 gødning, der tilføres markerne, er ikke tilgængeligt for planterne samme år  

 som gødningen tilføres, men frigives over flere år.
Denne eftervirkning  

 bidrager således til planternes kvælstofforsyning.
Derfor skal virksomhedens  

 samlede kvælstofkvote fradrages eftervirkningen af husdyrgødning og anden  

 organisk gødning tilført virksomhedens marker i den forudgående planperiode.  

 Eftervirkningen fastsættes som en andel af den totale mængde kvælstof i den  

 pågældende gødning.
Ministeren fastsætter de andele af den totale mængde kvælstof i  

 husdyrgødning og anden organisk gødning, brugt i den forudgående planperiode,  

 der skal fradrages i virksomhedens samlede kvælstofkvote.
For planperioden  

 1998/99 vil de pågældende andele blive fastsat således:
 For visse typer af anden organisk gødning, f.eks. kartoffelfrugtsaft,  

 fastsættes eftervirkningen til 0 pct.
 Ændring af andele kan alene træde i kraft ved en planperiodes begyndelse.
 Ministeren fastsætter endvidere regler om, at eftervirkning af  

 husdyrgødning og anden organisk gødning udbragt på arealer, der ikke har  

 nogen kvælstofkvote i indeværende planperiode, ikke skal fradrages  

 virksomhedens samlede kvælstofkvote.
Til § 8 Afgrødernes kvælstofnormer kan korrigeres, hvis det forventede udbytte for  

 en afgrøde afviger fra de fastsatte standardudbytter.
Hvis der forventes  

 udbytter, der er højere end afgrødens standardudbytte, og afgrødens  

 kvælstofnorm dermed korrigeres i opadgående retning, skal det dokumenteres,  

 at der tidligere på virksomheden er høstet udbytter, som er højere end  

 standardudbytterne.
Ministeren fastsætter regler om den dokumentation, der skal foreligge ved  

 anvendelse af højere forventede udbytter.
Dokumentationen skal bestå af  

 salgsfaktura eller lignende, som giver et uomtvisteligt bevis for, at den  

 pågældende afgrøde er avlet på virksomheden.
Til § 9 Ministeren fastsætter regler om, at virksomhedens kvælstofkvote efter  

 ansøgning kan forhøjes ved ekstreme vejrligsforhold som sandflugt og  

 oversvømmelse, der har forårsaget bortflyvning eller udvaskning af gødning.  

 Ministeren fastsætter nærmere regler om ansøgningens udformning og indhold.
Til § 10 Efter bestemmelsen beregnes virksomhedens forbrug af kvælstof som summen  

 af kvælstofforbruget i alle de kvælstofholdige gødningstyper, der anvendes på  

 virksomheden.
Typen af husdyrgødning afhænger af den husdyrart og det staldsystem, hvor  

 gødningen er produceret.
Afgasset biomasse, der består af husdyrgødning  

 iblandet op til 25 pct. anden organisk gødning, der afgasses i et  

 biogasanlæg, betragtes som husdyrgødning.
Anden organisk gødning omfatter  

 alle øvrige organiske produkter, der tilføres jordbrugsarealer for at gøde.  

 Typen af anden organisk gødning afhænger af, hvilke organiske produkter den  

 består af, samt behandlingen af disse.
F.eks. består husholdningskompost af  

 affald fra husholdninger, som er behandlet ved en komposteringsproces.  

 Handelsgødning omfatter alle ikke-organiske gødningsprodukter.
Til § 11 Virksomhedens forbrug af kvælstof i husdyrgødning beregnes, jf. stk. 1,  

 som den husdyrgødning, der er produceret på virksomheden i planperioden  

 tillagt primolager og modtaget husdyrgødning og fradraget ultimolager og  

 afsat husdyrgødning.
Den totale mængde kvælstof i virksomhedens produktion af husdyrgødning  

 skal beregnes i overensstemmelse med de hidtidige regler.
Produktionen af  

 husdyrgødning beregnes, jf. stk. 2, på grundlag af virksomhedens  

 besætningsstørrelse og -sammensætning fordelt på husdyrarter og staldsystemer  

 som gennemsnit over planperioden.
Der fastsættes normer for det totale  

 indhold af kvælstof i husdyrgødning, jf. stk. 5. Husdyrgødningsnormerne  

 fastsættes for de forskellige kombinationer af husdyrarter, staldsystemer og  

 typen af husdyrgødning.
Produktionen af husdyrgødning beregnes som antal dyr  

 af den pågældende husdyrart gange den fastsatte husdyrgødningsnorm for den  

 tilsvarende husdyrart og staldsystem.
Virksomhedens produktion af  

 husdyrgødning beregnes som summen af produktionen af husdyrgødning fra alle  

 virksomhedens husdyrarter og staldsystemer i planperioden.
Den hidtidige korrektion af produktionen af husdyrgødning for udegående  

 husdyr falder bort.
Til gengæld foreslås den særskilte kvælstofnorm for  

 afgræsningsgræs afskaffet.
Fastsættelse af kvælstofnormen for afgræsningsgræs  

 er sket under hensyntagen til, at en del af græsafgrødens behov for kvælstof  

 er dækket af den husdyrgødning, der efterlades på afgrøden af de græssende  

 husdyr.
 Produktionen af husdyrgødning kan dog fradrages den husdyrgødning, der  

 efterlades af udegående dyr på arealer, der i henhold til anden lovgivning  

 ikke må tilføres mere gødning end den gødning dyrene efterlader på arealet.
Kvælstofindholdet i lageret af husdyrgødning ved planperioden udløb den  

 31. juli fastsættes af virksomheden efter regler fastsat af ministeren.  

 Ultimolageret svarer til næste planperiodes primolager.
Der fastsættes regler  

 om virksomhedens maksimale ultimolager.
Det er hensigten, at virksomheden  

 maksimalt må have et ultimolager på 50 pct. af virksomhedens produktion af  

 husdyrgødning i planperioden.
Herved sættes der et loft over størrelsen af  

 virksomhedens eventuelle akkumulering af kvælstof i husdyrgødningslageret.  

 For visse driftsformer og mindre besætninger, hvor helt specielle forhold  

 medfører behov for et ultimolager på mere end 50 pct. af virksomhedens  

 produktion af husdyrgødning, kan der fastsættes regler om undtagelse fra  

 reglen om et maksimalt ultimolager på 50 pct.
Såfremt en virksomhed skal kunne fratrække kvælstof i husdyrgødning, jf.  

 stk. 1, skal husdyrgødningen være afsat til en registreret virksomhed, jf. §  

 2, eller til biogas- og fællesanlæg.
Som dokumentation for overførsel vil der  

 blive fastsat regler om, at der skal foreligge en skriftlig aftale, hvor  

 typen af husdyrgødning, den samlede mængde kvælstof og datoen for levering  

 skal fremgå, jf. stk. 5. Datoen for levering anført på den skriftlige  

 husdyrgødningsaftale vil være bestemmende for, om husdyrgødningen skal lægges  

 til henholdsvis trækkes fra produktionen af husdyrgødning i den pågældende  

 planperiode.
Det medfører f.eks., at skriftlige aftaler indgået før levering  

 skal ajourføres med hensyn til dato for levering.
For flerårige aftaler skal  

 det fremgå, hvor meget husdyrgødning, der er leveret i de enkelte  

 planperioder.
I forbindelse med udarbejdelse af virksomhedens  

 gødningsregnskab skal afgiver af husdyrgødning indhente modtagers skriftlige  

 bekræftelse på aftalens oplysninger.
Husdyrgødningsaftaler betragtes som en  

 del af virksomhedens gødningsregnskab.
For i størst mulig omfang at sikre, at husdyrgødning anvendes på  

 virksomheder, der er omfattet af reglerne om gødningsanvendelse, kan kvælstof  

 i afsat husdyrgødning dog kun fradrages, hvis det er afsat til anden  

 registreret virksomhed eller til biogas- og fællesanlæg.
For virksomheder med  

 eget gårdbiogasanlæg medfører det, at virksomhedens forbrug af kvælstof i  

 husdyrgødning ikke kan opgøres på grundlag af en analyse af kvælstofindholdet  

 i afgasset gylle men skal opgøres ud fra virksomhedens produktion af  

 husdyrgødning og modtaget anden organisk gødning.
Ministeren fastsætter definitioner af de enkelte husdyrarter, herunder  

 opgørelsen af antallet.
Størrelsen af virksomhedens gennemsnitlige besætning  

 opgøres på grundlag af antallet af husdyr i planperioden.
Endvidere vil der blive fastsat normer for det totale indhold af kvælstof  

 i husdyrgødning.
Husdyrgødningsnormerne fastsættes på grundlag af husdyrart  

 og staldsystem.
Normerne fastsættes på grundlag af ab dyr værdier som  

 fradrages tab af kvælstof ved fordampning i stald og lager.
Normerne  

 fastsættes under forudsætning af, at husdyrene er på stald hele året.
Det er  

 hensigten, at fastsætte normer for en række kategorier af husdyrarter,  

 staldsystemer og husdyrgødningstyper inden for følgende husdyrgrupper; kvæg,  

 svin, fjerkræ, pelsdyr, heste og får.
Normerne fastsættes på grundlag af  

 nyeste dokumenterede viden på området.
Endvidere fastsættes for hver af  

 husdyrgrupperne en norm for »andre staldsystemer« samt en fælles  

 norm for andre husdyrgrupper.
Disse normer fastsættes i kg kvælstof pr.  

 dyreenhed og skal anvendes, hvis virksomhedens besætning afviger fra de  

 husdyrarter og staldsystemer, der er fastsat specifikke normer for, f.eks.  

 hvis dyrene går ude hele året.
Opgørelsen af dyreenheder sker i  

 overensstemmelse med husdyrgødningsbekendtgørelsen.
Der fastsættes tillige krav til de oplysninger, der skal fremgå af  

 indgåede aftaler om overførsel af husdyrgødning og krav til aftalernes  

 udformning.
Husdyrgødningsaftaler skal angive afgivers og modtagers navn og  

 adresse, virksomhedens momsnummer, dato for levering af husdyrgødningen,  

 aftalens varighed, typen af leveret husdyrgødning og total antal kg kvælstof,  

 der er leveret.
 Reglerne i § 11 tager alene sigte på beregningen af kvælstofforbruget m.v.  

 i relation til nærværende lovforslag, mens miljø- og energiministeren fortsat  

 fastsætter reglerne for beregning af gødningsproduktionen udtrykt i  

 dyreenheder ved vurdering af, om harmonikravet i henhold til Miljø- og  

 Energiministeriets bekendtgørelse nr. 1159 af 19. december 1994 om  

 erhvervsmæssigt dyrehold, husdyrgødning, ensilage m.v. med senere ændringer  

 er overholdt.
Til § 12 En væsentlig del af kvælstof i husdyrgødning består af organisk bundet  

 kvælstof.
Organisk bundet kvælstof vil typisk skulle undergå en mikrobiel  

 omsætning før kvælstoffet er plantetilgængeligt og afgrøden dermed kan  

 udnytte det.
Den mikrobielle omsætning er afhængig af mange jordmiljømæssige  

 faktorer, hvorfor det selv ved optimal landbrugsdrift ikke er muligt  

 nøjagtigt at styre, hvornår kvælstoffet bliver tilgængeligt for afgrøden.  

 Dette medfører, at en del af kvælstoffet omsættes og bliver  

 plantetilgængeligt uden for vækstsæsonen, hvor der ikke er nogen afgrøde på  

 marken eller afgrøden ikke kan optage kvælstof, eller i en efterfølgende  

 vækstsæson.
Derfor kan det totale indhold af kvælstof i husdyrgødning ikke  

 udnyttes fuldt ud af de dyrkede afgrøder.
Som følge heraf fastsættes  

 virksomhedens forbrug af kvælstof i husdyrgødning som en nærmere fastsat  

 andel af det totale indhold af kvælstof i virksomhedens produktion af  

 husdyrgødning, primolager, ultimolager, modtaget og afsat husdyrgødning, jf.  

 § 11.
 Ministeren fastsætter de andele, der er nævnt i stk. 1. For planperioden  

 1998/99 vil de pågældende andele blive fastsat således:
1) svinegylle 50 % 2) kvæggylle 45 % 3) dybstrøelse 15 % 4) anden husdyrgødning 40 %.
Med virkning fra 1999/2000 vil andelene blive ændret i overensstemmelse  

 med aftalen om Vandmiljøplan II, jf. bilag.
Andelene vil herefter blive  

 ændret i takt med, hvor stor en del af det totale kvælstofindhold i  

 husdyrgødningen, det er teknisk muligt at udnytte.
 Ændringerne kan alene træde i kraft ved en planperiodes begyndelse 1.  

 august, dvs. andelene kan ikke ændres inden for samme planperiode.
Ved beregning af andelen for blandinger af husdyrgødning og anden organisk  

 gødning er det nødvendigt at kende det totale indhold af kvælstof for hver af  

 de gødningstyper, der indgår i blandingen.
Afgasset biomasse består typisk af  

 husdyrgødning fra svin, kvæg mv. i form af gylle, samt anden organisk gødning  

 i form af organiske affaldsprodukter fra f.eks. slagterier, træindustri mv.
I  

 bestemmelserne gives der mulighed for at fastsætte andelen af det totale  

 indhold af kvælstof for afgasset biomasse som andelen for svinegylle i stedet  

 for at foretage en beregning.
Til § 13 Virksomheder, der modtager anden organisk gødning end husdyrgødning, skal  

 have en dateret og underskrevet opgørelse fra leverandøren, som dokumenterer  

 typen, mængden og det totale indhold af kvælstof i gødningen samt datoen for  

 levering.
Ved leverandøren forstås producenten eller mellemhandler mv. af  

 anden organisk gødning.
Ministeren fastsætter, at kvælstofindholdet i anden organisk gødning skal  

 bestemmes ved analyse foretaget af et laboratorium, der er autoriseret af  

 tilsynsmyndigheden efter bekendtgørelse nr. 898 af 24. november 1995 om  

 autoriserede laboratorier, eller som er akkrediteret til udførelse af kemiske  

 analyser af gødning efter bekendtgørelse nr. 255 af 11. april 1994 om  

 akkreditering af selskaber m.v. til inspektion.
Analysen skal foretages  

 mindst een gang inden for den planperiode, analyseresultatet gælder for.
For  

 kommunalt spildevandsslam og komposteret husholdningsaffald m.m. skal  

 indholdet af kvælstof bestemmes i overensstemmelse med bekendtgørelse nr. 528  

 af 20. juni 1997 om tilsyn med kvaliteten af kommunalt spildevandsslam og  

 komposteret husholdningsaffald m.m. til jordbrugsformål.
Ministeren fastsætter de andele af den totale mængde af kvælstof i anden  

 organisk gødning end husdyrgødning, som skal anvendes ved beregning af  

 forbruget af kvælstof i gødningen.
Det er hensigten for planperioden 1998/99  

 at fastsætte følgende andele for de væsentligste gødningstyper i denne  

 kategori:
1) kommunalt spildevandsslam 30 % 2) komposteret husholdningsaffald 10 % 3) kartoffelfrugtsaft 50 % 4) pressesaft fra grønpillefabrikation 25 %.
 Det er hensigten at ændre de pågældende andele i takt med, hvor stor en  

 del af det totale kvælstofindhold i anden organisk gødning, det er teknisk  

 muligt at udnytte. Ændringerne kan alene træde i kraft ved planperiodens  

 begyndelse 1. august, dvs. andelene kan ikke ændres inden for samme  

 planperiode.
Ministeren vil herudover fastsætte regler for den andel, der skal anvendes  

 ved fastsættelse af forbruget af kvælstof i anden organisk gødning i andre  

 typer af anden organisk gødning end nævnt ovenfor.
Andelen vil som  

 udgangspunkt blive fastsat til 30 pct., dog kan leverandøren efter ansøgning  

 anmode om en konkret fastsættelse af andelens størrelse.
Fastsættelse af  

 andelen af kvælstofindholdet i andre typer af anden organisk gødning kan  

 alene træde i kraft ved en planperiodes begyndelse.
Til § 14 Virksomhedens forbrug af kvælstof i handelsgødning beregnes som  

 leverandørens angivelse af den totale mængde af kvælstof i den  

 handelsgødning, der er leveret til virksomheden i planperioden tillagt  

 virksomhedens primolager og fratrukket ultimolager.
Type, mængde og indhold  

 af kvælstof i handelsgødning skal dokumenteres ved opgørelser fra  

 leverandøren.
Ved leverandøren forstås producenten eller detailhandlere mv.  

 Hvis virksomheden har et primolager af handelsgødning, skal type, mængde og  

 indhold kunne dokumenteres ved hjælp af opgørelser fra leverandøren for den  

 forudgående planperiode.
Hvis virksomheden tilfører handelsgødning til  

 arealer, der ikke er fastsat kvælstofnormer for (f.eks. have), kan disse  

 mængder ikke trækkes fra den endelige opgørelse over forbruget af  

 handelsgødning.
Til § 15 Bestemmelsen i stk. 1 regulerer, hvordan forbruget af kvælstof skal  

 fordeles og under hvilke betingelser, hvis en registreret virksomhed før  

 udløbet af en planperiode ophører med at eje eller have brugsret til et  

 areal, hvortil der er en kvælstofkvote.
Hvis arealet overdrages til en virksomhed, der er registreret efter § 2,  

 er hovedreglen, at den kvælstofmængde, der er forbrugt på det overdragne  

 areal, skal henregnes den virksomhed, der overtager arealet.
Den overtagende  

 virksomhed er endvidere berettiget til kvoten for hele planperioden.
Det  

 forudsættes, at der af overdrageren er givet skriftlige oplysninger om  

 forbruget frem til overdragelsestidspunktet og om arealets kvote.
 Hvis der ikke i forbindelse med overdragelsen er givet skriftlige  

 oplysninger om forbruget af kvælstof, henregnes dette, jf. stk. 2, til den  

 overdragende virksomhed, som dog fortsat ikke kan medregne det overdragne  

 areal med tilhørende kvote i sit gødningsregnskab.
 I det særlige tilfælde, hvor forbruget af kvælstof for det overdragne  

 areal overskrider kvælstofkvoten for arealet for hele planperioden, skal, jf.  

 stk. 3, den del af kvælstofforbruget, som overskrider kvoten, medregnes i den  

 overdragende virksomheds gødningsregnskab, med mindre at den virksomhed, som  

 arealet overdrages til, skriftligt accepterer at medregne hele  

 kvælstofforbruget i sit gødningsregnskab.
Ved overdragelse af arealer til en virksomhed, der ikke er registreret  

 eller er registreringspligtig efter § 2, skal, jf. stk. 4, den  

 kvælstofmængde, der er forbrugt på arealet indtil overdragelsestidspunktet,  

 henregnes den virksomhed, som overdrager arealet.
Denne virksomhed er  

 imidlertid berettiget til at medregne hele kvoten for det pågældende areal  

 for planperioden i sit gødningsregnskab.
Til § 16 Efter bestemmelsen i stk. 1 skal der foretages en opgørelse af oplagret  

 husdyrgødning og anden organisk gødning, hvis en virksomhed, registreret  

 efter § 2, før udløb af den ordinære planperiode overdrager oplagret  

 husdyrgødning eller anden organisk gødning.
Opgørelsen gives skriftligt til  

 den, der overtager den oplagrede husdyrgødning eller anden organisk gødning.  

 Det opgjorte ultimolager henregnes til den overtagende virksomhed.
 Hvis der ikke er givet skriftlige oplysninger om den oplagrede  

 husdyrgødning og anden organisk gødning sættes ultimolageret, jf. stk. 2, til  

 0, hvilket indebærer, at lageret henregnes til den virksomhed, der overdrager  

 lageret, uanset at lageret ikke er forbrugt af denne.
Til § 17 Bestemmelsen fastsætter generelt, at ministeren for fødevarer, landbrug og  

 fiskeri kan fastsætte regler om oplysninger og aftaler, som følger af §§ 15  

 og 16, samt for, hvordan disse skal kunne kontrolleres.
Til § 18 Efter bestemmelsen skal 65 pct. af virksomhedens dyrkede og udtagne  

 arealer være etableret med et plantedække for at begrænse udvaskning af  

 kvælstof fra jordbrugsarealer om efteråret.
Bestemmelsen er en videreførelse  

 af reglerne om grønne marker fra bekendtgørelse nr. 624 af 15. juli 1997.  

 Kravet om plantedække omfatter, som de hidtidige regler, arealer der anvendes  

 til landbrugsafgrøder og arealer, som udtages som vilkår for at modtage  

 tilskud.
Plantedækket skal bestå af afgrøder nævnt i lovforslagets bilag 2.  

 Afgrøden skal stå på det pågældende areal om efteråret i planperioden.
Det  

 vil sige, at der f.eks. kan være tale om afgrøder, der er sået i  

 planperiodens begyndelse (vintersædsafgrøder, vinterraps), afgrøder fra  

 forrige planperiode, der høstes sent (roer, majs o.l.), mellemafgrøder  

 (efterafgrøder sået efter høst) eller flerårige afgrøder (lucerne, vedvarende  

 græs o.l.). Arealer udlagt med græsmarksafgrøder og frøafgrøder kan ikke  

 medregnes, hvis de nedpløjes før den 20. oktober, da pløjning eller lignende  

 af jorden tidligere end 20. oktober antages at medføre større frigivelse af  

 kvælstof i jordmiljøet.
Bestemmelsen i stk. 2 fastsætter, at der udover bestemmelsen i stk. 1, i  

 et areal på mindst 6 pct. af det areal, som er udtaget eller dyrkes med  

 1-årige afgrøder, som ikke har kvælstofoptagelse om efteråret i høståret,  

 skal etableres et plantedække bestående af efterafgrøder.
De 1-årige  

 afgrøder, som ikke har kvælstofoptagelse om efteråret i høståret er korn  

 (vår- og vintersæd), vår- og vinterraps, rybs, soya, sennep, ærter,  

 hestebønner, solsikke, oliehør og lignende.
Majs medregnes ikke til denne  

 kategori.
Efterafgrøder antages at være særligt effektive til at optage  

 kvælstof, der frigives i jorden om efteråret.
Derfor stilles der et særligt  

 minimumskrav om etablering af efterafgrøder.
Efterafgrøden, og størrelsen af det areal hvorpå den er etableret, skal  

 fremgå af virksomhedens mark- og gødningsplan for den planperiode, hvor  

 efterafgrøden etableres.
For virksomheder, som alene skal opfylde lovens krav  

 om plantedække, skal efterafgrøderne fremgå af optegnelser, som ministeren i  

 medfør af stk. 4 fastsætter regler om.
Ministeren bemyndiges til i stk. 3 at fastsætte regler om hvilke afgrøder,  

 der skal medtages ved beregningen af det areal, hvorpå der skal etableres  

 efterafgrøder.
Endvidere kan fødevareministeren fastsætte regler om, hvilke  

 afgrøder, som kan etableres som efterafgrøder, og betingelserne for dyrkning  

 af disse.
Efterafgrøderne skal udgøres af græs udlagt om foråret i en  

 kornafgrøde eller af efterafgrøder med tilsvarende kvælstofoptagende effekt.
 Kravet om mindst 6 pct. efterafgrøder, påtænkes at træde i kraft fra  

 planperiode 1998/1999. Dette indebærer, at der efter høsten 1999 skal være  

 etableret plantedække på et areal svarende til 6 pct. af det udtagne areal i  

 1998/99 samt de arealer, som i 1998/99 dyrkes med 1-årige afgrøder, som ikke  

 har kvælstofoptagelse om efteråret i høståret.
Kravet om efterafgrøder som plantedække er et minimumskrav, hvorfor  

 arealet aldrig må blive under 6 pct.. De 6 pct. kan dog beregnes som et  

 gennemsnit over indeværende planperiode og op til fire umiddelbart  

 forudgående planperioder.
I planperiode 1999/2000 skal således mindst 6 pct.  

 udgøres af efterafgrøder.
Er arealet større end 6 pct. i planperiode  

 1999/2000 reduceres det samlede arealkrav for de efterfølgende fire  

 planperioder tilsvarende.
Der kan være virksomheder, der ikke er omfattet af kapitel 2, og dermed  

 ikke skal udarbejde mark- og gødningsplaner samt gødningsregnskab, men som er  

 omfattet af kapitel 3. Det vil for disse virksomheder være nødvendigt at  

 fastsætte regler for, hvorledes de dokumenterer, at de opfylder reglerne om  

 plantedække.
Det er hensigten at fastsætte krav om, at virksomheden  

 udarbejder og opbevarer markplaner, som viser omfanget af plantedækket.
Det  

 er ikke hensigten at kræve disse planer indsendt systematisk, men der kan i  

 enkeltstående tilfælde blive tale om at kræve optegnelserne indsendt med  

 henblik på kontrol.
Ministeren bemyndiges derfor i medfør af stk. 4 til at  

 fastsætte regler derom.
Til § 19 En virksomhed kan opfylde kravene om 65 pct. plantedække, jf. § 18, stk. 1  

 ved at indgå aftale med andre virksomheder, der er omfattet af reglerne  

 herom, om at disse udlægger plantedække med afgrøder nævnt i bilag 2. Kravet  

 i § 18, stk. 1 skal således overholdes tilsammen for virksomhederne.
Det skal  

 fremgå af aftalen hvilke arealer, der er indgået aftale om.
Med henblik på at  

 hindre en skævdeling af arealer med krav om plantedække kan aftaler alene  

 indgås, hvis afstanden fra driftslederens bolig til arealerne ad den  

 benyttede vej ikke overstiger 5 km.
Aftaler skal være indgået skriftlig før  

 1. september og indgå som en del af virksomhedens markplan, jf. § 21.
 Bestemmelsen er en videreførelse af reglerne om grønne marker fra  

 bekendtgørelse nr. 624 af 15. juli 1997.
 Bestemmelsen i stk. 2, hvorefter nedmuldning af 1,6 ha med halm på indtil  

 20 pct. af virksomhedens areal kan erstatte 1,0 ha med plantedække, er en  

 videreførelse af reglerne om grønne marker fra bekendtgørelse nr. 624 af 15.  

 juli 1997. Et areal kan kun medregnes en gang ved opfyldelse af kravet i §  

 18, stk. 1, enten ved udlæg af afgrøder eller ved halmnedmuldning.
Til § 20 Ministeren kan i særlige tilfælde, hvor klimatiske forhold vanskeliggør  

 etableringen af plantedække, dispensere fra bestemmelserne i § 18.  

 Bestemmelsen er en videreførelse af reglerne om grønne marker i  

 bekendtgørelse nr. 624 af 15. juli 1997. Dog omfatter bestemmelsen også  

 kravet om mindst 6 pct. efterafgrøder, jf. § 18, stk. 2.
Til § 21 Bestemmelserne er til dels en videreførelse af de hidtidige regler i  

 bekendtgørelse nr. 624 af 15. juli 1997 om jordbrugets anvendelse af gødning.
Virksomhederne skal for hver planperiode udarbejde en markplan, som i  

 medfør af stk. 2, skal angive den dyrkningsmæssige anvendelse og plantedække.  

 Den del af planen, der vedrører udtagne arealer og plantedække, skal  

 foreligge den 1. september, medens den resterende del skal foreligge den 31.  

 marts i planåret, jf. stk. 3. I medfør af stk. 4 skal gødningsplanen  

 foreligge den 31. marts i planåret og skal angive de enkelte markers kvoter  

 og den samlede virksomheds kvote for kvælstof.
Endvidere skal de enkelte  

 markers behov for fosfor angives.
Virksomhedens samlede forbrug af kvælstof i  

 husdyrgødning og anden organisk gødning skal endvidere angives i  

 gødningsplanen.
Tilsynsmyndigheden udsender årligt til samtlige virksomheder omfattet af  

 regelsættet en vejledning med skemaer.
Vejledningen vil være en generel  

 introduktion til reglerne om mark- og gødningsplaner, gødningsregnskaber samt  

 reglerne om etablering af plantedække.
Skemaerne i vejledningen gør det  

 muligt for virksomheden at planlægge og opgøre den samlede kvælstofkvote,  

 virksomhedens forbrug af gødning samt andelen af areal etableret med  

 plantedække og vil tillige kunne danne grundlag for tilsynsmyndighedens  

 kontrol af reglerne.
Bestemmelsen i stk. 5 fastsætter, at virksomhedens mark- og gødningsplaner  

 skal ændres løbende, hvis virksomhedens drift ændres.
Virksomhedens mark- og  

 gødningsplan danner grundlag for tilsynsmyndighedens løbende kontrol af om  

 loven overholdes.
Den løbende ajourførte mark- og gødningsplan vil ved  

 planperiodens afslutning indeholde oplysninger, der er nødvendige til  

 udarbejdelse af virksomhedens gødningsregnskab.
Planerne skal ændres f.eks.  

 ved omsåning af arealer til en anden afgrøde, ændringer i produktionen af  

 husdyrgødning ved variationer i besætningsstørrelse, ændringer med hensyn til  

 overførsel af husdyrgødning o.lign.
 Ministeren bemyndiges til at fastsætte regler for skemaers nærmere  

 udformning og indhold.
Til § 22 Fristen for rettidig udarbejdelse og indsendelse af gødningsregnskab er  

 senest den 31. marts efter den afsluttede planperiode.
Dog skal virksomheden  

 senest ved udgangen af den 6. måned efter afmeldelse af registret, jf. § 2,  

 stk. 8, udarbejde og indsende gødningsregnskab.
Bestemmelsen i stk. 2 fastsætter, at gødningsregnskabet skal indeholde  

 oplysninger, hvorefter det kan kontrolleres om loven overholdes.  

 Gødningsregnskabet skal indeholde oplysninger om, hvorvidt der er brugt mere  

 kvælstof end virksomhedens samlede kvælstofkvote, jf. § 5, om virksomheden  

 overholder § 28 i Miljø- og Energiministeriets bekendtgørelse om  

 erhvervsmæssigt dyrehold, husdyrgødning, ensilage m.v., som ændret ved  

 bekendtgørelse nr. 906 af 14. oktober 1996. Med henblik herpå kan ministeren  

 i medfør af stk. 3 fastsætte regler om beregning af arealer med  

 gødningsbehov.
Gødningsregnskabet skal endvidere indeholde oplysninger, som  

 gør det muligt at kontrollere om virksomheden overholder kravet om  

 plantedække, jf. kapitel 3.
For at lette administrationen bemyndiges fødevareministeren til, i lighed  

 med de hidtidige regler, at fastsætte regler om gødningsregnskabers  

 udformning til brug for tilsynsmyndighedens edb-mæssige registrering af de  

 indsendte oplysninger.
Det foreslås endvidere, at fødevareministeren  

 bemyndiges til at fastsætte regler om, hvilke oplysninger gødningsregnskabet  

 skal indeholde med henblik på at kunne foretage en kontrol af, om loven er  

 overholdt.
Fødevareministeren kan endvidere fastsætte regler om opbevaring af  

 virksomhedsbilag til dokumentation af oplysningerne angivet i  

 gødningsregnskabet, jf. stk. 3.
Til § 23 Til brug for udarbejdelse af mark- og gødningsplaner samt gødningsregnskab  

 kan virksomheden udfylde skemaerne i den udsendte vejledning, jf.  

 bemærkningerne til §§ 21-22, eller benytte skemaer godkendt af ministeren for  

 fødevarer, landbrug og fiskeri.
Ministeren bemyndiges til at fastsætte regler  

 om, hvordan edb-programmer f.eks. daterer og ajourfører skemaer, jf. stk. 2.
 Bestemmelsen i stk. 3 er en videreførelse af §§ 5 og 6 i bekendtgørelse  

 nr. 624 af 15. juli 1997 om jordbrugets anvendelse af gødning, som indebærer  

 en pligt til at opbevare mark- og gødningsplaner samt gødningsregnskaber i  

 mindst 5 år.
Til § 24 Ministeren bemyndiges til at fastsætte regler om, at virksomheder, der  

 sælger afgiftsfri handelsgødning til virksomheder omfattet af denne lov, jf.  

 § 2, hvert år senest den 1. november, skal indsende oplysninger til  

 tilsynsmyndigheden omfattende navn og adresse samt momsnummer (SE-nr.) for  

 hver virksomhed, der køber afgiftsfri gødning samt det totale indhold af  

 kvælstof i og typen af den handelsgødning, der er solgt til denne virksomhed  

 i den senest afsluttede planperiode.
Virksomheder, herunder også biogas- og  

 fællesanlæg og offentlige myndigheder, der leverer anden organisk gødning end  

 husdyrgødning til virksomheder omfattet af denne lov, jf. § 2, skal hvert år  

 senest den 1. oktober indsende oplysninger til tilsynsmyndigheden omfattende  

 navn og adresse samt momsnummer (SE-nr.) for hver virksomhed, der modtager  

 anden organisk gødning samt det totale indhold af kvælstof i, typen af og  

 mængden af den anden organiske gødning, der er solgt til denne virksomhed i  

 den senest afsluttede planperiode, opgjort i henhold til § 13, stk. 1.  

 Bestemmelsen giver mulighed for at gennemføre en fuld kontrol af  

 virksomhedernes forbrug af kvælstof.
Endvidere bemyndiges fødevareministeren  

 til at fastsætte regler om indberetning af oplysninger fra biogas- og  

 fællesanlæg.
Til § 25 I medfør af denne bestemmelse henlægges beføjelser efter loven, herunder  

 beføjelser til at føre tilsyn med at der ikke sker overtrædelse af loven  

 eller regler fastsat i medfør af denne, til ministeren for fødevarer,  

 landbrug og fiskeri.
Til § 26 Ministerens beføjelser efter loven påtænkes henlagt til  

 Plantedirektoratet.
Det er i den forbindelse hensigten at videreføre de  

 hidtidige regler, hvorefter klageadgangen til ministeren er afskåret.
Til § 27 Efter bestemmelsen skal virksomheder, som er omfattet af loven, efter  

 anmodning give tilsynsmyndigheden de oplysninger, som har betydning for  

 kontrollen.
Oplysninger af økonomisk og regnskabsmæssig forhold er et vigtigt led i  

 kontrollen med virksomhederne.
Bestemmelsen vil ikke kunne bruges i tilfælde,  

 hvor der foreligger mistanke om strafbart forhold.
I disse tilfælde må  

 tilsynsmyndigheden gå frem efter retsplejelovens regler.
Kun oplysninger, som  

 er af direkte betydning for kontrollen, kan kræves afgivet.
Myndigheden kan  

 vederlagsfrit forlange edb-udskrifter og kopier af relevant materiale samt  

 prøver af enhver art, som er relevant for kontrollen af anvendelsen af  

 gødning.
Til § 28 Bestemmelsen svarer til reglerne om adgang uden retskendelse i  

 ministeriets øvrige lovgivning.
 Det fastsættes at kontrolmyndigheden udover at have adgang til  

 virksomheden også skal have adgang til virksomhedens materiale, der er af  

 betydning for kontrol og administration af loven.
 Adgangen til virksomheden forudsættes så vidt muligt at ske efter  

 forudgående meddelelse til ejeren eller brugeren.
 For at kunne udføre en effektiv kontrol med loven eller regler fastsat i  

 medfør af denne må myndighederne have adgang til at gennemgå virksomhedens  

 mark- og gødningsplan samt gødningsregnskab, herunder regnskaber,  

 forretningsbøger m.v.
Til § 29 Ifølge bestemmelsen skal overtrædelse af loven kunne straffes med bøde.  

 Strafferammen er således uændret i forhold til de eksisterende bestemmelser.
Bestemmelsen i stk. 2 indebærer imidlertid, at der i tilfælde af  

 overgødskning skal udmåles en skærpet bøde.
Hensigten er at opnå en  

 forhøjelse i forhold til det gældende bødeniveau.
Denne skærpelse skal  

 markere overtrædelsernes strafværdighed og dermed understrege, at samfundet  

 ser med betydelig alvor på overtrædelse af regler, som skal sikre  

 vandmiljøet.
Derudover er det hensigten, at der skal ske en omlægning af  

 selve beregningsformen, således at bøden bliver proportional i forhold til  

 overgødskningen udtrykt i kg. kvælstof.
Ved større overskridelser af  

 gødningsnormen øges forureningen, og der er derfor behov for en højere  

 bødestørrelse.
Det tilkommer domstolene konkret at fastsætte niveauet.
Domspraksis efter de hidtidige regler er ganske ny.
Bødeniveauet blev  

 første gang prøvet af landsretten i 1997 (UfR 1997.801V). Der var i sagen  

 tilført markarealer, som udgjorde 28,3 ha, 935 kg kvælstof mere end tilladt.  

 Bøden blev fastsat til 8.000 kr.
Niveauet har siden kun været forelagt  

 landsretten yderligere een gang.
Ved Vestre Landsrets dom af 3. februar 1998  

 blev bøden fastsat til 14.000 kr., hvor overgødskningen udgjorde 2.451 kg  

 kvælstof.
Markarealet var på 72,6 ha.
Byretspraksis er udviklet på baggrund  

 af disse domme.
Der er på nuværende tidspunkt afsagt over 80 domme.
Lovforslagets overordnede formål er at begrænse udvaskningen af kvælstof.  

 Stigende kvælstoftilførsel til markafgrøderne medfører en øget  

 kvælstofudvaskning fra jordbunden.
Dette skyldes, at planterne ikke er i  

 stand til at opsamle hele den tilførte kvælstofmængde.
Kvælstofudvaskningen er en eksponentiel funktion af kvælstoftilførslen.
Så  

 længe planterne er i stand til at øge plantevæksten og proteinudbyttet ved  

 øget kvælstoftilførsel, er kvælstofudvaskningen moderat.
Der er imidlertid en  

 øvre grænse for planteproduktionens størrelse.
Ved tilførsel af  

 kvælstofmængder, der ligger ud over, hvad planterne kan optage, øges den  

 procentiske del af det mertilførte kvælstof, som udvaskes.
 Dette betyder, at merudvaskningen vil være større ved overgødskning med en  

 vis kvælstofmængde på et lille areal end ved overgødskning med samme  

 kvælstofmængde på et større areal.
Danmarks JordbrugsForskning har beregnet udvaskningskurverne for  

 forskellige afgrøder.
Forløbet fremgår af nedenstående diagram.
Kilde: Simmelsgaard, S.E. & Djurhuus, J. 1998. An empirical model  

 for estimating nitrate leaching as affected by crop type and long- term N  

 fertilizer rate.
Soil Use and Management (1998) 14, 37-43.
De fastsatte kvælstofnormer til afgrøderne har hidtil udgjort de  

 gennemsnitlige økonomiske optimale kvælstofmængder.
Efter forslaget vil disse  

 normer blive reduceret med 10%, jf. bemærkningerne til § 6. Det medfører, at  

 virksomheden vil opnå et større økonomisk udbytte ved at gøde over de nye  

 normer.
Overgødskningen vil altså i forhold til tidligere medføre en øget  

 økonomisk fordel for virksomheden.
Fødevareministeriets beregninger viser, at værdien af det sidste kg  

 kvælstof (N), der må tilføres inden for de fastsatte normer, gennemsnitligt  

 øges fra 4-5 kr./kg N (svarende til markedsprisen for kvælstof) til 7-8  

 kr./kg N.
Der vil dog være variation fra bedrift til bedrift og fra afgrøde  

 til afgrøde.
Nettofortjenesten ved at gøde over kvælstofnormen udgør således  

 ca. 3 kr./kg N for det første kg N, der tilføres over normen for bedrifter,  

 hvor det økonomisk optimale kvælstofniveau svarer til gennemsnittet.
 I overensstemmelse med den politiske aftale vedrørende Vandmiljøplanen II  

 foreslås der fastsat et indikativt bødeniveau på 10 kr./kg N ved en  

 overgødskning på op til 30 kg N/ha, og ved overgødskning over 30 kg N/ha  

 foreslås niveauet vejledende fastsat til 20 kr./kg N for den resterende del.
 Hensigten hermed er dels at opnå et bødeberegningssystem, der på mere  

 objektiv vis afspejler den forøgede miljømæssige risiko ved overgødskning og  

 muligheden for at opnå en økonomisk fordel, dels at styrke bødernes  

 præventive effekt.
For så vidt angår det miljømæssige aspekt opnår man ved den foreslåede  

 beregningsmetode at tage hensyn til såvel den samlede overgødskning målt i kg  

 kvælstof som den relative miljøbelastning målt i merforbrugt kg kvælstof pr.  

 ha.
Der er generelt en højere risiko for, at der sker en større udvaskning,  

 når den relative miljøbelastning målt i merforbrugt kg kvælstof pr. ha  

 stiger.
Bødernes præventive effekt vil styrkes, hvis en klart defineret  

 beregningsmodel anvendes.
Hermed vil den enkelte klart vide, hvad  

 konsekvenserne af en overtrædelse er.
I skemaet nedenfor sammenlignes bødeniveauet efter den nye beregningsmodel  

 med bøderne i en række udvalgte byretsdomme samt de to afsagte  

 landsretsdomme.
Det bemærkes, at der ved sammenligningen ikke er taget højde  

 for sænkelsen af gødningsnormerne.
 * 10 kr./kg N ved en overgødskning på op til 30 kg N/ha, og 20 kr./kg N  

 for overgødskningen herover.
De foreslåede bødetakster er vejledende for domstolene, og ville kunne  

 justeres i takt med løn- og prisudviklingen.
Bødesatserne vil endvidere kunne  

 fraviges i op eller nedadgående retning, hvis der foreligger skærpende eller  

 formildende omstændigheder.
 Efter dansk ret er strafferammen afgørende for forældelsesfristens længde.  

 Efter straffelovens § 93, stk. 1, nr. 1, er forældelsesfristen 2 år, når der  

 ikke er hjemlet højere straf end fængsel i 1 år for overtrædelsen, eller når  

 straffen for overtrædelsen ikke ville overstige bøde.
Efter forslagets stk. 4 udvides forældelsesfristen vedrørende  

 strafansvaret til 4 år.
Den foreslåede ændring skal ses på baggrund af, at  

 overtrædelser ofte først vil blive opdaget meget sent.
Ifølge lovforslagets §  

 26 vil rettidig indsendelse af gødningsregnskabet kunne ske efter udløbet af  

 planperioden den 31. juli og frem til den 31. januar.
Det betyder, at der kan  

 forløbe helt op til halvandet år, før myndighederne får mulighed for at  

 opdage en overtrædelse i begyndelsen af planperioden.
Da myndighederne også  

 skal have tid til at vurdere sagen, vil sådanne sager i mange tilfælde være  

 forældede, inden sagerne er tilstrækkeligt oplyst til, at der kan rejses  

 tiltale.
Problemet forværres i de tilfælde, hvor gødningsregnskabet indsendes  

 for sent.
Der er derfor behov for en længere forældelsesfrist end de 2 år, der  

 følger af straffeloven.
Der findes i den øvrige særlovgivning lignende  

 forældelsesregler.
En særlig 5-årig forældelsesfrist findes i bl.a.  

 miljøbeskyttelseslovens § 110, stk. 7, arbejdsmiljølovens § 82, stk. 7 og i  

 realkreditlovens § 101, stk. 7.
 Stk. 5 bestemmer, at såfremt en overtrædelse begås af selskaber m.v., kan  

 strafansvaret pålægges efter straffelovens kapitel 5.
Til § 30 Bestemmelsen indebærer, at der bliver hjemmel til at afgøre overtrædelser  

 af loven med administrative bødeforlæg.
Administrative bødeforlæg vil alene kunne anvendes i overtrædelsessager,  

 hvor sagen er klar såvel med hensyn til overtrædelsens indhold som med hensyn  

 til de retsregler, der er overtrådt.
Det er endvidere en forudsætning, at den  

 pågældende erklærer sig skyldig i overtrædelsen og enig i, at sagen afgøres  

 med et bødeforlæg.
 Bødestørrelsen skal være i overensstemmelse med faste retningslinier.  

 Administrative bødeforlæg vil derfor først blive bragt i anvendelse, når der  

 foreligger fast domstolspraksis for bødestørrelsen.
Ved bødeforlæg fremskyndes sagsbehandlingen og sanktioneringen.
Samtidig  

 vil bødeforlæg af virksomheden ofte blive opfattet som en mere enkel og  

 mindre belastende afgørelsesform end en indenretlig afgørelse, som involverer  

 såvel politi som retsvæsen.
Til § 31 I loven fastlægges planperioden til perioden fra den 1. august til den 31.  

 juli det efterfølgende år.
Det foreslås derfor, at loven træder i kraft den  

 1. august 1998, hvor planperioden 1998/99 påbegyndes.
Den gældende regulering om landbrugets anvendelse af gødning er fastsat i  

 Plantedirektoratets bekendtgørelse om jordbrugets anvendelse af gødning med  

 hjemmel i § 7, stk. 5, nr. 3, i lov om landbrugsejendomme, jf.  

 lovbekendtgørelse nr. 769 af 24. august 1994. Den pågældende bestemmelse er  

 optaget i landbrugsloven alene med det formål at regulere  

 gødningsanvendelsen.
Da dette område i medfør af nærværende lov bliver  

 direkte reguleret ved lov foreslås bemyndigelsen i landbrugsloven ophævet.  

 Dog forbliver de bestemmelser, der er udstedt i medfør af denne bestemmelse,  

 i kraft indtil de ophæves eller afløses af regler udstedt i medfør af denne  

 lov.
Til § 32 I forbindelse med overgangen fra reguleringen af jordbrugets anvendelse af  

 gødning på grundlag af bekendtgørelse nr. 624 af 15. juli 1997 om jordbrugets  

 anvendelse af gødning til reguleringen i medfør af nærværende lov for  

 planperioden 1998/99 er det nødvendigt at fastsætte overgangsbestemmelser om  

 beregning af bl.a. afgrøders forfrugt og primolager af husdyrgødning.
 Overgangsreglerne for de virksomheder, der i perioden 1. august 1997 - 31.  

 juli 1998 var omfattet af bekendtgørelse nr. 624 af 15. juli 1997 om  

 jordbrugets anvendelse af gødning fastsættes på grundlag af reglerne i denne  

 bekendtgørelse.
 For virksomheder, der ikke var omfattet af bekendtgørelse nr. 624,  

 fastsættes eftervirkningen som 10 pct. af den totale mængde kvælstof i  

 husdyrgødning og anden organisk gødning, der er brugt på virksomheden i  

 planperioden 1998/99. For virksomheder, som registreres efter 1. august 1998,  

 fastsættes eftervirkningen på grundlag af de gødningsmængder, som forbruges i  

 den planperiode, virksomheden registreres i.
 For virksomheder, der ikke var omfattet af bekendtgørelse nr. 624, eller  

 som registreres efter 1. august 1998, fastsættes primolageret ved beregning  

 eller ved måling.
 For virksomheder, der ikke var omfattet af bekendtgørelsen eller som  

 registreres efter 1. august 1998, kan forfrugten kun anvendes ved  

 fastsættelsen af arealernes kvælstofkvote, hvis forfrugten dokumenteres ved  

 markplan eller skitse fra forrige planperiode.
 Der vil endvidere, jf. stk. 2, blive fastsat overgangsregler for  

 virksomheder, der, jf. bekendtgørelse nr. 624, har forlænget planperioden  

 1997/98 til 30. september 1998 (forlænget planperiode).
 For virksomheder, som anvender forlænget planperiode i 1997/98 skal  

 forbruget af gødning efter den 1. august 1998 og frem til 30. september 1998  

 henregnes til den forlængede planperiode 1997/98 og dette forbrug medregnes  

 ikke i planperioden 1998/99. Tilsvarende vil kvælstofkvoten blive reduceret i  

 planperioden 1998/99.
Til § 33 Loven gælder ikke for Færøerne og Grønland.
Bilag Aftale om Vandmiljøplan II Parterne er enige om, at målet med aftalen er at virkeliggøre den  

 reduktion af markbidraget med 100.000 tons kvælstof, som er et afgørende led  

 i Danmarks implementering af EU's nitratdirektiv.
 Udgangspunktet for aftalen er DMU/DJF's skøn på baggrund af de hidtidige  

 tiltag ved fuld efterlevelse: Ca. 63.000 tons, hvoraf halvdelen allerede er  

 opnået.
 Der er derfor enighed om at gennemføre de nødvendige tiltag for at opnå  

 det, der mangler i at nå målet om de 100.000 tons, det vil sige ca. 37.000  

 tons.
 De nødvendige tiltag er angivet i vedlagte skema med tilhørende bilag.
 N-normen nedsættes med 10 pct., d.v.s. at der samlet er tale om et vægtet  

 gennemsnit på 10 pct. for normen.
Endelig vil miljø- og energiministeren og fødevareministeren i  

 folketingssamling 1998/99 fremlægge en handlingsplan til reduktion af  

 ammoniakfordampningen fra landbruget.
Parterne er stillet frit i forhold til  

 den kommende handlingsplan.
 Hvad angår den yderligere satsning på økologisk jordbrug er parterne enige  

 om, at finansieringen drøftes i forbindelse med de årlige  

 finanslovsforhandlinger.
 Parterne er enige om, at de i bilaget beskrevne foranstaltninger  

 indarbejdes i den danske redegørelse for, hvorledes nitratdirektivet  

 forudsættes opfyldt i DK.
Parterne forpligter sig til at gennemføre en bøde med faste satser på  

 forbrug af kvælstofgødning udover de fastsatte sænkede gødningsnormer.  

 Parterne er enig om at sigte mod en sats på 10 kr/kg N ved en overgødskning  

 på op til 30 kg N/ha.
Ved overgødskning med mere end 30 kg N/ha sigtes mod en  

 sats på 20 kr/kg N.
Der skal samtidig tilvejebringes et grundlag for en  

 skærpet sanktions-praksis, jævnfør notat om en bødemodel vedrørende  

 jordbrugets anvendelse af gødning.
Parterne forpligter sig til at indføre en generel afgift på  

 kvælstofgødning, således at kun jordbrugere indenfor landbrug, gartneri og  

 skovbrug, der undergives gødningsplanreguleringer, kan erhverve afgiftsfri  

 gødning.
Afgiften fastsættes til 5 kr/kg N.
Såfremt drøftelserne med EU-kommissionen i forbindelse med den danske  

 gennemførelse nødvendiggør ændringer, forpligter parterne sig til at foretage  

 de nødvendige justeringer.
For så vidt angår emner, der efter  

 nitratdirektivet skal behandles i nitratkomitteen, forudsætter endelig  

 stillingtagen en drøftelse og beslutning i komiteprocedure.
Med hensyn til harmonikravet vil Danmark forhandle med EU-kommissionen om  

 en dispensation med henblik på at fastsætte krav om 230 kg N/ha for kvægbrug  

 og 140 kg N/ha for øvrige brug.
Harmonikravet ændres i overensstemmelse med  

 nitratdirektivets tidsfrister.
Regeringen vil i lyset af den kommende  

 drøftelse med Kommissionen vende tilbage til parterne.
 Parterne er enige om, at DMU og DJF efter udløbet af gødningsåret  

 1999/2000 afgiver en vurdering af, hvorvidt der samlet må forventes en  

 reduktion af markbidraget på under eller over 100.000 tons med udgangen af år  

 2003.
 I vurderingen indgår bl.a. udviklingen i handelsgødningsforbruget som  

 indikator samt virkningerne af Santer-pakken.
 Vurderingen skal foreligge senest 15. september 2000.
 Regeringen fremlægger på basis heraf en redegørelse for hvilke  

 initiativer, vurderingen giver anledning til.
 I den forbindelse er parterne enige om, at såfremt DMU og DJF's vurdering  

 peger på en væsentligt anden målopfyldelse i 2003 end forventet må indsatsen  

 på baggrund af redegørelsen skærpes eller lempes så den forudsatte  

 målopfyldelse nås herunder medvirke til den fornødne finansiering.
 Hvis udvaskningen fra landbruget udvikler sig som forudsat i aftalen vil  

 der ikke indenfor aftalens tids- og indholdsmæssige ramme blive tale om at  

 stille yderligere krav til landbruget for så vidt angår kvælstofudvaskningen.
 Endelig er parterne enige om, at DMU og DJF på tilsvarende måde efter  

 afslutningen af gødningsåret 2002/2003 og senest den 15. september 2003  

 afgiver en vurdering, som behandles som beskrevet under pkt. 6.
 Vedrørende finansieringen forpligter parterne sig til i forbindelse med de  

 årlige finanslovsforhandlinger at fremskaffe finansiering til  

 nettomerudgifter ved Vandmiljøplan II ved omprioritering indenfor Miljø- og  

 Energiministeriets og Fødevareministeriets samlede budgetrammer og det  

 samlede statsbudget.
Bilag Tabel.
Miljøeffekterne og reduktionen i handelsgødningsforbruget er  

 vurderet af DMU/DJF.
De økonomiske vurderinger er foretaget af SJFI.
1) Harmonikrav på 1,4 til svinebruget opfyldes idag af de fleste  

 fedesvineproducenter.
For so- og smågriseproducenter vil dette kunne nås  

 gennem forbedret fodereffektivitet.
 2) Fem procent i gødningsåret 1999/2000, samt yderligere fem procent i  

 gødningsåret 2001/2002. Ved midtvejsvurderingen for så vidt det er teknisk  

 gennemførligt sættes udnyttelsesprocenten i 2002/2003 yderligere i vejret for  

 at nå udvaskningsreduktionen på 10.600 tons i det omfang det ikke er muligt  

 at nå målet ved blandt andet halmnedmulding, permanent brak og økologisk  

 jordbrug.
 3) De nye initiativer skal følges op af en forstærket kontrolindsats af  

 Plantedirektoratet svarende til 26 mill. kr. i 1998 samt herefter årlige  

 ekstraudgifter på 22 mill. kr.
4) Det ekstra bevillingsbehov på 115 mill. kr. årligt til økologi består  

 af et arealtilskud på 105 mill. kr. årligt og et afsætningsfremmende tilskud  

 på 10 mill. kr. årligt.
Den forudsatte omlægning på 170.000 ha i perioden  

 omfatter et i aftalen oprindeligt skøn på 120.000 ha.
Hertil er senere  

 tilføjet et mål på yderligere 50.000 ha.
De nævnte 120.000 ha indebærer et  

 ekstra bevillingsbehov på 55 mill. kr. årligt i forhold til det nuværende  

 bevillingsniveau, mens de yderligere 50.000 ha indebærer et yderligere  

 bevillingsbehov på 50 mill. kr.
De nævnte tal er gennemsnitstal.
I starten af  

 omlægningsperioden vil de ekstra bevillingsbehov være forholdsmæssigt højere.
Vådområder til og med år 2003 Prisoverslaget er baseret på hidtidige erfaringer fra  

 naturgenopretningsprojekter og svarer til omkostningerne ved at gennemføre  

 Vest Stadil Fjord projektet.
Hvis arealmålet skal fastholdes vil det kræve,  

 at de økonomiske ressourcer reguleres i takt med evt. stigninger i  

 jordpriserne.
Omkostningsoverslaget er tillagt omkostningerne til administration,  

 jordfordeling, projektering, løn, overvågning m.v.
Disse omkostninger skønnes  

 til ca. 20 mio. kr. om året.
Det forudsættes, at der kan eksproprieres, i fald en enkelt eller nogle få  

 lodsejere forhindrer et projekt, der i øvrigt er stor lodsejertilslutning  

 til.
Det forudsættes endvidere, at såfremt Justitsministeriet skulle finde at  

 § 60 i Naturbeskyttelsesloven ikke giver den tilstrækkelige hjemmel til dette  

 formål, præciseres § 60 i NBL, således at der tilvejebringes det fornødne  

 hjemmelsgrundlag.
Det forudsættes, at miljø- og energiministeren, gennem et  

 landsplandirektiv, udpeger de lavbundsarealer, der er potentielt egnede som  

 vådområder, og sikrer at de gives en planlægningsmæssig status, der  

 forhindrer at de kan anvendes på en måde, der umuliggør eller besværliggør  

 genopretning af vådområder.
Det forudsættes endvidere, at såfremt Planloven  

 ikke giver tilstrækkelig hjemmel til dette formål, tilvejebringes det  

 nødvendige hjemmelsgrundlag indenfor Planloven.
De pågældende arealer udpeges  

 samtidig til SFL områder.
Der sikres adgang til at regulere mulighederne for at afvande  

 lavbundsarealer for at undgå at potentielle vådområder af den grund  

 forhindres genoprettet.
Dette gøres ved i indeværende folketingssamling at  

 ændre i vandløbsloven, således at private og offentlige udpumpningsanlæg (VL  

 Kapitel 9) ikke kan godkendes ændret (omlagt) i lavbundsområder med henblik  

 på yderligere grundvandssænkning.
 Måltallet på 16.000 ha i 2003 forudsætter at konkurrerende arealanvendelse  

 ikke intensiveres.
 Forudsætningen for den skønnede effekt for kvælstoffjernelse er at  

 vådområderne etableres som beskrevet i notat nr. 1 og nr. 51.
 Fordelingen på ministerieområder afklares efterfølgende.
SFL områder Indgåelse af aftaler med landmænd i det angivne omfang forudsætter et øget  

 aktivitetsniveau fra amternes side og en større interesse fra landmændenes  

 side set i forhold til resultatet af indsatsen i det første år.
Der vil være  

 behov for en fortsat intensiveret informationsindsats, som forventes gradvist  

 at øge interessen for ordningerne.
Der vil blive gennemført en midtvejsevaluering af udlægningen af  

 ordningerne til amterne.
Såfremt forventningerne i forbindelse med  

 udlægninger ikke skønnes at blive opfyldt, gennemføres en ændret amtslig  

 deltagelse i administrationen således, at Bloktilskudsmodellen afløses af  

 1996-administrationsmodellen.
Hvis foranstaltningerne i ordningen i højere grad koncentreres på  

 mvj-foranstaltninger med maksimal reduktionseffekt på kvælstofudledningen,  

 vil effekten af indsatsen blive større pr. hektar, der er omfattet af  

 ordningen (fra et niveau på gns. 21,5 kg/ha til omkring 30 kg/ha). Udgifterne  

 vil imidlertid være gennemsnitligt 3.000 kr. dyrere årligt pr. hektar ved  

 anvendelse af foranstaltninger, der reducerer kvælstofudledningen med 20 kg  

 mere pr. hektar end det gennemsnitlige niveau.
Der er således ikke garanti  

 for et positivt nettoresultat inden for det afsatte budget.
Der kan derfor  

 under denne mulighed blive behov for ekstra bevillinger.
Derudover vil det blive overvejet at øge tilskudssatserne for de relevante  

 foranstaltninger.
Dette kræver EU-godkendelse, idet tilskuddet skal dække et  

 påviseligt omkostningstab ved den pågældende dyrkningsforpligtelse.
Med de  

 nuværende EU-medfinansieringsniveauer ville der blive tale om 100 pct.  

 national finansiering, og der kan også under denne mulighed blive behov for  

 ekstra midler.
Skovrejsning Da omkostningerne er baseret på dagens priser er det for at opnå den  

 forudsatte effekt nødvendigt at sikre en løbende indeksregulering af  

 bevillingernes størrelse.
Omkostninger til administration er indregnet i bevillingsoverslaget.
Det  

 skønnes, at der vil være øgede administrationsomkostninger på ca. 3 mill. kr.  

 om året.
Ved opgørelse af bevillingsbehovet på 120 mill. kr. for 25.000 ha  

 forudsættes at der er tale om privat skovrejsning med tilskud, som kan  

 igangsættes umiddelbart, idet der er et overskud af interesserede private.  

 Statslig skovrejsning indebærer udgifter til erhvervelse.
Inklusive  

 erhvervelsesudgifter vil bevillingsbehovet til statslig skovrejsning typisk  

 øges med mellem 0 og 60 % i forhold til den private tilplantning - alt efter  

 graden af kommunal medfinansiering.
Kommunal medfinansiering af bynære,  

 grundvandsbeskyttende statsskove bliver mere og mere udbredt - typisk med en  

 medfinansiering på 50 % af erhvervelsesudgifterne.
Ved kommunal  

 medfinansiering på 50 % er privat skovrejsning og statslig skovrejsning  

 omtrent lige udgiftskrævende.
 Det forudsættes at fordelingen af bevillinger mellem privat og statslig  

 skovrejsning kan reguleres løbende.
Bedre foderudnyttelse En sænkning af kornprisen som følge af Santer-pakken og uændret  

 proteinpris medfører en reducering af den økonomisk optimale proteintildeling  

 i husdyrbruget.
 Regeringen vil arbejde for at udvikle et grønt regnskab for  

 landbrugsbedrifter, eventuelt i kombination med differentierede harmonikrav,  

 som kan medvirke til at fremme en effektiv udnyttelse af kvælstof i foderet.
Skærpede harmonikrav Med hensyn til harmonikravet vil Danmark forhandle med EU-kommissionen om  

 en dispensation med henblik på at fastsætte krav om 230 kg N/ha for kvægbrug  

 og 140 kg N/ha for øvrige brug.
Regeringen vil i lyset af den kommende  

 drøftelse med Kommissionen vende tilbage til parterne.
 De gældende danske regler om harmonikrav vil blive ændret - om nødvendigt  

 ved lov.
Skærpede krav til udnyttelse af N i husdyrgødning Der henvises til fodnote 2 i Tabellen.
Økologisk jordbrug Det forudsættes, at det økologisk drevne areal stiger med 170.000 ha i alt  

 frem til år 2003. Der er således tale om væsentlig forøgelse i forhold til  

 den hidtidige udvikling.
Aftalen er baseret på, at der omlægges 20.000 ha om  

 året svarende til 120.000 ha.
Aftalen omfatter endvidere en målsætning om at  

 omlægge yderligere 50.000 hektar indenfor aftalens tidsramme.
 Derudover er udviklingen i den økologiske fødevareproduktion nu nået til  

 et stadium hvor der er behov for at stimulere udviklingen gennem en  

 koordineret afsætningsstrategi for de økologiske fødevarer såvel i forhold  

 til hjemmemarkedet som i forhold til eksport.
 Dette indebærer, at der skal sættes øget fokus på udviklingen af en  

 afsætningsfremmestrategi for de økologiske produkter.
 Der er behov for at styrke aktiviteten over for især de små og mellemstore  

 virksomheder inden for det økologiske produktionsområde.
 Et middel til at fremme denne udvikling er at etablere en  

 rejseholdsordning, der skal bistå de små og mellemstore virksomheder ved at  

 etablere en afsætningsstrategi for deres økologiske produktion.
 Der afsættes 10 mio. kr. over 5 år til afsætningsfremme ved hjælp af en  

 rejseholdsordning.
Efterafgrøder Seks procent af basisarealet skal udlægges med en græsefterafgrøde  

 etableret i en kornafgrøde om foråret, målt som et gennemsnit over en  

 årrække, og gennemsnittet må aldrig blive under 6 pct..
 Den langsigtede effekt på handelsgødningsforbruget af seks procent  

 efterafgrøder vil være en nedgang på 3000 ton/år, heri er dog ikke indregnet  

 ændringer i sædskiftet.
Arealet med efterafgrøder indskrives om foråret i landmandens sædskifte-  

 og gødningsplan.
Plantedirektoratet kan ved kontrolbesøg på bedriften  

 kontrollere arealet med efterafgrøder på tilsvarende måde, som man  

 kontrollerer arealet med efterafgrøder under de miljøvenlige  

 jordbrugsforanstaltninger.
 Overtrædelse af ordningen straffes med bøde.
 Arealer med efterafgrøder omfatter alene arealer, som er udlagt med en  

 efterafgrøde og som anvendes til en vårsædsafgrøde det efterfølgende forår.  

 Dette betyder, at arealer med græsudlæg til græsmarker, græsfrø og brak, ikke  

 medregnes i arealet med efterafgrøder.
 Nedsat N-norm med 10 procent af den nuværende norm.
N-normen nedsættes med 10%, d.v.s. at der samlet er tale om et vægtet  

 gennemsnit på 10% for normen.
Nedsættelsen iværksættes fra gødningsåret  

 1998/99.
 I forbindelse med de skærpede krav revideres og lovfæstes reglerne om  

 gødningsregnskaber, hvilket medfører øgede udgifter til kontrol og  

 administration jævnfør opdateret bilag 100 af 4. februar 1998.
Regionale foranstaltninger Drikkevandsudvalget har tilkendegivet, at der ud over den generelle  

 beskyttelse er behov for en yderligere beskyttelse i de områder, der er  

 særlig følsomme over for nitratforurening.
 Endvidere har Kommissionen i åbningsskrivelsen af 14. november 1997 peget  

 på, at de danske oplysninger til Kommissionen om de danske nitratproblemer og  

 regeringens hidtidige foranstaltninger til reduktion af nitratforureningen  

 ikke i tilstrækkelig grad inddrager det regionale aspekt.
 Følgende virkemidler skal anvendes:
Regionalplanerne skal yderligere indeholde en udpegning af følsomme  

 indvindingsområder (herunder nitratfølsomme indvindingsområder),  

 indsatsområder (hvor det findes, at en særlig indsats til beskyttelse af  

 vandressourcerne er nødvendig til sikring af drikkevandsinteresserne) samt en  

 prioritering af indsatsområder.
Amterne skal have pligt til senest i  

 forbindelse med regionplanrevision 2001 at udpege nitratfølsomme  

 indvindingsområder.
 For hvert indsatsområde skal amtsrådet have pligt til at udarbejde en  

 indsatsplan, der skal indeholde en detaljeret opgørelse over behovet for  

 beskyttelse og retningslinier og tidsplan for myndighedernes indsats til  

 opnåelse af denne beskyttelse.
Kommuner og amter skal have mulighed for mod erstatning at pålægge  

 rådighedsindskrænkninger, herunder dyrkningsrestriktioner i nitratfølsomme  

 indvindingsområder, hvis den eksisterende landbrugsdrift medfører en så høj  

 belastning af den pågældende ressource, at det er nødvendigt at gribe ind for  

 at sikre drikkevandsinteresserne.
I visse tilfælde kan  

 rådighedsindskrænkningerne være så omfattende, at en hel eller delvis  

 overtagelse af ejendommen vil være rimelig.
Procedurerne for fastlæggelse af  

 rådighedsindskrænkninger følger reglerne i lov om offentlige veje.
Det samme  

 gælder erstatningsfastsættelsen, herunder spørgsmålet om hel eller delvis  

 overtagelse, som således afgøres af taksationsmyndighederne.
 Der er enighed om, at der i indeværende folketingssamling tilvejebringes  

 det nødvendige hjemmelsgrundlag for at gennemføre ovennævnte  

 foranstaltninger.
Fødevareministeriet Den 17. februar 1998 Notat om en bødemodel vedrørende jordbrugets anvendelse af gødning.
 I fortsættelse af bilag 86 beskrives efterfølgende en model for et  

 bødesystem.
Et bødesystem vil give mulighed for større fleksibilitet i  

 gødningsplanreguleringen.
Der vil dog også under et bødesystem være behov for  

 en opstramning af en række elementer i gødningsplansystemet, f.eks. skærpede  

 dokumentationskrav, bortfald af konsulenterklæringer, færre normer og større  

 præcision i normfastsættelsen.
Den større fleksibilitet vil blive modsvaret  

 af mindre miljøvirkning.
 1. Lovudformning og administration m.v.
 Det foreslås, at der i loven gives bemyndigelse til den nødvendige  

 udfyldelse af bestemmelserne i bekendtgørelse samt til nødvendige årlige  

 ændringer af hensyn til indarbejdelse af kvælstofprognose, nye  

 forsøgsresultater o.lign.
 I loven optages hjemmel til at etablere et register over bedrifter, som  

 omfattes af gødningsregnskabsreguleringen.
Som element i oplæg til udmøntning af aftalen om reduktion af landbrugets  

 udledning af kvælstof anføres, at der i bemærkninger til loven skal angives  

 indikativniveauer for bødestørrelser, samt at sanktionspraksis skærpes.
En  

 dom fra Vestre Landsret danner p.t. grundlag for bødestørrelsen i  

 overgødskningssager.
Landmanden havde overgødsket med 935 kg kvælstof.
Bøden  

 var 8.000 kr., svarende til ca. 8 kr./kg N ved en simpel omregning.  

 Udviklingen indenfor retspraksis har herefter imidlertid tenderet mod  

 standardbøder uden tæt sammenhæng med den konkrete overgødskning.
Således  

 sanktioneres overgødskning op til 500 kg med 5.000 kr., op til 2.000 kg. med  

 8.000 kr. og overgødskning derover med 14.000 kr.
Den højeste bødesats er  

 netop stadfæstet af Landsretten.
I den pågældende sag havde landmanden  

 overgødsket med 2.451 kg kvælstof, svarende til ca. 6 kr./kg N.
 Det foreslås, at der tilvejebringes grundlag for, at fremtidig bødepraksis  

 tager udgangspunkt i, at overgødskning sanktioneres med 10 kr./kg N for  

 overgødskning op til 30 kg N/ha og derover med 20 kr./kg N, og således at  

 bøden gøres porportional med overgødskningen/miljøbelastningen.
Det foreslås, at en forældelsesfrist på 4 år anføres i lovteksten.
Da  

 indsendelse af gødningsregnskab sker op til 10 måneder efter, at sidste  

 gødskning har fundet sted, giver den almindelige 2 års forældelsesfrist i  

 straffeloven kun meget kort tid til at behandle ca. 65.000 sager.
For at fremskynde sagsbehandling og sanktionering, foreslås der i loven  

 indført mulighed for udstedelse af administrative bødeforlæg.
Administrativ  

 bødeforlæg bringes først i anvendelse, når der foreligger fast domspraksis  

 for bødestørrelsen.
 Reglen om, at Plantedirektoratet kan kræve at få forevist alle dokumenter,  

 der kan have betydning for bedømmelsen af, om der foreligger en overtrædelse,  

 foreslås strafsanktioneret, hvilket ikke er tilfældet i den gældende  

 bekendtgørelse.
Det foreslås, at der stilles krav om, at leverandører af varer med et  

 afgiftspligtigt kvælstofindhold, jf. forslag om lov om afgift af kvælstof  

 indeholdt i gødninger m.m. (§ 21, stk. 5) årligt skal indberette oplysning om  

 deres afgiftsfri leverancer til Plantedirektoratet.
I det omfang det er  

 muligt, omfatter direktoratets adgang til disse oplysninger også en  

 elektronisk adgang hertil.
 For at skærpe kontrollen mht. jordbrugeres oplysninger om køb af  

 handelsgødning m.v. foreslås det, at Plantedirektoratet på anmodning kan få  

 adgang til oplysninger om salg af gødning fra virksomheder, der ikke er  

 omfattet af reglerne om udarbejdelse og indsendelse af gødningsregnskaber.
2. Opstramning af gødningsplansystemet A.
Bedrifter omfattet af reglerne om gødningsanvendelse I henhold til gældende regler om jordbrugets anvendelse af gødning (regler  

 om gødningregnskab m.v.) er alle bedrifter med et samlet areal over 10 ha  

 omfattet.
Endvidere er bedrifter under 10 ha omfattet, hvis de har en større  

 produktion af husdyrgødning end der må udbringes på bedriftens areal.  

 Frugtplantager, skovbrug og væksthusgartnerier er ikke omfattet.
Den nye lovgivning om jordbrugets anvendelse af gødning vedrører som  

 udgangspunkt alle virksomheder, der driver erhverv inden for planteavl,  

 husdyravl, skovbrug eller kombinationer heraf.
Visse typer af virksomheder,  

 f.eks. bedrifter, der anvender organisk gødning, skal ubetinget omfattes af  

 loven.
For øvrige virksomheder er det frivilligt, om de vil lade sig  

 registrere med henblik på at blive omfattet af loven.
Virksomheder, der  

 omfattes af loven, fritages for kvælstofafgift.
B.
Planperiode Kvælstofbehov og kvælstofforbrug opgøres for planperioden 1. august til  

 31. juli.
For afgrøder, der skal tilføres kvælstof efter 31. juli, opdeles  

 afgrødenormerne, således at kvælstofbehovet efter 31. juli indregnes i næste  

 planperiode.
Dette forslag vil gøre den administrative kontrol mere entydig  

 og enklere.
C.
Behovsfastsættelse Bedriftens samlede kvælstofbehov fastsættes ud fra kvælstofbehovet for de  

 enkelte marker på grundlag af følgende faktorer:
- afgrøde og forfrugt - klimaområde - jordbonitet - forventet udbytte - gødningstildeling bestemt af vurderinger - konsulenterklæring - eftervirkning af husdyrgødning og anden organisk gødning, der er tildelt  

 forrige høstår.
Afgrødekategorierne (forfrugt+afgrøde) opretholdes.
Kvælstofbehovet  

 opgøres ved gødningsplanlægningen senest den 31. marts i planperioden.
I  

 tilfælde af, at den oprindelige gødningsplan ændres, præciseres det, at det  

 ændrede kvælstofbehov skal opgøres på grundlag af afgrøderne på en nærmere  

 bestemt dato, f.eks. 1. juni.
Ved anvendelse af afgrødekategorier med  

 forfrugter m.v. skal forfrugter kunne dokumenteres ved markplan over forrige  

 planperioder.
Samtidig fastsættes fællesnormer til erstatning for vejledene  

 normer/god landmandspraksis.
Fællesnormerne skal anvendes, hvis der ikke er  

 fastsat en specifik norm for den pågældende afgrøde, eller hvis en eventuel  

 forfrugt ikke kan dokumenteres.
 Klimaområder, bonitetskategorier m.v.
 Differentiering for klimaområder (nedbør m.v.) opretholdes uændret.
Den skønsmæssige fastlæggelse af bonitet på den enkelte bedrift på  

 markniveau vanskeliggør en tilsidesættelse af en fejlagtig fastlæggelse.
En  

 fejlagtig fastlæggelse har dog begrænsede konsekvenser for opgørelse af  

 bedriftens kvælstofbehov.
Differentiering efter bonitet har betydning for  

 opretholdelse af den årlige kvælstofprognose.
Differentieringen opretholdes.
Korrektion for højere forventet udbytte kan kun foretages, hvis der  

 foreligger dokumentation i form af salgsfakturaer el.lign.
Der bliver ikke  

 mulighed for korrektion af grovfoderafgrøder.
Gødningstildeling bestemt af vurderinger Brødtillæg til vinterhvede og fradrag for maltbyg Det fastsættes i bekendtgørelsen hvilke sorter, der er egnede som  

 brødhvede.
Fradrag for maltbyg bortfalder.
Normer for juletræer og tillæg for farvegødskning Der fastsættes kun en norm for juletræer uafhængig af træernes alder.  

 Normen skal endvidere gælde for pyntegrønt.
Endelig foreslås, at tillægget  

 for farvegødskning falder bort.
Normer for kløvergræs Der fastsættes een norm for kløvergræs uafhængigt af det procentvise  

 indhold af kløver.
Normen sættes til den eksisterende norm for slætgræs med  

 10-30% kløver.
Normen sættes dog til 0 ved en kløverprocent på over 50%. En  

 særskilt norm for rent græs opretholdes.
Konsulenterklæringer bortfalder.
I ekstreme vejrligs tilfælde (sandflugt,  

 oversvømmelse etc.) kan gødning bortfyge eller blive udvasket.  

 Konsulenterklæringer vil dog i sådanne situationer kunne anvendes under  

 forudsætning af, at det overfor Plantedirektoratet kan  

 sandsynliggøres/dokumenteres, at der er tale om ekstreme vejrligs tilfælde,  

 og under forudsætning af Plantedirektoratets accept heraf.
Eftervirkning Dispensationsmuligheden for eftervirkning af husdyrgødning falder væk.
Der  

 er ikke p.t. givet dispensation for eftervirkning.
Endvidere vil en ændret  

 opgørelsesmetode medføre kontrolmæssige vanskeligheder, da der skal anvendes  

 oplysniger fra flere år.
D.
Gødningsforbrug Husdyrgødningsnormer Muligheden for at få godkendt andre normsæt i edb-systemer til beregning  

 af kvælstofindholdet i husdyrgødning falder væk.
Produceret husdyrgødning Der fastsættes præciserende regler for opgørelse af årsdyr og producerede  

 dyr m.v. i bekendtgørelsen.
Mulighed for korrektion af kvælstofindhold i  

 gødning opretholdes på trods af at der i beregningerne indgår skønsmæssige  

 elementer.
Korrektion af husdyrgødningsproduktion I det gældende system kan der ses bort fra den mængde husdyrgødning, der  

 vedrører den tid, dyrene går ude.
Korrektionen er skønsmæssig.
I den gældende  

 norm for afgræsningsgræs er kvælstofbehovet nedreguleret i forhold til normen  

 for slætgræs, for i en vis udstrækning at tage højde for den husdyrgødning,  

 der tilføres græsmarken, når dyrene går ude.
 Det foreslås, at korrektion for udegående dyr falder bort, idet den tid,  

 dyrene går ude, i et vist omfang bygger på en skønsmæssig fastsættelse, og  

 det er vanskeligt at gennemføre en kontrol af, hvor længe dyrene har gået  

 ude.
Til gengæld foreslås den særskilte norm for afgræsningsgræs afskaffet.
En  

 fælles norm for slætgræs og afgræsningsgræs fastlægges ud fra det samlede  

 behov til græsset uden hensyntagen til, om kvælstofgødningen kommer fra  

 udegående dyr eller fra andre former for gødning.
Husdyrgødningsaftaler Afgivere skal indhente skriftlige bekræftelser hos modtagerne af  

 husdyrgødningen.
De skriftlige bekræftelser skal indsendes i forbindelse med  

 den årlige indsendelse af gødningsregnskabet.
Dette vil øge muligheden for en  

 effektiv krydskontrol.
 For på tilsvarende vis at effektivisere kontrollen med jordbrugets  

 anvendelse af slam skal slamproducenten årligt indberette samtlige  

 slamleverancer med angivelse af modtagers navn, slammængde etc.
 Den teoretiske beregning af bedriftens opnåede udnyttelsesprocent falder  

 væk.
Ultimolager Bedriftens ultimolager må maksimalt udgøre 50% af årsproduktionen af  

 husdyrgødning for den samme planperiode.
3. Administrative konsekvenser 1) Eksklusiv udgifter til generelt gødningsafgiftsregister. (Etableres af  

 told og skat) Skatteministeriets notat om indirekte afgift på forbrug af  

 kvælstofgødning udenfor jordbrug omfattet af gødningsregnskaber Der indføres en indirekte afgift på forbrug af kvælstof udenfor jordbrug  

 omfattet af gødningsregnskaber.
Afgiften opkræves af grovvarehandelen - producenter eller importører - af  

 kvælstofgødning ved salg til anvendelse her i landet eller ved forbrug for  

 egenimportører.
Jordbrugere, der ved købet af gødningen oplyser, at de er  

 omfattet af gødningsregnskabsreglerne, kan købe gødningen uden afgift.  

 Grovvarehandelen skal føre regnskab over, hvem der køber uden afgift, og  

 stille disse oplysninger til rådighed for Plantedirektoratet, der  

 administrerer gødningsregnskaberne.
På fakturaer for afgiftsfri gødning skal  

 køber gøres opmærksom på, at den afgiftsfrie pris har været under  

 forudsætning af, at jordbrugeren er med i gødningsregnskabssystemet, og at  

 køber har pligt til at give sælgeren oplysning om, hvis denne forudsætning  

 ikke er opfyldt.
Alle andre end jordbrugere i gødningsregnskabssystemet vil blive belastet  

 af afgiften.
Det gælder også forbrug af gødningsstoffer til andet end  

 gødningsformål herunder f.eks. urea til vejanlæg.
 Afgiftsatsen vil være på 5 kr./kg N. (Gør det uøkonomisk at købe over  

 husholdningsbudget ved en bøde på 10 kr./kg N af merforbrug).
 Forbruget af gødning uden for jordbruget skønnes ved de nuværende priser  

 til 5.000 tons N. årligt.
 I et beskedent omfang vil der være visse jordbrugere, der ikke laver  

 gødningsregnskaber, der vil blive belastet af afgiften, f.eks. fordi der i  

 gødningsregnskabsreglerne er bagatelgrænser og den mindre jordbruger  

 foretrækker at betale afgift i stedet for at føre regnskab over et beskedent  

 forbrug.
 Provenu på helårsbasis vil udgøre ca. 25 mill. kr. under forudsætning af  

 nogenlunde uændret salg.
Efter 2. behandling den 19. juni 1998 Kapitel 1 Lovens formål, anvendelsesområde m.v.
 § 1. Loven har til formål at regulere jordbrugets anvendelse af  

 gødning og fastsætte krav om etablering af plantedække med henblik på at  

 begrænse udvaskningen af kvælstof.
 § 2. Ministeren for fødevarer, landbrug og fiskeri opretter et  

 register over virksomheder, der anvender gødning efter denne lov.
Stk. 2. Den, der driver momspligtig virksomhed med planteavl,  

 husdyravl, skovbrug eller kombinationer heraf, jf. lovens bilag 1, og har en  

 årlig omsætning, der overstiger 20.000 kr., skal anmelde sin virksomhed til  

 registrering i det i stk. 1 nævnte register, hvis 1) virksomhedens samlede husdyrbesætning overstiger 10 dyreenheder, 2) husdyrtætheden overstiger 1,0 dyreenhed pr. ha eller 3) virksomheden modtager mere end 25 t husdyrgødning eller anden organisk  

 gødning i planperioden.
Stk. 3. Den, der driver flere momspligtige virksomheder med  

 planteavl, husdyravl, skovbrug eller kombinationer heraf, jf. lovens bilag 1,  

 skal anmelde sin virksomhed til registrering i det i stk. 1 nævnte register,  

 hvis det for alle virksomhederne under et gælder, at den årlige omsætning  

 overstiger 20.000 kr. og 1) virksomhedernes samlede husdyrbesætning overstiger 10 dyreenheder, 2) husdyrtætheden overstiger 1,0 dyreenhed pr. ha eller 3) virksomhedernes samlet modtager mere end 25 t husdyrgødning eller anden  

 organisk gødning i planperioden.
 Stk. 4. Hvis virksomhederne, jf. stk. 3, er selvstændigt  

 registrerede efter momsloven, kan virksomhederne dog registreres hver for  

 sig.
 Stk. 5. Andre, der driver momspligtig virksomhed med planteavl,  

 husdyravl, skovbrug eller kombinationer heraf, jf. lovens bilag 1, kan  

 anmelde sin virksomhed til registrering i det i stk. 1 nævnte register, hvis  

 den årlige omsætning overstiger 20.000 kr.
Stk. 6. Til de registrerede virksomheder udstedes et bevis for  

 registreringen.
Beviset benyttes som dokumentation for retten til at købe  

 afgiftsfri gødning.
Som alternativ dokumentation kan benyttes direkte opslag  

 i det i stk. 1 nævnte register, jf. stk. 9.
Stk. 7. Anmeldelse til registrering skal ske inden en dato fastsat  

 af ministeren.
Hvis virksomheden senere bliver registreringspligtig, skal  

 anmeldelse til registrering dog ske senest 21 dage efter, at  

 registreringspligten indtræder.
Stk. 8. Når virksomheden ikke længere har pligt til at være  

 registreret, jf. stk. 2 og 3, eller den registrerede ikke længere ønsker sin  

 virksomhed registreret, jf. stk. 5, kan den registrerede anmode om, at  

 virksomheden afmeldes fra registeret med virkning fra førstkommende 1.  

 august.
Ved overdragelse eller ophør af virksomhed skal den registrerede  

 inden 21 dage foretage afmeldelse fra registeret.
Ministeren kan afmelde en  

 virksomhed fra registeret fra førstkommende 1. august, hvis virksomhedens  

 omsætning falder til under 20.000 kr. årligt.
 Stk. 9. Den, der driver momspligtig handel med gødning, kan få  

 adgang til ved opslag i det i stk. 1 nævnte register at konstatere, om en  

 køber er berettiget til at købe afgiftsfri gødning eller ej.
Stk. 10. Ministeren kan fastsætte nærmere regler om registerets  

 opbygning, ajourføring, om anmeldelse til registrering og krav om  

 dokumentation for, at betingelserne for optagelse i registeret er opfyldt,  

 samt fastsætte regler for, hvilke oplysninger en anmeldelse til registrering  

 skal indeholde.
Desuden kan ministeren fastsætte nærmere regler om  

 gødningshandleres adgang til oplysning om købere af afgiftsfri gødning.
 Stk. 11. Ministeren fastsætter nærmere regler om, hvordan en  

 dyreenhed skal opgøres.
§ 3. Lovens bestemmelser om plantedække, jf. kapitel 3, omfatter  

 momspligtige virksomheder med en årlig omsætning på over 20.000 kr., som  

 driver virksomhed med planteavl eller husdyravl eller kombinationer heraf,  

 jf. lovens bilag 1, og som har et samlet areal på 10 ha eller derover.
Ved  

 opgørelse af arealet medregnes forpagtede og lejede arealer.
§ 4. Ved planperioden forstås perioden fra den 1. august til den  

 31. juli.
Dyrkes afgrøder, der skal tilføres kvælstof efter den 31. juli, men  

 inden den 30. september, og som skal høstes eller afgræsses inden 31.  

 december, forlænges planperioden til den 30. september.
Afmeldes en  

 virksomhed af det i § 2, stk. 1, nævnte register efter § 2, stk. 8, 2. pkt.,  

 løber planperioden dog kun til dato for afmeldelsens modtagelse.
Kapitel 2 Gødskning § 5. I planperioden må registreringspligtige eller registrerede  

 virksomheders forbrug af kvælstof til gødningsformål, jf. §§ 10-14, ikke  

 overstige virksomhedens kvote for kvælstof, jf. §§ 6-9.
§ 6. For planperioden skal virksomhedens samlede kvote for  

 kvælstof beregnes som summen af kvoterne for de enkelte marker i  

 virksomheden.
For hver enkelt mark beregnes kvoten på grundlag af markens  

 størrelse, afgrøde, forfrugten og afgrødens kvælstofnorm i det pågældende  

 klimaområde og jordbonitet.
 Stk. 2. Virksomhedens samlede kvote for kvælstof skal korrigeres  

 efter kvælstofprognosen for planperioden.
 Stk. 3. Ministeren for fødevarer, landbrug og fiskeri fastsætter  

 kvælstofnormer for afgrøderne ved standardudbytte for klimaområder,  

 jordboniteter og særlige vandingsbehov, planperiodens kvælstofprognose og  

 regler om, hvorledes markens størrelse og afgrøde fastsættes.
 Stk. 4. For virksomheder, der driver gartneri, planteskoler,  

 dyrkning af frugt og bær eller skovbrug, kan ministeren fastsætte afgrødernes  

 kvælstofnormer, samt regler om beregning af virksomhedens samlede kvote for  

 kvælstof.
 § 7. Virksomhedens samlede kvote for kvælstof skal efter regler  

 fastsat af ministeren for fødevarer, landbrug og fiskeri fradrages en andel  

 af den totale mængde af kvælstof i husdyrgødning og anden organisk gødning  

 end husdyrgødning, der er brugt i den foregående planperiode, jf. §§ 11-14.
 § 8. Virksomhedens samlede kvote for kvælstof kan korrigeres, hvis  

 det forventede udbytte for en afgrøde afviger fra afgrødens fastsatte  

 standardudbytte, jf. § 6, stk. 3. Korrektion for højere forventet udbytte kan  

 alene ske, hvis der foreligger dokumentation for, at der i tidligere  

 planperioder er høstet højere udbytter end standardudbyttet for den  

 pågældende afgrøde.
 Stk. 2. Ministeren for fødevarer, landbrug og fiskeri kan  

 fastsætte regler om dokumentationen for højere forventede udbytter.
§ 9. Ministeren for fødevarer, landbrug og fiskeri kan fastsætte  

 regler om, at virksomhedens kvælstofkvote for en mark efter ansøgning kan  

 forhøjes, hvis der på grund af ekstreme vejrligstilfælde bortfyger eller  

 udvaskes kvælstof.
Ministeren kan herunder fastsætte regler om ansøgningens  

 udformning og indhold.
 § 10. For planperioden skal virksomhedens samlede forbrug af  

 kvælstof beregnes som summen af forbruget af kvælstof i husdyrgødning, jf. §§  

 11 og 12, anden organisk gødning end husdyrgødning, jf. § 13, og  

 handelsgødning, jf. § 14.
 § 11. Den totale mængde af kvælstof i husdyrgødning beregnes som  

 virksomhedens produktion af kvælstof i husdyrgødning tillagt planperiodens  

 primo- og fratrukket planperiodens ultimolager af kvælstof i husdyrgødning  

 samt tillagt modtaget og fratrukket afsat kvælstof i husdyrgødning inden for  

 planperioden, jf. stk. 4.
 Stk. 2 . Virksomhedens produktion af kvælstof i husdyrgødning  

 beregnes på grundlag af normer for det totale indhold af kvælstof i  

 husdyrgødning, virksomhedens gennemsnitsbesætning og staldsystemer.  

 Produktionen af kvælstof i husdyrgødning kan korrigeres for afvigelser i  

 ydelses- og produktionsniveau samt fodermængde og -sammensætning på grundlag  

 af korrektionsfaktorer, jf. stk. 5, hvis afvigelserne kan dokumenteres ved  

 driftbilag.
Stk. 3. Virksomhedens primolager af kvælstof i husdyrgødning  

 fastsættes som den forudgående planperiodes ultimolager.
Virksomhedens  

 ultimolager af kvælstof i husdyrgødning fastsættes af virksomheden efter  

 regler fastsat i medfør af stk. 5.
 Stk. 4. Virksomheden kan alene fratrække kvælstof i husdyrgødning,  

 jf. stk. 1, hvis husdyrgødningen er afsat til en registreret virksomhed, jf.  

 § 2, eller til biogas- og fællesanlæg.
 Stk. 5. Ministeren for fødevarer, landbrug og fiskeri fastsætter  

 nærmere regler om opgørelse af virksomhedens produktion af kvælstof i  

 husdyrgødning i planperioden, virksomhedens besætning, normer for det totale  

 indhold af kvælstof i husdyrgødning, korrektion af normer på grund af  

 afvigelser i ydelses- og produktionsniveau, indhold og udformningen af  

 aftaler m.v. om overførsel af husdyrgødning samt fastsættelse af  

 virksomhedens ultimolager af kvælstof i husdyrgødning.
 Stk. 6. Indholdet af kvælstof i afgasset biomasse, hvori indgår  

 anden organisk gødning end husdyrgødning, beregnes efter regler fastsat af  

 ministeren.
 § 12. Ministeren for fødevarer, landbrug og fiskeri fastsætter de  

 andele af den totale mængde af kvælstof i husdyrgødning, som skal anvendes  

 ved beregning af forbruget af kvælstof i husdyrgødning.
Stk. 2. Ved blandinger af husdyrgødning og anden organisk gødning  

 end husdyrgødning, herunder afgasset biomasse, fastsættes den andel, der skal  

 anvendes ved beregning af forbruget af kvælstof, som gennemsnittet af de  

 fastsatte andele for de enkelte gødningstyper vægtet i forhold til den totale  

 mængde kvælstof i gødningstyperne.
For afgasset biomasse kan andelen dog  

 fastsættes som andelen for svinegylle.
 § 13. Den totale mængde af kvælstof i anden organisk gødning end  

 husdyrgødning beregnes som leverandørens angivelse af den totale mængde af  

 kvælstof i den gødning, der er leveret til virksomheden i planperioden.
Stk. 2. Ministeren for fødevarer, landbrug og fiskeri fastsætter  

 regler for bestemmelse af kvælstofindholdet i anden organisk gødning end  

 husdyrgødning.
Ministeren fastsætter endvidere de andele, som skal anvendes  

 ved beregningen af forbruget af kvælstof i anden organisk gødning end  

 husdyrgødning.
 § 14. Virksomhedens forbrug af kvælstof i handelsgødning beregnes  

 som leverandørens angivelse af den totale mængde af kvælstof i den  

 handelsgødning, der er leveret til virksomheden i planperioden tillagt  

 planperiodens primolager og fratrukket planperiodens ultimolager af kvælstof  

 i handelsgødning.
Stk. 2. Virksomhedens primolager af kvælstof i handelsgødning  

 fastsættes som den forudgående planperiodes ultimolager.
Virksomhedens  

 ultimolager af kvælstof i handelsgødning fastsættes af virksomheden efter  

 regler fastsat af ministeren for fødevarer, landbrug og fiskeri.
§ 15. Hvis den registrerede før udløb af planperioden ophører med  

 at eje eller have brugsret til et areal, hvortil der er en kvælstofkvote, jf.  

 § 6, skal den registrerede virksomheds kvælstofforbrug på arealet beregnes,  

 jf. §§ 10-14, for den forløbne del af planperioden.
Den, der overtager  

 arealet eller brugsretten hertil, skal, såfremt denne virksomhed er  

 registreret efter § 2, have skriftlig oplysning om forbruget og kvoten.  

 Forbruget og kvoten for den samlede planperiode henregnes herefter til den  

 virksomhed, der har overtaget arealet eller brugsretten hertil, jf. dog stk.  

 2-4.
 Stk. 2. Hvis skriftlig oplysning som nævnt i stk. 1, 2. pkt., ikke  

 gives, henregnes kvælstofforbruget til den, der har overdraget arealet eller  

 brugsretten hertil.
 Stk. 3. Hvis et areal eller brugsretten hertil overdrages før  

 udløbet af den ordinære planperiode og kvælstofforbruget på arealet for den  

 forløbne del af planperioden overstiger kvoten for det pågældende areal for  

 hele planperioden, henregnes den del af kvælstofforbruget, der overstiger  

 kvoten, til den, som har overdraget arealet eller brugsretten hertil,  

 medmindre den, der overtager arealet eller brugsretten hertil, erklærer, at  

 kvælstofforbruget kan henregnes til denne.
Stk. 4. Hvis den virksomhed, der overtager arealet eller  

 brugsretten hertil før udløb af den ordinære planperiode, ikke er registreret  

 eller er registreringspligtig efter § 2, henregnes forbruget for den forløbne  

 del af planperioden til den, som har overdraget arealet eller brugsretten  

 hertil.
Kvoten for den samlede planperiode henregnes til den virksomhed, der  

 har overdraget arealet eller brugsretten hertil.
 § 16. Hvis den registrerede virksomhed før udløb af den ordinære  

 planperiode overdrager oplagret husdyrgødning eller anden organisk gødning,  

 skal virksomheden opgøre en ultimobeholdning på overdragelsestidspunktet, jf.  

 § 11, stk. 3. Oplysninger om ultimobeholdning gives skriftligt til den, der  

 overtager den oplagrede husdyrgødning eller anden organisk gødning.  

 Ultimobeholdningen henregnes til denne, jf. dog stk. 2 og 3.
 Stk. 2. Hvis den virksomhed, der overtager ultimobeholdningen,  

 ikke har fået skriftlig oplysning om ultimobeholdningen, fastsættes  

 ultimolageret for den virksomhed, der overdrager ultimobeholdningen, til 0.
 Stk. 3. På grundlag af ultimobeholdningen, jf. stk. 1-3, opgøres  

 kvælstofforbruget for planperioden for den virksomhed, der overdrager den  

 oplagrede husdyrgødning eller anden organisk gødning, for den forløbne del af  

 planperioden indtil overdragelsestidspunktet.
 § 17. Ministeren for fødevarer, landbrug og fiskeri kan fastsætte  

 nærmere regler om den form, de i §§ 15 og 16 nævnte oplysninger skal have, om  

 oplysningernes opdeling i forskellige gødningstyper, marker m.v., samt om  

 hvordan oplysningerne skal kunne dokumenteres og kontrolleres.
Kapitel 3 Plantedække § 18. På 65 pct. af virksomhedens dyrkede eller udtagne arealer,  

 dog ikke arealer, der anvendes til gartneri, herunder væksthusgartneri,  

 skovbrug, frugtplantage eller planteskole, skal der etableres et plantedække  

 med en eller flere af de afgrøder, der er nævnt i lovens bilag 2.
 Stk. 2. Ministren for fødevarer, landbrug og fiskeri kan fastsætte  

 regler om efterafgrøder ud over det i stk. 1 nævnte krav, herunder om  

 beregning af omfanget af det areal, hvorpå efterafgrøderne skal etableres,  

 samt om, hvilke afgrøder der kan anvendes som efterafgrøder, og regler for  

 dyrkning af disse.
 Stk. 3. Ministeren kan for de virksomheder, som alene skal opfylde  

 lovens krav om plantedække, jf. § 3, fastsætte regler om kontrol samt om,  

 hvilke optegnelser virksomheden skal føre.
§ 19. Til opfyldelse af kravet i § 18, stk. 1, kan en virksomhed  

 efter aftale med andre virksomheder, der er omfattet af § 3, medregne arealer  

 under disse, hvis 1) arealerne er udlagt med afgrøder nævnt i lovens bilag 2, 2) afstanden fra driftslederens bolig til arealerne ad den benyttede vej  

 ikke overstiger 5 km og 3) aftalen er indgået skriftligt før 1. september i det år, hvor  

 plantedækket skal være etableret.
Stk. 2. Kravet i § 18, stk.1, kan, for så vidt angår indtil 20  

 pct. af virksomhedens dyrkede eller udtagne arealer, opfyldes ved nedmuldning  

 af halm fra korn- og rapsafgrøder.
Til erstatning for 1 ha udlagt med  

 afgrøder nævnt i lovens bilag 2 skal der nedmuldes halm på mindst 1,6 ha.  

 Stk. 1 finder tilsvarende anvendelse.
Et areal, hvorpå der både er nedmuldet  

 halm og etableret plantedække med afgrøder i overensstemmelse med lovens  

 bilag 2, kan kun medregnes en gang med henblik på opfyldelse af kravet i §  

 18, stk. 1.
 § 20 . Ministeren for fødevarer, landbrug og fiskeri kan i  

 særlige tilfælde og efter skriftlig ansøgning tillade, at en virksomhed  

 fraviger bestemmelsen i § 18.
Kapitel 4 Planlægnings- og regnskabskrav § 21. Virksomheder, der er omfattet af § 2, skal for hver  

 planperiode udarbejde en markplan og en gødningsplan for dyrkede og udtagne  

 arealer.
 Stk. 2. Markplanen skal for hver mark angive den planlagte  

 dyrkningsmæssige anvendelse, jf. kapitel 2, og etablering af plantedække, jf.  

 kapitel 3.
Stk. 3. Den del af markplanen, der omfatter marker, hvor der er  

 etableret et plantedække, jf. kapitel 3, eller som er udtaget af driften samt  

 det samlede areal, der planlægges udtaget eller dyrket, skal udarbejdes  

 senest den 1. september i den pågældende planperiode.
Den resterende del af  

 markplanen skal foreligge senest den følgende 31. marts.
Stk. 4. Gødningsplanen skal foreligge senest den 31. marts i den  

 pågældende planperiode og angive 1) virksomhedens planlagte, samlede kvote for kvælstof, herunder de  

 enkelte markers kvote for kvælstof, jf. §§ 6-9, samt de enkelte markers behov  

 for fosfor, 2) virksomhedens planlagte forbrug af kvælstof i husdyrgødning og anden  

 organisk gødning end husdyrgødning, jf. §§ 10-13, og 3) virksomhedens planlagte forbrug af kvælstof i handelsgødning, jf. § 14.
Stk. 5. Ændringer i planerne, jf. stk. 1-4, som følge af ændret  

 valg af afgrøder, kvælstofprognosen, jf. § 6, eller forhold, der er omfattet  

 af § 9, skal registreres i planerne, inden der disponeres efter disse.
Andre  

 ændringer skal registreres senest 7 dage efter, at de er gennemført.
Dato for  

 udarbejdelse af planen samt ændringer i denne skal fremgå af planen.
 Stk. 6. Ministeren for fødevarer, landbrug og fiskeri fastsætter  

 nærmere regler om mark- og gødningsplanens udformning og indhold.
 § 22. Virksomheden skal hvert år udarbejde gødningsregnskab for  

 den afsluttede planperiode og indsende en underskrevet kopi heraf til  

 ministeren for fødevarer, landbrug og fiskeri senest den følgende 31. marts.  

 Ved afmeldelse fra det i § 2, stk. 1, nævnte register, jf. § 2, stk. 8, skal  

 virksomheden senest ved udgangen af den 6. måned efter afmeldelsen udarbejde  

 gødningsregnskab for den forløbne del af planperioden og inden samme dato  

 insende en underskrevet kopi heraf til ministeren.
Stk. 2. Gødningsregnskabet skal opgøres på grundlag af  

 virksomhedens mark- og gødningsplan, jf. § 21, og angive 1) virksomhedens samlede kvote for kvælstof, jf. §§ 6-9, og virksomhedens  

 samlede forbrug af kvælstof, jf. §§ 10-14, 2) besætningsstørrelse opgjort i antal dyreenheder og det samlede areal  

 med et gødningsbehov, 3) virksomhedens samlede areal, hvorpå der er etableret et plantedække, og  

 det samlede areal, hvorpå der er etableret efterafgrøder, jf. kapitel 3, og 4) oplysninger om virksomhedens aftaler om forpagtning til brug for  

 udbringning af husdyrgødning og om virksomhedens husdyrgødningsaftaler.
 Stk. 3. Ministeren fastsætter regler om gødningsregnskabers  

 udformning og indhold, opbevaring af bilag m.v. samt regler om opgørelsen af  

 arealer med gødningsbehov.
 § 23. Mark- og gødningsplanen samt gødningsregnskabet skal  

 udarbejdes på et skema, der er udarbejdet af ministeren for fødevarer,  

 landbrug og fiskeri.
 Stk. 2. Ministeren kan godkende andre skemaer, herunder skemaer,  

 der er baseret på edb-programmer.
 Stk. 3. Mark- og gødningsplanerne samt gødningsregnskabet skal  

 opbevares i mindst 5 år.
Kapitel 5 Gødningsleverandører § 24. Ministeren for fødevarer, landbrug og fiskeri fastsætter  

 regler om, at virksomheder, som sælger eller afgiver kvælstofholdig gødning,  

 skal indberette, hvilke virksomheder der er afsat gødning til, herunder den  

 afsatte gødningstype og -mængde, samt kvælstofindholdet i den afsatte mængde.  

 Ministeren kan endvidere fastsætte regler om, at biogas- og fællesanlæg skal  

 indberette, hvilke virksomheder de modtager gødning fra, herunder  

 gødningstypen og -mængden, samt kvælstofindholdet i den modtagne gødning.
Kapitel 6 Administration af loven § 25. Afgørelser efter loven træffes af ministeren for fødevarer,  

 landbrug og fiskeri.
 Stk. 2. Ministeren fører tilsyn med, at der ikke sker overtrædelse  

 af loven eller regler fastsat i medfør heraf.
 § 26. Henlægger ministeren for fødevarer, landbrug og fiskeri sine  

 beføjelser til at træffe afgørelser efter loven til en institution under  

 ministeriet, kan ministeren fastsætte regler om adgang til at klage over  

 afgørelserne, herunder om, at afgørelserne ikke kan indbringes for anden  

 administrativ myndighed.
 § 27. Virksomheder, der er omfattet af loven, skal efter anmodning  

 fra ministeren for fødevarer, landbrug og fiskeri eller den, ministeren  

 bemyndiger hertil, give alle oplysninger, herunder om økonomiske og  

 regnskabsmæssige forhold, som har betydning for kontrollen, herunder til  

 afgørelse af, om et forhold falder ind under lovens regler.
§ 28. Ministeren for fødevarer, landbrug og fiskeri eller den,  

 ministeren bemyndiger hertil, har, hvis det skønnes nødvendigt, til enhver  

 tid mod behørig legitimation uden retskendelse adgang til virksomheder, der  

 er omfattet af loven, for at udøve de beføjelser, loven eller regler fastsat  

 i medfør heraf tillægger ministeren.
Efter samme regler har ministeren eller  

 den, ministeren bemyndiger hertil, adgang til hos virksomhederne på stedet at  

 gennemgå deres regnskaber og forretningsbøger m.v.
I det omfang de nævnte  

 oplysninger er registreret elektronisk, omfatter adgangen til dem også  

 elektronisk adgang hertil.
Ministeren eller den, ministeren bemyndiger  

 hertil, kan udtage prøver til undersøgelser uden at skulle betale herfor.  

 Virksomhedens ejer og de hos denne ansatte skal yde ministeren eller den,  

 ministeren bemyndiger hertil, fornøden vejledning og hjælp ved kontrollen.
Kapitel 7 Straffebestemmelser § 29. Med bøde straffes den, der overtræder § 2, stk. 2 og 3, § 5,  

 § 18, stk. 1, § 21, stk. 1-5, § 22, stk. 1 og 2, § 23, stk. 1 og 3, § 24 og §  

 27, medmindre højere straf er forskyldt efter den øvrige lovgivning.
 Stk. 2. Ved fastsættelsen af bøder for overtrædelse af § 5 udmåles  

 en skærpet bøde med udgangspunkt i overtrædelsens omfang målt i kg kvælstof  

 og i kg kvælstof pr. ha.
 Stk. 3. I regler, der fastsættes i medfør af loven, kan der  

 fastsættes straf af bøde for overtrædelse af bestemmelser i reglerne.
 Stk. 4. Forældelsesfristen for overtrædelse af lovens bestemmelser  

 eller regler udfærdiget i medfør af loven er 4 år.
 Stk. 5. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 30. Skønnes en overtrædelse ikke at ville medføre højere straf  

 end bøde, kan ministeren for fødevarer, landbrug og fiskeri eller den,  

 ministeren bemyndiger dertil, tilkendegive den pågældende, at sagen kan  

 afgøres uden retslig forfølgning, hvis den pågældende erklærer sig skyldig i  

 overtrædelsen og erklærer sig rede til inden for en nærmere angivet frist,  

 der efter begæring kan forlænges, at betale en i tilkendegivelsen angivet  

 bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejelovens § 831, stk. 1, nr. 2 og 3, om indholdet af et  

 anklageskrift tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
Kapitel 8 Overgangs- og ikrafttrædelsesbestemmelser § 31. Loven træder i kraft den 1. august 1998. § 2 træder dog i  

 kraft dagen efter bekendtgørelsen i Lovtidende.
Stk. 2. § 7, stk. 5, nr. 3, i lov om landbrugsejendomme, jf.  

 lovbekendtgørelse nr. 769 af 24. august 1994, ophæves.
Nr. 4 og 5 bliver  

 herefter nr. 3 og 4.
 Stk. 3. Regler, der er udstedt i medfør af den i stk. 2 nævnte  

 bestemmelse, forbliver i kraft, indtil de ophæves eller afløses af regler  

 udstedt i medfør af denne lov.
 § 32. Ministeren for fødevarer, landbrug og fiskeri fastsætter med  

 henblik på den planperiode, som en virksomhed for første gang er registreret  

 i, regler om beregning af den andel af det totale indhold af kvælstof i  

 husdyrgødning og anden organisk gødning tilført i den forudgående  

 planperiode, der skal fradrages virksomhedens samlede kvote for kvælstof, jf.  

 § 7, om beregning af virksomhedens primolager af kvælstof i husdyrgødning,  

 jf. § 11, om opgørelse af virksomhedens primolager af kvælstof i  

 handelsgødning, jf. § 14, samt om bestemmelse af forfrugt, jf. § 6.
 Stk. 2. Ministeren fastsætter overgangsregler for virksomheder,  

 der har forlænget planperiode 1997/98 i henhold til § 5 i bekendtgørelse nr.  

 624 af 15. juli 1997 om jordbrugets anvendelse af gødning.
 § 33. Loven gælder ikke for Færøerne og Grønland.
Bilag 1 Momspligtige virksomheder omfattet af loven Alle dyrkede afgrøder med vækst om efteråret, der anvendes som  

 mellemafgrøder, og som nedvisnes eller nedpløjes.
Etableringen af  

 efterafgrøder skal ske efter normale driftsmæssige principper, således at  

 efterafgrøden kan udvikle sig bedst muligt.
Normale driftsmæssige principper  

 indbefatter bl.a. et kvælstofbehov på 0 kg N/ha.
Andre afgrøder Afgrøder, der kan sidestilles med de ovenfor anførte.
Udtagne arealer Arealer, der er udtaget af driften, og som giver ret til støtte efter Det  

 Europæiske Fællesskabs rådsforordning 1765/92 om indførelse af en  

 støtteordning for producenter af visse markafgrøder, kan medregnes som grønne  

 marker.
Nedpløjning Arealer udlagt med græsmarksefterafgrøder, frøafgrøder og efterafgrøder  

 kan ikke medregnes, hvis de nedpløjes før den 20. oktober.
