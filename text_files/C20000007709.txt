Cirkulære  

 om  

 lov om ændring af ligningsloven, pensionsbeskatningsloven og  

 skattekontrolloven (Skattefrihed for uddannelsesydelser betalt af  

 arbejdsgivere m.v., ændret beskatning af  

 fratrædelsesgodtgørelser og jubilæumsgratialer,  

 ændrede satser og regler for skattefrie rejsegodtgørelser samt  

 skattefritagelse for sparet hjemmeforbrug til kost i forbindelse med  

 tjenesterejser m.v.) Indledning Ved lov nr. 955 af 20. december 1999 om ændring af  

 ligningsloven, pensionsbeskatningsloven og skattekontrolloven er reglerne for  

 beskatning af fratrædelsesgodtgørelser og  

 jubilæumsgratialer blevet ændret.
 Med loven er endvidere reglerne for skattefrie  

 rejsegodtgørelser samt reglerne for skattefritagelse for sparet  

 hjemmeforbrug til kost i forbindelse med tjenesterejser blevet  

 ændret.
 Endelig er ligningsloven blevet ændret  

 således, at uddannelsesydelser betalt af arbejdsgiveren fritages for  

 beskatning.
1.	Beskatning af fratrædelsesgodtgørelser og  

 jubilæumsgratialer Fratrædelsesgodtgørelser og  

 jubilæumsgratialer blev tidligere beskattet lempeligere end anden  

 indkomst fra arbejdsgiveren.
De første 11.200 kr. (2000-tal) var  

 skattefri, og af det overskydende beløb blev alene medregnet de 85  

 pct. til den skattepligtige personlige indkomst.
Med loven er disse regler ændret således, at  

 der gives et samlet bundfradrag på 8.000 kr. i jubilæumsgratialer  

 og fratrædelsesgodtgørelser.
Beløb ud over bundfradraget  

 beskattes fuldt ud som personlig indkomst.
Uddannelsesydelser i forbindelse  

 med afskedigelsen er dog efter loven skattefrie, jf. afsnit 3.
Bundfradraget reguleres - i modsætning til det  

 tidligere bundfradrag - ikke.
Det præciseres endvidere, hvornår  

 der foreligger ansættelse, og hvornår der er tale om en egentlig  

 fratræden med henblik på at forebygge misbrug.
 Efter loven er der tale om én fælles  

 bundgrænse, dvs. at hvis en arbejdstager et år modtager  

 både et jubilæumsgratiale og en  

 fratrædelsesgodtgørelse, sammenlægges beløbene.  

 Hvis en arbejdstager modtager ydelser, der er omfattet af ligningslovens  

 § 7 O, og ydelser, der er omfattet af ligningslovens § 7 U, vil der  

 nu ved beregningen af den skattepligtige indkomst være to  

 bundgrænser - mod tidligere kun én bundgrænse.
Desuden vil der kun være én bundgrænse  

 for én begivenhed.
Hvis der således året efter sker en  

 efterregulering af betalingen, vil denne efterbetaling fortsat kunne  

 henføres til den oprindelige bundgrænse.
Der skal fortsat opgøres og indeholdes  

 lønmodtagerbidrag og særligt pensionsbidrag efter  

 arbejdsmarkedsfondslovens § 11, stk. 1 eller 6, jf. stk. 9, og  

 ATP-lovens § 17 f, stk. 1, i fratrædelsesgodtgørelser,  

 jubilæumsgratialer og lignende udbetalinger.
Beregningsgrundlaget er  

 det fulde beløb.
 Den skattepligtige del af godtgørelsen er  

 A-indkomst enten efter kildeskattelovens § 43, stk. 1, eller efter  

 kildeskattelovens § 43, stk. 2.
 Ved bekendtgørelse nr. 1142 af 20. december 1999 er  

 kildeskattebekendtgørelsen således som følge af  

 lovændringerne ændret således, at det sikres, at alle  

 ydelser efter ligningslovens § 7 U er A-indkomst, jf.  

 kildeskattebekendtgørelsens § 20, nr. 24.  

 Bekendtgørelsesændringen har primært betydning for  

 naturalier.
 Tingsgaver er også fortsat omfattet af disse regler.  

 Det betyder, at en tingsgave skal medregnes med den værdi, som den  

 skønnes at ville koste lønmodtageren i almindelig fri handel.  

 Både omsættelige og ikke-omsættelige tingsgaver er omfattet  

 af reglerne.
 Der skal som hidtil ikke betales arbejdsmarkedsbidrag og  

 særlig pensionsopsparing af tingsgaver i anledning af jubilæum  

 eller fratræden.
For at forebygge misbrug indeholder loven for  

 fratrædelsesgodtgørelser og jubilæumsgratialer en  

 række opstramninger af de hidtil gældende regler.
Der henvises  

 til afsnit 1.1. og 1.2. nedenfor.
 I tabel 1 nedenfor er vist virkningen af  

 lovændringerne for gratialer og  

 fratrædelsesgodtgørelse.
 Tabel 1. Eksempler på virkning af lovændringerne for  

 gratialer og fratrædelsesgodtgørelser. År 2000.
Tidligere regler Nye regler Mellem-skatte-yder Topskatteyder Mellem-skatte-yder Topskatteyder Kr.
 Kr.
 Kr.
 Kr.
 Kr.
 Kr.
 Kr.
 Kr.
Gratiale/fratrædelsesgodt- gørelse 30.000 30.000 100.000 250.000 30.000 30.000 100.000 250.000 Arb.m.bidrag m.v.
2.700 2.700 9.000 22.500 2.700 2.700 9.000 22.500 Personlig indkomst 13.685 13.685 67.830 183.855 19.300 19.300 83.000 219.500 Skat og bidrag 8.954 10.870 49.495 132.261 11.520 14.222 58.551 153.542 Ændring ifht. gældende   

 regler - - - - 2.566 3.352 9.056 21.281 Anm: 	Mellemskatten sætter ind ved 180.600 kr. og  

 topskatten ved ca. 294.000 kr. (før arbejdsmarkedsbidrag og  

 særlig pensionsopsparing). Bundfradraget efter arbejdsmarkedsbidrag og  

 særlig pensionsopsparing er 11.200 kr. efter de tidligere regler i  

 2000. Skattesatser er for en gennemsnitskommune.
Loven indeholder alene en begrænsning af de gaver,  

 fratrædelsesgodtgørelser og jubilæumsgratialer, der er  

 omfattet af de lempelige beskatningsregler, samt en begrænsning af den  

 del, der ikke beskattes.
Loven ændrer ikke ved de  

 ansættelsesretlige regler for fratrædelsesgodtgørelser og  

 udvider heller ikke kredsen af de ydelser, der berettiger til feriepenge.  

 Loven ændrer således ikke ved virksomhedernes muligheder for at  

 udbetale fratrædelsesgodtgørelser og jubilæumsgratialer.  

 Hvis et godtgørelsesbeløb eller et gratiale ikke er omfattet af  

 de lempelige beskatningsregler, beskattes det blot fuldt ud som personlig  

 indkomst.
1.1. Fratrædelsesgodtgørelser Den nye bestemmelse i ligningslovens § 7 U  

 ændrer som udgangspunkt ikke ved den hidtidige praksis for, hvad der er  

 omfattet af begrebet fratrædelsesgodtgørelse.
Det betyder, at  

 alle ydelser, der i fremtiden udbetales i anledning af en medarbejders  

 fratræden, vil indgå i den personlige indkomst ved  

 skatteberegningen efter ligningslovens § 7 U, medmindre der er tale om  

 uddannelsesydelser, der er skattefrie efter ligningslovens § 31.
 For at forebygge misbrug indeholder loven for  

 fratrædelsesgodtgørelser en række opstramninger af de  

 hidtil gældende regler.
For det første harmoniseres reglerne for hvilken  

 personkreds, der kan modtage fratrædelsesgodtgørelser og  

 jubilæumsgratialer.
Det sker ved, at reglerne for udbetaling af en  

 skattefri fratrædelsesgodtgørelse kun kommer til at omfatte  

 personer, der anses for at stå i et tjenesteforhold til den udbetalende  

 arbejdsgiver.
Hidtil har det alene været en betingelse, at der var tale  

 om lønnet beskæftigelse.
Det er også en betingelse for  

 udbetaling af godtgørelsesbeløb m.v., at medarbejderen er ansat  

 hos arbejdsgiveren.
For medarbejdere, der modtager en  

 fratrædelsesgodtgørelse, forstås herved, at medarbejderen  

 var ansat i virksomheden på tidspunktet for  

 afskedigelsen/fratrædelsen.
For det andet er betingelserne for, at der kan udbetales  

 en skattefri fratrædelsesgodtgørelse, strammet op således,  

 at det er en betingelse for udbetalingen, at beskæftigelsen på  

 virksomheden fuldstændig ophører.
Det betyder, at en  

 godtgørelse, der udbetales ved en delvis fratræden af en  

 stilling, ikke vil opfylde kriterierne for skattefrihed.
En  

 fratrædelsesgodtgørelse, der ydes i forbindelse med overgang til  

 en anden stilling hos samme arbejdsgiver, vil derfor skulle beskattes som  

 almindelig indkomst uden bundgrænse.
Tilsvarende gælder  

 for 1)	godtgørelser, der udbetales ved overgang til en stilling  

 omfattet af et andet overenskomstgrundlag, 2)	godtgørelser, der ydes ved overgang til anden  

 ansættelse, hvor funktionærlovens regler ikke gælder,  

 og 3)	godtgørelser, der ydes ved overgang til fleksjob  

 m.v., når arbejdsgiveren før og efter overgangen  

 fortsat er den samme.
Desuden vil en godtgørelse, der udbetales i  

 forlængelse af udløbet af en  

 åremålsansættelse, ikke længere opfylde kriterierne  

 for skattefrihed, hvis den ansatte fortsætter i anden stilling i  

 virksomheden.
Godtgørelsesbeløb, der ydes personalet i  

 forbindelse med lang tjeneste ved afhændelsen af en virksomhed, vil  

 heller ikke opfylde kriterierne for skattefrihed.
For det tredje strammes reglerne op, således at der  

 ikke kan udbetales en fratrædelsesgodtgørelse til en  

 medarbejder, der aldrig er tiltrådt en stilling.
Bliver en  

 medarbejderen således løst fra ansættelsen inden  

 stillingens tiltrædelse, og udbetales der i den forbindelse en  

 godtgørelse, er dette beløb efter ændringsloven ikke  

 omfattet af de særlige skatteregler for  

 fratrædelsesgodtgørelser, da der aldrig har foreligget et  

 tjenesteforhold.
Det er efter loven fortsat en forudsætning for, at  

 beløbet kan falde ind under begrebet  

 fratrædelsesgodtgørelse, at godtgørelsesbeløbet  

 udbetales i tidsmæssig tilknytning til fratrædelsen.
Hvis  

 beløbet udbetales efterfølgende, skal det fuldt ud medregnes  

 til den skattepligtige indkomst.
Dette er præciseret i loven.  

 Betingelsen er i overensstemmelse med hidtil gældende praksis.
Hvis en  

 medarbejder efter ansættelsens ophør, som følge af en  

 retssag eller et forlig mellem arbejdsgiveren og arbejdstageren eller dennes  

 faglige organisation, får udbetalt et godtgørelsesbeløb,  

 anses beløbet ifølge praksis for at være udbetalt i  

 tidsmæssig tilknytning til afskedigelsen, og betingelsen vil derfor  

 være opfyldt i dette tilfælde.
Det er også en betingelse for udbetaling af  

 godtgørelsesbeløb m.v., at medarbejderen er ansat hos  

 arbejdsgiveren.
For medarbejdere, der modtager en  

 fratrædelsesgodtgørelse, forstås herved, at medarbejderen  

 var ansat i virksomheden på tidspunktet for  

 afskedigelsen/fratrædelsen.
De såkaldte afviklingsgodtgørelser er som  

 hidtil også omfattet af bestemmelsen.
En afviklingsgodtgørelse  

 er en fratrædelsesgodtgørelse, som er betinget af, at den  

 fratrædende forbliver i sin stilling, indtil arbejdsgivervirksomheden  

 er afviklet.
En afviklingsgodtgørelse er omfattet af de gældende  

 regler, uanset om erhvervelsen sker efter kollektiv eller individuel aftale.  

 Det er dog en betingelse, at arbejdstageren ikke efterfølgende flytter  

 med virksomheden.
De nye regler gælder også, når  

 arbejdstageren selv opsiger sin stilling til omgående fratræden  

 eller med kortere varsel, end arbejdstageren ville have krav på.
Efter  

 loven kan man fortsat i den situation, hvor den opsigende medarbejder har  

 været ansat i virksomheden i mange år, udbetale en lempeligt  

 beskattet fratrædelsesgodtgørelse, hvis de øvrige  

 betingelser herfor er opfyldte.
 Derudover gælder de nye regler også, når  

 en arbejdsgiver i forbindelse med en medarbejders fratræden som led i  

 en fratrædelsesordning, der træder i stedet for en opsigelse,  

 udbetaler en godtgørelse.
Hvis modtageren af en fratrædelsesgodtgørelse  

 ikke oppebærer indkomst fra stillingen for tiden fra  

 opsigelse/fratrædelse og indtil det tidspunkt, hvor den  

 pågældende kunne være opsagt i henhold til  

 ansættelseskontrakt m.v., skal efter loven en så stor del af  

 godtgørelsen, der svarer til den løn, som den  

 pågældende ville have fået i perioden frem til  

 opsigelsesperiodens udløb, medregnes til den personlige indkomst.  

 Dette beløb er ikke omfattet af ligningslovens § 7 U.
Denne  

 bestemmelse svarer til de tidligere gældende regler.
I de tidligere  

 regler var der dog indsat en bestemmelse om, at indregningen maksimalt kan  

 foretages for løn i en opsigelsesperiode på 1 år.
Denne  

 grænse er fjernet, da de nye beskatningsregler med bundgrænse og  

 fuld indregning i den personlige indkomst gør grænsen  

 overflødig.
1.2. Jubilæumsgratialer Efter ligningslovens § 7 U kræves det fortsat  

 for, at et jubilæumsgratiale er omfattet af de lempelige skatteregler,  

 at gratialet ydes af den skattepligtiges arbejdsgiver, samt at udbetalingen  

 sker én gang for alle.
Anledningen til udbetaling skal være  

 enten medarbejderens (personlige) eller arbejdsgiverens jubilæum.
Begrebet personligt jubilæum har ikke tidligere  

 været fastlagt i lovgivningen, men efter landsskatteretspraksis har man  

 anset et jubilæum for at foreligge, når den  

 pågældende har været ansat i virksomheden i 25, 35, 40, 45,  

 50 eller 60 år.
Derimod er efter praksis udbetalinger i anledning af  

 10, 15, 20 og 30 års ansættelse ikke omfattet.
Efter loven  

 præciseres i overensstemmelse med gældende praksis, at der er  

 tale om et personligt jubilæum, når den ansatte har været  

 ansat i 25, 35 eller et større antal år deleligt med 5. Herved  

 er medtaget 55 år, som praksis ved en prøvelse formentlig ville  

 have medtaget.
 Berettiget til at modtage jubilæumsgratiale, der er  

 omfattet af ligningslovens § 7 U, er medarbejdere, der er ansat i et  

 tjenesteforhold i en virksomhed, der i øvrigt opfylder betingelserne.  

 Det forhold, at en virksomhed skifter ejer eller omdannes til et  

 aktieselskab, udelukker fortsat ikke den lempelige skattepligtige behandling,  

 når blot der har været en rimelig identitet i virksomhedens  

 arbejdsområde.
Det betyder, at reglerne for at få udbetalt  

 jubilæumsgratiale efter de lempeligere beskatningsregler bliver  

 begrænset til de medarbejdere, der på jubilæumstidspunktet  

 er ansat på virksomheden.
Jubilæumsgratialer, der udbetales til  

 ægtefæller eller til medarbejdere, der før  

 jubilæumsdatoen er fratrådt på grund af pensionering eller  

 sygdom, er således ikke omfattet af de lempeligere  

 beskatningsregler.
Efter de tidligere regler kunne der udbetales  

 jubilæumsgratiale til medarbejdere i forbindelse med  

 arbejdsophør på grund af alder eller sygdom.
Efter loven kan  

 jubilæumsgratialer, der er omfattet af de lempelige skatteregler, nu  

 kun udbetales i forbindelse med medarbejderens eller virksomhedens  

 jubilæum.
 Medarbejdere, der ud over jubilæumsgratialet  

 også har tjenestefri med løn på jubilæumsdagen, kan  

 fortsat ikke henføre lønnen på fridagen til beskatning  

 efter de nye regler.
 Efter loven begrænses de lempelige beskatningsregler  

 for gratialer, der udbetales til medarbejdere i anledning af  

 virksomhedsjubilæer, til alene at omfatte de situationer, hvor der til  

 alle fuldtidsansatte medarbejdere udbetales det samme gratiale.
Hvis virksomheden har deltidsansatte medarbejdere, er det  

 endvidere efter loven en betingelse, at disse medarbejdere modtager et  

 gratialebeløb, der forholdsmæssigt svarer til det beløb,  

 som en fuldtidsansat får udbetalt.
Hvis en deltidsansat er ansat i 20  

 timer om ugen, vil det gratiale i anledning af virksomhedsjubilæet, der  

 skal udbetales til den pågældende medarbejder, være 20/37  

 af det beløb, der udbetales til den fuldtidsansatte, hvis  

 fuldtidsansatte har en arbejdsuge på 37 timer.
 Det betyder, at der er to betingelser, der skal være  

 opfyldt, for at der kan udbetales et sådant gratiale efter de  

 lempeligere beskatningsregler:
 a)	Gratialet skal udbetales til samtlige medarbejdere.
 b)	Gratialet skal være af samme beløbsstørrelse for  

 alle fuldtidsansatte medarbejdere og et forholdsmæssigt lavere  

 beløb til alle deltidsansatte.
Hvis der til enkelte medarbejdergrupper udbetales et  

 højere beløb end til andre, vil de udbetalte gratialer  

 således fremover fuldt ud skulle beskattes som personlig indkomst uden  

 bundfradrag.
Tilsvarende gør sig gældende, hvis virksomheden  

 f.eks. i forbindelse med et jubilæum udbetaler en ekstra  

 månedsløn til alle medarbejdere, medmindre alle medarbejdere i  

 virksomheden har samme løn.
Det er medarbejdernes tilknytning til virksomheden  

 på jubilæumsdagen, der er afgørende for, om betingelserne  

 er opfyldte.
Samtlige medarbejdere, der er ansatte på  

 jubilæumsdagen, herunder også medarbejdere, der er opsagte eller  

 har opsagt deres stilling, skal være omfattet.
Det er også  

 jubilæumsdagen, der er afgørende med hensyn til  

 spørgsmålet om ansættelsestiden  

 (fuldstids-/deltidsansat).
De hidtidige regler for, hvornår en virksomhed i  

 øvrigt er berettiget til at udbetale gratialer i anledning af et  

 virksomhedsjubilæum, er uændrede.
Det er således fortsat en  

 betingelse, at gratialet udbetales i anledning af, at den virksomhed, hvori  

 den skattepligtige er ansat eller har været ansat, har bestået i  

 25 år eller i et åremål, der er deleligt med 25.
1.3. Overgangsbestemmelser Lovens skærpede beskatning af  

 fratrædelsesgodtgørelser og jubilæumsgratialer har  

 virkning for udbetalinger af fratrædelsesgodtgørelser, der sker  

 den 1. januar 2000 eller senere.
Loven har dog ikke virkning for gaver og  

 godtgørelser fra den skattepligtiges arbejdsgiver, der ydes i  

 forbindelse med en medarbejders fratræden af stilling, såfremt  

 aftalen om fratræden er indgået inden 1. januar 2000, jf. lovens  

 § 5, stk. 3, 2. pkt.
 Ved at der er indgået en aftale om fratræden  

 forstås, at medarbejderen under ansættelsen har indgået en  

 konkret aftale om fratræden, der medfører, at der udbetales en  

 fratrædelsesgodtgørelse ved fratræden.
 Hvis medarbejderen er blevet afskediget af arbejdsgiveren  

 inden den 31. december 1999, er der indgået en konkret aftale om  

 fratræden, som medarbejderen ikke har mulighed for at afvise.
Der er ikke tale om, at der er indgået en konkret  

 aftale under ansættelsen om fratræden, hvis medarbejderen alene  

 har indgået en ansættelseskontrakt inden lovens  

 ikrafttræden, der ved evt. afskedigelse giver ret til en  

 fratrædelsesgodtgørelse.
Der er heller ikke tale om, at der er  

 indgået en sådan aftale, hvis medarbejderen har indgået en  

 ansættelseskontrakt i forbindelse med en  

 åremålsansættelse, der ved udløbet af  

 ansættelsesperioden berettiger til en  

 fratrædelsesgodtgørelse.
Dvs. at i disse tilfælde skal  

 beskatningen ske efter de nye regler.
Det betyder, at en fratrædelsesgodtgørelse,  

 der er indgået aftale om i 1999, og som indebærer, at en  

 medarbejder fratræder f.eks. i maj 2000, vil blive beskattet efter de  

 tidligere regler i ligningslovens § 7 O, og ikke efter ligningslovens  

 § 7 U.
Hvis godtgørelsesbeløbet beskattes efter disse  

 regler i år 2000, vil bundfradraget således blive reguleret efter  

 de tidligere gældende regler og være 11.200 kr., og kun 85 pct.  

 af resten beskattes.
Et forhold er, hvordan beskatningen sker.
Sker det efter  

 de nye eller gamle regler.
Et andet forhold er, hvornår beskatningen  

 sker.
Dette afhænger af de almindelige regler i kildeskatteloven.
 For så vidt angår tidspunktet for beskatningen  

 af fratrædelsesgodtgørelser er  

 fratrædelsesgodtgørelsen som udgangspunkt skattepligtig på  

 det tidspunkt, hvor medarbejderen erhverver ret hertil  

 (retserhvervelsesprincippet).
Da fratrædelsesgodtgørelser normalt er  

 A-indkomst, gælder vedrørende beskatningstidspunktet de  

 særlige regler i kildeskattelovens § 46, stk. 2, jf.  

 kildeskattebekendtgørelsens § 22, stk.1, for A-indkomst, der  

 kommer til udbetaling efter udløbet af den pågældende  

 indtjeningsperiode.
Efter disse bestemmelser beskattes udbetalingen i det  

 indkomstår, hvori udbetalingen finder sted.
Har udbetalingen ikke  

 fundet sted på et tidspunkt, der ligger 6 måneder efter  

 retserhvervelsestidspunktet, er beløbet dog indkomstskattepligtigt  

 på dette tidspunkt.
 Det er således både udbetalingstidspunktet og  

 retserhvervelsestidspunktet, der har betydning for, hvornår  

 fratrædelsesgodtgørelsen rent faktisk beskattes.
Indgår en medarbejder en aftale om fratræden,  

 der f.eks. er betinget af, at medarbejderen bliver i jobbet indtil  

 opsigelsesperiodens udløb, erhverver den pågældende  

 medarbejder først ret til godtgørelsesbeløbet, når  

 denne betingelse er opfyldt.
Medarbejderen er dog som nævnt ovenfor  

 omfattet af overgangsordningen, hvis den konkrete aftale om fratræden  

 er indgået inden 1. januar 2000, dvs. at beskatningen sker i henhold  

 til de hidtil gældende regler, uanset om beskatningstidspunktet f.eks.  

 er indkomståret 2000.
Hvis medarbejderen derimod bliver fritstillet, vil den  

 pågældende erhverve ret til fratrædelsesgodtgørelsen  

 på tidspunktet for fritstillelsen.
Hvis der er særlige  

 betingelser forbundet med fritstillelsen, vil det konkret skulle vurderes  

 nærmere, hvornår medarbejderen har erhvervet endelig ret til  

 godtgørelsen.
Et eksempel på en særlig betingelse, der  

 medfører, at skatteyderen ikke erhverver endelig ret til  

 fratrædelsesgodtgørelsen ved aftalens indgåelse, kan  

 være, at fratrædelsesgodtgørelsen bortfalder, hvis  

 medarbejderen afgår ved døden i fritstillelsesperioden, eller  

 hvis medarbejderen tiltræder ny beskæftigelse i denne  

 periode.
Det betyder, at hvis medarbejderen ved aftalens  

 indgåelse har erhvervet endelig ret til godtgørelsen, f.eks.  

 fordi den pågældende samtidig fritstilles, skal beløbet  

 senest beskattes 6 måneder efter tidspunktet for indgåelsen af  

 aftalen.
En godtgørelse, der hidrører fra en aftale, der er  

 indgået den 1. november 1999, skal således senest beskattes den  

 1. maj 2000. Hvis godtgørelsen først udbetales 1. juni 2000,  

 skal der således allerede ske en beskatning (indeholdelse af A-skat  

 m.v.) heraf den 1. maj.
 Beskatningen i den beskrevne situation skal således  

 ske i 2000, men efter reglerne, der var gældende i 1999, fordi aftalen  

 er indgået inden 1. januar 2000. Hvis derimod en medarbejder har  

 indgået en ansættelseskontrakt, der udløber i f.eks.  

 februar 2000, og som indebærer, at der udbetales en  

 fratrædelsesgodtgørelse ved fratræden, vil denne  

 godtgørelse således ikke være omfattet af  

 overgangsbestemmelsen, jf. lovens § 5, stk. 3, fordi det ikke er en  

 konkret aftale om fratræden indgået under ansættelsen.
 Hvis arbejdstageren i stedet ønsker  

 godtgørelsesbeløbet indbetalt på en pensionsordning  

 omfattet af pensionsbeskatningslovens afsnit I, kan arbejdsgiveren frem til  

 beskatningstidspunktet indgå en sådan aftale, jf.  

 pensionsbeskatninglovens § 19.
 Har en medarbejder i første halvår af 1999  

 indgået en aftale om fratræden, der betyder, at medarbejderen har  

 erhvervet endelig ret til godtgørelsen på dette tidspunkt, kan  

 der på grund af 6 måneders reglen i kildeskatteloven ikke ske  

 nogen beskatning i år 2000, og der kan heller ikke ske indbetaling  

 på en pensionsordning i år 2000.
Såfremt en medarbejder er opsagt, eller der er  

 indgået aftale om fratræden inden den 1. januar 2000 som  

 følge af en retssag eller et forlig mellem arbejdsgiveren og  

 arbejdstageren eller dennes faglige organisation, og medarbejderen  

 efterfølgende får udbetalt et godtgørelsesbeløb,  

 vil dette godtgørelsesbeløb efter lovens  

 ikrafttrædelsesbestemmelse blive beskattet som  

 fratrædelsesgodtgørelse efter de tidligere gældende  

 regler.
Det hænger sammen med, at arbejdstageren anses for at have  

 erhvervet endelig ret til godtgørelsesbeløbet på det  

 tidspunkt, hvor medarbejderen fratræder.
Hvis en medarbejder i 2000 får udbetalt et  

 jubilæumsgratiale og ligeledes samme år får udbetalt en  

 fratrædelsesgodtgørelse, der er indgået konkret aftale om  

 inden den 1. januar 2000, skal der ikke ske nogen sammenlægning af de  

 pågældende ydelser i relation til bundfradraget.
Det skyldes, at  

 reglerne for beskatning af jubilæumsgratialer følger af den nye  

 bestemmelse i ligningslovens § 7 U, mens reglerne for beskatning af  

 fratrædelsesgodtgørelser, der er omfattet af overgangsordningen,  

 følger af ligningslovens § 7 O.  

 Fratrædelsesgodtgørelsen skal dog sammenlægges med evt.  

 beløb, der er omfattet af den tilbageværende del af  

 ligningslovens § 7 O (bl.a. visse dusører).
 Hvis aftalen indgås den 1. januar 2000 eller senere,  

 vil godtgørelsesbeløb m.v. blive beskattet efter de nye regler.
 2. 	Satser og regler for skattefrie rejsegodtgørelser samt  

 skattefritagelse for sparet hjemmeforbrug til kost i forbindelse med  

 tjenesterejser m.v.
2.1. Ligningslovens § 9, stk. 5 Der har længe været et ønske om en mere  

 pædagogisk opbygning af reglerne om skattefri godtgørelser.
Der  

 er derfor udarbejdet et system, hvorefter de forskellige  

 godtgørelsestyper holdes adskilt.
En ny bestemmelse i ligningsloven,  

 § 9 A, indeholder som udgangspunkt alle relevante regler om skattefrie  

 rejsegodtgørelser, ligningslovens § 9 B indeholder alle relevante  

 regler om skattefrie befordringsgodtgørelser, og ligningslovens  

 § 31 indeholder alle relevante regler om skattefrie godtgørelser  

 i forbindelse med uddannelse betalt af arbejdsgiveren m.v.
Ligningslovens  

 § 9, stk. 5, indeholder dog fortsat de overordnede principper om  

 den skattemæssige behandling af omkostningsgodtgørelser, som  

 arbejdsgiveren udbetaler til ansatte m.v.
Således fremgår det fortsat af bestemmelsen,  

 at godtgørelser, der udbetales af arbejdsgiveren for udgifter, som  

 lønmodtageren påføres som følge af arbejdet, er  

 skattepligtige, medmindre der er tale om de specifikt undtagne  

 godtgørelser omfattet af § 9 A (rejsegodtgørelse),  

 § 9 B (befordringsgodtgørelse) eller § 31  

 (uddannelsesgodtgørelser). Der er ikke tilsigtet ændringer  

 vedrørende dette punkt i forhold til tidligere.
Som hidtil  

 fremgår det, at en skattefri rejse- eller  

 befordringsgodtgørelse, som fragår i en forud aftalt  

 bruttoløn, skal medregnes ved indkomstopgørelsen.
Bestemmelsen  

 er medtaget her, fordi det er et generelt princip for såvel rejse-,  

 befordrings- og uddannelsesgodtgørelser.
Endelig gives der skatteministeren en bemyndigelse til at  

 fastsætte nærmere regler om kontrollen og administrationen af de  

 skattefrie godtgørelser.
Skatteministeren får hermed mulighed  

 for at fastsætte nærmere betingelser på området for  

 skattefrie godtgørelser, herunder fastsætte nærmere  

 retningslinier for opgørelse og afregning af udgifter.
2.2. Rejsegodtgørelser i ligningslovens § 9 A Bestemmelsen er opbygget således, at:
 Stk. 1 fastsætter rejsebegrebet.
 Stk. 2-4 fastsætter de skattefrie  

 standardsatser.
 Stk. 5-6 fastsætter de nærmere  

 betingelser for anvendelsen af standardsatserne.
 Stk. 7 fastsætter reglerne om fradrag med  

 standardsatserne.
 Stk. 1 og 8-10 fastsætter de persongrupper, som  

 er omfattet af regelsættet om skattefrie standardsatser.
§ 9 A, stk. 1 Af pædagogiske årsager er formuleringen af  

 rejsebegrebet justeret.
Der er imidlertid ikke tilsigtet ændringer i  

 forhold til det hidtidige indhold af rejsebegrebet, som blev indført  

 ved lov nr. 1063 af 12. december 1996, jf. lov nr. 452 af 10. juni 1997 (L 99  

 1996-97 og L 257 1996-97).
 Arbejdsgiveren m.v. kan udbetale skattefri  

 rejsegodtgørelse med standardsatserne i følgende  

 situationer:
 1)	Når lønmodtageren på grund af afstanden mellem  

 bopæl og et midlertidigt arbejdssted ikke har mulighed for at overnatte  

 på sin sædvanlige bopæl.
 2)	Når arbejdsgiveren midlertidigt udsender den  

 pågældende til et andet arbejdssted end lønmodtagerens  

 sædvanlige arbejdssted, og dette medfører, at  

 lønmodtageren ikke har mulighed for at overnatte på sin  

 sædvanlige bopæl.
§ 9 A, stk. 2-3 De skattefrie standardsatser er bibeholdt i selve  

 lovteksten.
Satser til kost og småfornødenheder A.
Satsernes størrelse Standardsatsen i § 9 A, stk. 2, nr. 1, til kost  

 og småfornødenheder er forhøjet til 351 kr. pr.  

 døgn (2000-beløb).
 Beløbet reguleres årligt i overensstemmelse  

 med personskattelovens § 20 og kan fra 2001 forhøjes med 110 kr.  

 (2000-beløb) af Ligningsrådet for lande, hvor leveomkostningerne  

 er væsentligt højere end i Danmark.
Standardsatsen kan anvendes af alle persongrupper, der er  

 omfattet af regelsættet i § 9 A.
Turistchaufførerne skal  

 dog som hidtil anvende særlige satser.
Disse er uændrede og  

 udgør ved rejser med overnatning i udlandet 150 kr. pr. døgn og  

 ved rejser med overnatning i Danmark 75 kr. pr. døgn.
Disse satser  

 reguleres fortsat ikke.
Til gengæld reduceres disse satser ikke,  

 når turistchauffører modtager fri kost på  

 tjenesterejsen.
Det fremgår af § 9 A, stk. 2, nr. 1-3, at  

 satserne kan udbetales pr. døgn, hvilket svarer til den hidtidige  

 formulering i ligningslovens § 9, stk. 5. Dette indebærer, at  

 der først kan udbetales en skattefri godtgørelse til kost og  

 småfornødenheder i forbindelse med rejser, der har en varighed  

 på et døgn og derover, dvs. på rejser med en varighed  

 på mindst 24 timer, hvilket ligeledes fremgår af § 9 A,  

 stk. 5, 1. pkt.
Satserne udbetales pr. døgn, og derefter kan der  

 udbetales en skattefri rejsegodtgørelse for tilsluttende rejsetimer  

 på 1/24 af den relevante sats for kost og småfornødenheder  

 pr. time.
 Har rejsen varet under et døgn, dvs. mindre end 24  

 timer, må udgifter til kost og logi alternativt dækkes af  

 arbejdsgiveren ved udlæg efter regning eller ved fradrag for  

 dokumenterede udgifter.
B.
Reduktion af satserne Reglerne om reduktion af satsen for kost og  

 småfornødenheder, når der modtages fri kost, er bibeholdt  

 og med de samme procentsatser.
Således reduceres satsen i § 9 A,  

 stk. 2, nr. 1, med henholdsvis 15, 30 og 30 pct. for modtaget morgenmad,  

 frokost og aftensmad.
Modtages der fuld kost, vil der kunne udbetales en  

 skattefri godtgørelse på 25 pct. af satsen til at dække  

 småfornødenheder.
I forhold til den tidligere formulering i  

 ligningslovens § 9, stk. 5, er det fastslået i bestemmelsen,  

 at arbejdsgiveren, uanset reduktionen, altid vil kunne udbetale et skattefrit  

 beløb på indtil 25 pct. af satsen til kost og  

 småfornødenheder beregnet for den samlede rejse.
Modtages der  

 på en rejse med varighed af 26 timer f.eks to gange frokost samt  

 morgenmad og aftensmad, vil der skattefrit kunne modtages et beløb  

 på 25 pct. af 380,25 kr. (26/24 af 351 kr. - 2000-beløb).
Herved opnås større ligestilling mellem  

 ansatte, der rejser på skattefrie godtgørelser og ansatte, der  

 rejser efter regning, og som efter de tidligere regler kunne få en  

 skattefri godtgørelse på 30 pct. af standardsatsen til  

 fortæring til dækning af småfornødenheder, når  

 der rejstes i udlandet.
Denne sats er som led i ligestillingen nedsat til 25  

 pct. samt udvidet, så den også kan anvendes, når der rejses  

 i Danmark.
Logiudgifter Til dækning af udokumenterede logiudgifter ved  

 rejser med overnatning i Danmark eller i udlandet er der indført en  

 standardsats på 150 kr. pr. døgn (2000-niveau). Det er en  

 betingelse for at kunne anvende satsen, at rejsen mindst varer 24 timer.  

 Logisatsen reguleres på samme måde som standardsatsen til kost og  

 småfornødenheder i overensstemmelse med personskattelovens  

 § 20. Personer, der har større logiudgifter end 150 kr. pr.  

 døgn, kan i stedet få de dokumenterede logiudgifter dækket  

 efter regning eller foretage et ligningsmæssigt fradrag herfor.
Logisatsen har virkning fra og med 1. april 1999, hvor den  

 tidligere logisats bortfaldt.
Satsen er i 1999 97 kr. pr. døgn.
Logisatsen kan ikke anvendes af ansatte, der i deres hverv  

 medvirker til transport af varer eller personer, gør tjeneste ombord  

 på skibe (herunder fiskefartøjer), arbejder på  

 luftfartøjer, i fartøjer og installationer, der anvendes i  

 tilknytning til efterforskning og udnyttelse af naturforekomster.
Mange  

 ansatte med sådant arbejde overnatter ofte i deres  

 køretøjer, ombord på skibene eller lignende og vil dermed  

 typisk ikke have udgifter til logi.
I det omfang disse persongrupper har  

 dokumenterede logiudgifter, kan disse udgifter som hidtil dækkes  

 skattefrit af arbejdsgiveren eller fratrækkes som et  

 ligningsmæssigt fradrag af lønmodtageren.
Der er med begrebet »gør tjeneste ombord på  

 skibe« ikke tiltænkt nogen ændring af den tidligere praksis  

 vedrørende »påmønstret skibe«.
Der er således alene  

 tale om en sproglig justering.
Standardsatsen for kost og småfornødenheder  

 er omfattet af en tidsbegrænsningsregel på 12 måneder.  

 Logisatsen er i modsætning hertil ikke omfattet af  

 tidsbegrænsningsreglen på 12 måneder.
Logisatsen er  

 således kun tidsbegrænset af kravet om, at arbejdsstedet skal  

 være midlertidigt, jf. bestemmelsen i § 9 A, stk. 1.
Som en konsekvens af indførelsen af den nye  

 logisats kan der ikke foretages afskrivninger i den skattepligtige indkomst  

 for udgifter, der dækkes af satsen til logi.
Der kan heller ikke  

 foretages afskrivninger, når udgifterne til logi fradrages med  

 standardsatsen.
Dette vil f.eks. gælde for personer, der overnatter i  

 egen campingvogn.
§ 9 A, stk. 4 Stk. 4 indeholder reglen om skattefrie  

 godtgørelser til småfornødenheder for personer, der  

 rejser efter regning.
Efter den tidligere regel, som udelukkende gav adgang  

 til godtgørelser, kunne arbejdsgiveren udbetale en skattefri  

 godtgørelse på indtil 30 pct. af satsen for skattefri  

 rejsegodtgørelse til kost og småfornødenheder, når  

 der rejstes efter regning i udlandet.
Lønmodtagere, som ikke rejser efter regning, kan  

 skattefrit modtage 25 pct. af standardsatsen til at dække  

 småfornødenheder, når der på rejsen modtages fuld  

 kost.
Dette gælder, uanset om rejsen foregår i Danmark eller  

 udlandet, og lønmodtageren kan foretage fradrag, i det omfang  

 arbejdsgiveren ikke giver denne godtgørelse.
For at skabe større ligestilling er det vedtaget,  

 at godtgørelsen til småfornødenheder, når der  

 rejses efter regning, sættes til 25 pct. af satsen til kost og  

 småfornødenheder beregnet for den samlede rejse.
Med  

 forhøjelsen af standardsatsen til 351 kr. bliver  

 godtgørelsesbeløbet 87,75 kr. pr. døgn i 2000.  

 Aftrapningsordningen medfører, at beløbet ved rejser i Japan og  

 Island bliver højere i 2000, jf. pkt. 2.8.
 Godtgørelsessatsen kan fremover endvidere  

 også anvendes, når der rejses efter regning i Danmark.
 Endeligt er det vedtaget, at lønmodtageren, der  

 rejser efter arbejdsgiverens regning, kan foretage et fradrag svarende til  

 godtgørelsessatsen i den skattepligtige indkomst i det omfang,  

 arbejdsgiveren ikke udbetaler en skattefri godtgørelse.
 Godtgørelsen til småfornødenheder,  

 når der rejses efter regning, skal i fremtiden ligesom alle andre  

 skattefrie godtgørelser medregnes ved indkomstopgørelsen, hvis  

 den fragår i en forud aftalt bruttoløn.
§ 9 A, stk. 5-6 Stk. 5 fastsætter de nærmere  

 betingelser for anvendelse af standardsatserne.
Rejsens tidsmæssige udstrækning Som nævnt ovenfor under afsnittet, der omhandler  

 § 9 A, stk. 2-3, finder rejsegodtgørelsesreglerne kun  

 anvendelse, når rejsen varer mindst 24 timer.
Der kan således  

 ikke udbetales skattefrie godtgørelser, hvis rejsen ikke mindst varer  

 24 timer.
Tidsbegrænsning for anvendelse af standardsatserne I det hidtidige regelsæt kunne et arbejdssted  

 højst anses for midlertidigt i de første 3 måneder, hvis  

 arbejdsstedet var i Danmark, og de første 6 måneder, hvis  

 arbejdsstedet var i udlandet.
Denne forskel er fjernet således, at  

 tidsbegrænsningen er ens, uanset om arbejdsstedet er i udlandet eller i  

 Danmark.
Samtidigt er tidsbegrænsningen forlænget.
Et arbejdssted kan således ved anvendelsen af  

 standardsatserne, bortset fra logisatsen, højst anses for midlertidigt  

 i de første 12 måneder.
Denne del af loven har virkning allerede  

 fra 1. april 1999.
Præcisering af Skatteministeriets tidligere tilkendegivelser Skatteministeriet har tidligere tilkendegivet (gengivet i  

 Tidsskrift for Skatter og Afgifter 1999, 642), hvornår  

 tidsbegrænsningsreglerne fandt anvendelse, og hvornår de blev  

 afbrudt.
Disse tilkendegivelser er nu præciseret i selve lovteksten.  

 Tilkendegivelserne kan opdeles i tre afsnit:
 1)	Arbejdssteder, som flyttes i takt med arbejdets udførelse  

 eller færdiggørelsen.
 2)	Arbejdsstedsskifte.
 3)	Arbejdsstedsskifte i forbindelse med tilbagevenden til tidligere,  

 midlertidige arbejdsplads.
 I tilkendegivelserne er begrebet »projekt« blevet anvendt.  

 Forståelsen af begrebet »projekt« har betydning for anvendelsen af  

 tidsbegrænsningsreglen på 12 måneder.
Ved projekt forstås den overordnede plan for f.eks.  

 et bestemt bygnings- eller anlægsværk.
Heri indgår typisk  

 en række forskellige entrepriser.
Disse entrepriser indgår  

 således alle i samme projekt.
Et projekt kan være  

 stationært eller kan flyttes i takt med arbejdets udførelse  

 eller færdiggørelse.
Et projekt, der flyttes i takt med  

 arbejdets udførelse eller færdiggørelse, kan indeholde  

 arbejdssteder, som er stationære.
Et eksempel på et stationært projekt kan  

 f.eks. være et stort bygningsværk såsom Odense  

 Banegård Center.
Eksempler på projekter, som flyttes i takt med  

 arbejdets udførelse eller færdiggørelse, er  

 Storebælt- og Øresundsforbindelserne, hvor enkelte  

 arbejdspladser i projektet dog kan være stationære, f.eks.  

 elementleverandørarbejdspladser.
1. Arbejdssteder, som flyttes i takt med arbejdets udførelse  

 eller færdiggørelsen Motorvejs-, bro-, jernbane-, gasledningsprojekter samt  

 metroprojektet m.v. er anlægsprojekter, som er kendetegnet ved, at  

 arbejdsstedet flyttes i takt med færdiggørelsen af den konkrete  

 arbejdsopgave.
Det fremgår nu direkte af lovteksten, at disse typer af  

 projekter ikke er omfattet af tidsbegrænsningsreglen.
Personer, der arbejder på disse projekter, har en  

 arbejdssituation, der kan sidestilles med den, som eksempelvis  

 langturschaufførerne har.
Langturschaufførerne rammes heller  

 ikke af tidsbegrænsningsreglen, da deres arbejdssted hele tiden  

 bevæger sig.
Arbejdstedet anses ikke for at flyttes i takt med  

 udførelsen eller færdiggørelsen, medmindre der er 8 km  

 mellem arbejdsprojektets begyndelses- og slutpunkt.
Dog er stationære  

 arbejdspladser inden for projektet, f. eks.  

 elementleverandørarbejdspladser, omfattet af  

 tidsbegrænsningsreglerne.
2. Arbejdsstedsskifte Ferie, fridage, tjenesterejser samt sygdom vil ikke  

 afbryde 12 måneders reglen.
Når der arbejdes for samme arbejdsgiver i samme  

 projekt, tilsiger begrebet »arbejdssted«, at der skal være en vis  

 afstand mellem »pladserne« for, at der er tale om to selvstændige  

 arbejdssteder.
Der skal være 8 km s normal transportvej mellem de to  

 arbejdspladser for samme arbejdsgiver i samme projekt for, at  

 afstandskriteriet anses for opfyldt.
Bedømmelsen af, om der er 8 km  

 mellem projektets begyndelses- og afslutningssted, skal foretages ved  

 anlægsprojektets start.
 Såfremt eventuelle senere ændringer i  

 anlægsprojektet medfører, at projektets udstrækning bliver  

 kortere end 8 km, vil en ny bedømmelse af projektet på  

 projektændringstidspunktet medføre, at projektet herefter vil  

 blive omfattet af tidsbegrænsningsreglen.
 Hvis der påbegyndes nyt arbejde for samme  

 arbejdsgiver i et andet projekt, må dette betragtes som et nyt  

 arbejdssted.
 Hvis der påbegyndes arbejde for ny  

 arbejdsgiver, betragtes dette altid som et nyt arbejdssted, også  

 selvom arbejdet foregår på samme geografiske sted.
3. Arbejdsstedsskifte i forbindelse med tilbagevenden til tidligere,  

 midlertidige arbejdsplads Når lønmodtageren afbryder arbejdet på  

 arbejdssted 1 for at påbegynde nyt arbejde på arbejdssted 2 og  

 senere vender tilbage til arbejdssted 1, er det relevant at vurdere, om 12  

 måneders reglen er afbrudt.
Det blev tilkendegivet, at arbejdsophold på et andet  

 arbejdssted på mere end 28 kalenderdage vil være en afbrydelse af  

 tidsbegrænsningsreglen.
De 28 kalenderdage (inkl. weekender) er  

 ændret til 20 arbejdsdage.
 Eksempler:
1. Arbejdsforholdet på arbejdssted 1 vil være  

 afbrudt, hvis den ansatte påbegynder arbejde for ny arbejdsgiver eller  

 på et nyt projekt for samme arbejdsgiver, og dette arbejde har en  

 tidsmæssig udstrækning på mere end 20 arbejdsdage.
Hvis den  

 ansatte efter den 20. arbejdsdag vender tilbage til arbejdssted 1,  

 påbegyndes en ny 12 måneders periode.
 2. Hvis den ansatte påbegynder arbejde andetsteds  

 (mindst 8 km væk) for samme arbejdsgiver på samme projekt, vil  

 arbejdsforholdet på arbejdssted 1 være afbrudt, hvis arbejdet  

 på arbejdsplads 2 har en tidsmæssig udstrækning på  

 mere end 20 arbejdsdage.
 Arbejdes der 20 arbejdsdage og derunder på  

 arbejdssted 2, vil dette således normalt medføre, at  

 arbejdsforholdet på arbejdssted 1 reelt ikke anses for afbrudt, hvilket  

 medfører, at perioden på arbejdssted 2 skal medregnes ved  

 beregningen af afbrydelsesreglen i forhold til arbejdssted 1.
Eksempel: En ansat har arbejdet fra 1/4 til 15/5 på  

 arbejdssted 1. Dernæst skiftes der til arbejdssted 2, hvor der arbejdes  

 i 18 arbejdsdage.
Fra og med den 11/6 arbejdes der igen på arbejdssted  

 1. Da perioden på arbejdssted 2 ikke overskrider 20 arbejdsdage, skal  

 perioden, dvs. 26 kalenderdage, medregnes til perioden på arbejdssted  

 1.
Der kan dog i visse situationer ske afbrydelse, selvom  

 fraværet er 20 arbejdsdage eller mindre.
Dette vil være  

 tilfældet, hvis genoptagelsen af arbejdsforholdet på arbejdssted  

 1 ikke var upåregneligt.
Dette kunne eksempelvis være  

 tilfældet, hvis den pågældende medarbejder - efter  

 afleveringsforretning på arbejdsplads 1 og påbegyndelsen af  

 arbejde på arbejdsplads 2 - p.g.a. arbejdsgiverens  

 garantiforpligtigelse bliver sendt tilbage til arbejdsplads 1 for at  

 udføre udbedringsarbejde.
§ 9 A, stk. 7-10 Lønmodtagere kan ifølge stk. 7,  

 i det omfang rejseudgifterne ikke godtgøres af arbejdsgiveren,  

 fradrage udokumenterede rejseudgifter ved indkomstopgørelsen med  

 standardsatserne i § 9 A, stk. 2-3, eller fradrage de faktiske,  

 dokumenterede udgifter.
Hvis der foretages fradrag med de faktiske udgifter  

 til kost, skal fradraget ikke reduceres med værdien af et sparet  

 hjemmeforbrug.
Dette er en følge af skattefritagelsen for sparet  

 hjemmeforbrug til kost på tjenesterejser.
 Lønmodtagere, der rejser i Danmark eller i udlandet  

 ved udlæg efter regning, kan i følge bestemmelsen foretage  

 fradrag med indtil 25 pct. af standardsatsen til fortæring, i det  

 omfang arbejdsgiveren ikke udbetaler 25 pct.- godtgørelsen.
 Fradrag for rejseudgifter er omfattet af  

 fradragsbegrænsningen i ligningslovens § 9, stk. 1, hvorefter  

 lønmodtagere kun kan fradrage udgifter i forbindelse med  

 udførelsen af det indtægtsgivende arbejde i det omfang, de  

 samlede udgifter overstiger et grundbeløb på 4.300 kr.  

 (2000-niveau).
Ifølge stk. 8 kan selvstændigt  

 erhvervsdrivende, der på grund af afstanden mellem bopæl og et  

 midlertidigt arbejdssted i udlandet ikke har mulighed for at overnatte  

 på den sædvanlige bopæl, vælge at foretage fradrag  

 med de i § 9 A, stk. 2-3, fastsatte satser i stedet for de faktiske  

 udgifter.
Bestemmelsen er en videreførelse fra det hidtidige  

 regelsæt.
I stk. 9 bestemmes det, at reglerne om  

 lønmodtageres skattefrie rejsegodtgørelser finder tilsvarende  

 anvendelse på rejsegodtgørelser, der udbetales til medlemmer af  

 eller medhjælpere for bestyrelser, udvalg, kommissioner, råd og  

 lignende.
Dette svarer til de hidtidige regler med den tilføjelse, at  

 de medlemmer eller medhjælpere, som rejser efter regning, får  

 adgang til skattefrit at modtage en skattefri godtgørelse på 25  

 pct. af standardsatsen vedrørende fortæring til  

 småfornødenheder.
I stk. 10 angives de grupper, som ikke kan  

 anvende standardsatserne.
I de gamle regler kunne standardsatserne ikke  

 anvendes af personer, der havde særlige forhold eller andre ordninger,  

 der medførte skattefrihed eller fradrag.
 Bestemmelsen er ændret således, at kun grupper  

 med særlige skatteordninger er udelukket fra at anvende  

 standardreglerne, idet det vurderes, at visse af de grupper, der i dag er  

 udelukket fra anvendelse af standardsatsen, ikke har arbejds- og  

 opholdsforhold, som i væsentlig grad adskiller dem fra de grupper, der  

 i dag kan anvende reglerne.
 Ansatte, der kan anvende:
1)	ligningslovens § 9 G (havfradrag til erhvervsfiskere), 2)	ligningslovens § 33 C (DIS-beskatning af sømænd)  

 eller 3)	sømandsfradragsloven, eller modtager ydelser efter 4)	ligningslovens § 7, litra r, (udetillæg m.m.) eller 5)	ligningslovens § 31, stk. 4,  

 (uddannelsesgodtgørelser), kan ikke anvende standardsatserne i § 9 A,  

 stk. 2-4, for rejseudgifter.
Ansatte, som gør tjeneste ombord på skibe,  

 kan - ligesom langturschauffører - være på rejse omfattet  

 af § 9 A, stk. 1. Et arbejdssted er midlertidigt, i det omfang det  

 flyttes i takt med arbejdets udførelse.
De ansatte ombord vil derfor  

 kunne anvende standardsatserne i § 9 A, stk. 2-4, når de ikke  

 kan anvende de ovennævnte særlige skatteordninger.
Når  

 disse ansatte modtager fri kost, vil der kunne modtages en skattefri  

 godtgørelse på 25 pct. af 351 kr. pr. døgn  

 (2000-beløb). Ansatte, som gør tjeneste ombord på skibe,  

 kan dog ikke anvende logisatsen, jf. § 9 A, stk. 2, nr. 4.
 Personer, der aftjener værnepligt, samt frivilligt  

 personel kan i den periode, der er fastsat som uddannelsestid, fortsat ikke  

 anvende standardsatserne til fradrag.
2.3. Befordringsgodtgørelser i ligningslovens § 9 B Som led i bestræbelserne på at skabe  

 større lovteknisk overskuelighed er bestemmelserne om  

 erhvervsmæssig befordring samlet i ligningslovens § 9 B.
Der er  

 imidlertid ikke tilsigtet ændringer i forhold til det tidligere  

 regelsæt.
2.4. Skattefritagelse af sparet hjemmeforbrug til kost i ligningslovens  

 § 16, stk. 11 Der er med lov nr. 955 af 20. december 1999 sket en  

 ligestilling med hensyn til beskatning af sparet hjemmeforbrug til kost i  

 forbindelse med tjenesterejser.
Der skal således ikke i fremtiden ske  

 beskatning af dette sparede hjemmeforbrug, hverken direkte eller indirekte.
Værdien af sparet hjemmeforbrug til kost er gjort  

 skattefri, når lønmodtageren af arbejdsgiveren modtager fri kost  

 eller får kosten dækket efter regning i forbindelse med, at  

 lønmodtageren er på tjenesterejse.
Som bestemmelsen er  

 formuleret, gælder skattefriheden, når der er tale om arbejde  

 på et midlertidigt arbejdssted.
Bestemmelsen omfatter således  

 både tjenesterejser med overnatning som tjenesterejser uden  

 overnatning.
De persongrupper, der nævnes i ligningslovens § 9 A,  

 stk. 10, kan også være omfattet af bestemmelsen.
Det  

 afgørende er, at der arbejdes på et midlertidigt arbejdssted.  

 Dette begreb fortolkes i overensstemmelse med midlertidighedsbegrebet i  

 ligningslovens § 9 A, stk. 1.
 Det sparede hjemmeforbrug til kost er således  

 skattefrit, uanset om den fri kost ydes direkte, eller kosten dækkes  

 efterfølgende efter regning.
 Som en konsekvens af skattefritagelsen for det sparede  

 hjemmeforbrug til kost er det i § 9 A, stk. 7, 2. pkt.,  

 fastslået, at når lønmodtageren selv afholder sine  

 fortæringsudgifter på tjenesterejsen og foretager et  

 ligningsmæssigt fradrag for disse, skal der ikke ske reduktion af  

 fradraget med værdien af det sparede hjemmeforbrug.
Personer, som arbejder på en fast/varig  

 arbejdsplads, og som af arbejdsgiveren modtager fri kost, er ikke omfattet af  

 skattefriheden.
Spørgsmålet om beskatningen af sparet  

 hjemmeforbrug vil i sådanne tilfælde afhænge af  

 skattelovgivningens øvrige regler.
Er der f.eks. tale om fri kost, som  

 modtages i forbindelse med overarbejde for arbejdsgiveren, kan værdien  

 af det sparede hjemmeforbrug være omfattet af bestemmelsen i  

 ligningslovens § 16, stk. 3, om den skattefri  

 bagatelgrænse.
2.5. Fradragsbegrænsning ved arbejde i udlandet De fleste lønmodtagere har større  

 lønindtægter end fradragsberettigede udgifter ved arbejdet i  

 udlandet.
Der findes imidlertid enkelte erhvervsgrupper, hvis  

 lønindkomst ved arbejdet i udlandet er så lille, at de vil kunne  

 have større fradrag end indtægter.
Dette overskydende fradrag  

 ville kunne anvendes til fradrag i den danske lønindtægt.
Au pair-ansatte anses normalt for at have opgivet deres  

 bopæl hos forældrene, idet de i stedet har fået bopæl  

 hos »au pair-familien«, i hvis hjem de dels bor på lige fod med  

 familiens øvrige medlemmer (»au pair«) dels arbejder.
For dette  

 arbejde modtager de lommepenge og fri kost og logi.
Når au pair-ansatte ikke anses for at have udgifter  

 til en anden bopæl - f.eks. forældrenes bolig -, opfylder de ikke  

 betingelserne for at være på rejse og dermed for at være  

 omfattet af reglerne i ligningslovens § 9 A.
De er derfor skattepligtige  

 af lommepenge og frit logi, men - efter 1. januar 2000 - ikke skattepligtige  

 af fri kost, jf. ligningslovens § 16, stk. 11. Det skyldes, at au  

 pair-arbejdsstedet normalt må anses for et midlertidigt arbejdssted,  

 selvom der skattemæssigt ikke kan siges at foreligge en rejse.
 Det skal dog understreges, at der for au pair-ansatte -  

 som for alle andre lønmodtagere - skal foretages en konkret vurdering  

 af, om den pågældende opfylder betingelserne for at være  

 på rejse, herunder om lønmodtageren har udgifter til en  

 »sædvanlig bopæl«.
 Det gælder derfor, at udgifter, der er  

 fradragsberettiget efter § 9, stk. 1, (almindelige  

 lønmodtagerfradrag i det omfang de overstiger 4.300 kr.  

 (2000-beløb)), § 9 B, stk. 3, §§ 9 C og 9 D  

 (befordringsfradrag), i forbindelse med udførelse af  

 indtægtsgivende arbejde i udlandet, ikke kan fradrages ved  

 opgørelsen af den skattepligtige indkomst for lønmodtagere, i  

 det omfang de nævnte udgifter overstiger den udenlandske  

 lønindkomst, der skal medregnes i den danske  

 indkomstopgørelse.
 Bestemmelsen har tidligere fremgået af  

 Ligningsrådets årlige cirkulære om skattefrie  

 godtgørelser til dækning af merudgifter ved rejse og befordring  

 m.v. (senest Told*Skat cirkulære 1999-7, pkt. 6.3.).
2.6. Vidnegodtgørelser m.v. i ligningslovens § 9,  

 stk. 6 Godtgørelse til dækning af udgifter til  

 befordring og hotelophold, som det offentlige udbetaler til lægdommere  

 (nævninge, domsmænd og sagkyndige retsmedlemmer), vidner og  

 personer, der efter indkaldelse har afgivet forklaring til politiet, kunne  

 indtil 1. april 1999 udbetales skattefrit i henhold til de særlige  

 regler og betingelser i statsskattelovens § 5, litra d.
Sådanne  

 godtgørelser var efter ophævelsen af § 5, litra d, ikke  

 skattefrie i henhold til det gældende regelsæt.
Skattefriheden for disse typer af  

 omkostningsgodtgørelser er genindført.
Skattefriheden omfatter  

 de beløb, som er fastsat i § 3 i Justitsministeriets  

 bekendtgørelse nr. 712 af 17. november 1987.
2.7. Studierejselegater i ligningslovens § 7 K Legater til logi, kost og  

 småfornødenheder, der er betinget af, at de anvendes til  

 studierejser i udlandet, er skattefrie i det omfang, de medgår til  

 dækning af sædvanlige omkostninger til kost,  

 småfornødenheder og logi på studiestedet.
Ligningsrådet fastsatte tidligere de omtalte  

 beløb for sædvanlige meromkostninger.
Beløbene var  

 fastsat på basis af statens satser for godtgørelsesbeløb  

 for merudgifter til kost og småfornødenheder ved tjenesterejser  

 i udlandet og med tillæg af en tredjedel af det såkaldte  

 hoteldispositionsbeløb.
Der var altså tale om at anvende de  

 satser, som statens ansatte også benyttede.
 Folketinget vedtog ved lov nr. 133 af 25. februar 1998 at  

 ændre reglerne for modtagere af studierejselegater i ligningslovens  

 § 7 K, stk. 1 og 2, så disse regler også i fremtiden  

 ville ligge tæt op ad reglerne og satserne for skattefrie  

 rejsegodtgørelser.
 Ved samme lov vedtoges, at de ændrede regler for  

 skattefrie studierejselegater først skulle træde i kraft den 1.  

 januar 2001, når standardsatsen for rejsegodtgørelser til kost  

 og småfornødenheder var fuldt indfaset.
Som en konsekvens af de ændrede  

 rejsegodtgørelsesregler er reglerne om studierejselegater ændret  

 i overensstemmelse hermed.
Således skal logisatsen i ligningslovens  

 § 9 A, stk. 2, nr. 4, finde tilsvarende anvendelse for modtagere af  

 skattefrie studierejselegater.
Desuden kan den forhøjede standardsats  

 til kost og småfornødenheder kun anvendes de første 12  

 måneder på et studiested.
Endelig skal der ikke ske beskatning af  

 sparet hjemmeforbrug til kost ved modtagelse af skattefrie  

 studierejselegater, når kostomkostningerne dokumenteres.
 Legater til dækning af transportudgifter, som  

 er betinget af, at de anvendes til studierejser i udlandet,  

 Færøerne eller Grønland, er fortsat indkomstskattefri for  

 modtageren i det omfang, de medgår til dækning af  

 sædvanlige udgifter til rejse mellem Danmark og studiestedet.  

 Ligningsrådet fastsatte tidligere beløbet for sædvanlige  

 udgifter til rejsen.
Med de nye regler gives der kun skattefrihed for legater  

 svarende til de dokumenterede, faktiske udgifter.
Hvis der rejses i egen bil  

 eller på motorcykel, er der dog med virkning fra den 20. marts 2000  

 skattefrihed for 1,54 kr. pr. km, da de faktiske udgifter ved kørsel i  

 egen bil ikke kan dokumenteres ved eksterne bilag.
Beløbet på  

 1,54 kr. pr. km svarer til satsen for befordringsgodtgørelser til  

 uddannelses- og kursussteder i § 31 i ligningsloven, jf. § 9 C,  

 stk. 1.
 2.8. Ikrafttrædelse vedrørende rejsegodtgørelser  

 m.v.
Ved lovændringen i juni 1997 indførtes en  

 aftrapning af de gamle satser for rejsegodtgørelser til kost og  

 småfornødenheder i udlandet.
Aftrapningen blev påbegyndt  

 den 1. april 1999 med en nedsættelse på 1/3 af forskellen mellem  

 den gamle sats og 271 kr.
Den 1. januar 2000 skete anden del af aftrapningen,  

 hvor den gamle sats blev nedsat med yderligere 1/3 af forskellen mellem den  

 gamle sats pr. 31. marts 1999 og 271 kr.
Tredje del af aftrapningen sker den  

 1. januar 2001, hvor satserne nedsættes til standardsatsen.
De satser, der gælder efter aftrapningen den 1.  

 januar 2000, finder anvendelse til og med 31. december 2000 i det omfang, de  

 overstiger den nye regulerede standardsats til kost og  

 småfornødenheder.
Tilsvarende gælder ligningslovens  

 § 7 K.
 Forlængelsen af tidsbegrænsningsreglen til 12  

 måneder får virkning fra og med 1. april 1999, som var  

 ikrafttrædelsestidspunktet for 3 og 6 måneders reglerne.  

 Virkningen af den hidtil gældende tidsbegrænsningsregel  

 ophæves derfor.
 Ligningslovens § 9, stk. 6, om  

 godtgørelser til vidner og lægdommere, får ligeledes  

 virkning fra og med 1. april 1999. Godtgørelserne var indtil 1. april  

 1999 skattefrie efter statsskattelovens § 5, litra d.  

 Godtgørelser udbetalt i perioden efter 1. april 1999 er således  

 skattefrie.
 Ansatte, der er påmønstret skibe (herunder  

 fiskefartøjer), arbejder i fartøjer og installationer, der  

 anvendes i tilknytning til efterforskning og udnyttelse af naturforekomster,  

 kan i perioden 1. april 1999 til 31. december 1999 modtage skattefri  

 godtgørelse efter de tidligere regler i ligningslovens § 9,  

 stk. 5-6. Dette gælder dog ikke, hvis de ansatte kan anvende  

 ligningslovens § 9 G, ligningslovens § 33 C eller  

 sømandsfradragsloven.
Endelig får logisatsen virkning fra og med 1. april  

 1999, hvor den tidligere logisats bortfaldt.
Logisatsen, der i 1999 udgjorde  

 97 kr. pr. døgn og i 2000 udgør 150 kr. pr. døgn, kan  

 anvendes af personer omfattet af ligningslovens § 9 A, stk. 2, nr.  

 4.
Godtgørelser, der i perioden 1. april til 31.  

 december 1999 er udbetalt på trods af de hidtil gældende regler,  

 er således skattefrie i det omfang, godtgørelsen opfylder  

 betingelserne for skattefrihed.
Hvis arbejdsgiveren ikke efterregulerer  

 godtgørelserne for perioden 1. april 1999 til 31. december 1999, kan  

 lønmodtageren selv nedsætte den personlige indkomst på  

 selvangivelsen med størrelsen af den skattefrie godtgørelse.  

 Det er en betingelse, at lønmodtageren kan dokumentere antallet af  

 erhvervsmæssige rejsedage, rejsemål samt rejsetidspunkter.
Hvis arbejdsgiveren ikke havde udbetalt  

 godtgørelser, der er gjort skattefrie med tilbagevirkende kraft til 1.  

 april 1999, ville godtgørelserne efter almindelige skatteretlig  

 praksis ikke kunne udbetales, da endelig opgørelse og afregning af  

 godtgørelser til dækning af udgifter skal ske senest ved  

 udgangen af den følgende måned, jf.
Told- og Skattestyrelsens  

 vejledning til samtlige indeholdelsespligtige, Leksikon 2000, side 29, 2.  

 spalte.
Med lovens § 5, stk. 4, 6. og 7. pkt., er det  

 imidlertid sikret, at arbejdsgiveren kan udbetale de omtalte  

 godtgørelser til og med 31. marts 2000. Dermed ved  

 lønmodtageren på selvangivelsestidspunktet, om arbejdsgiveren  

 har dækket udgifterne via en skattefri godtgørelse, eller om  

 lønmodtageren kan foretage et ligningsmæssigt fradrag for  

 udgiften.
Hvis arbejdsgiveren udbetaler sådanne efterfølgende  

 godtgørelser, skal arbejdsgiveren særskilt indberette  

 beløbets størrelse for den enkelte lønmodtager til den  

 lokale Told- og Skatteregion inden den 1. juni 2000.
 Indberetningen foregår efter  

 indberetningsbekendtgørelsens § 3.
 3. 	Skattefrihed for uddannelsesydelser betalt af arbejdsgivere  

 m.v.
3.1. Ydelser til dækning af udgifter i forbindelse med uddannelse og  

 kurser Ligningslovens § 31, stk. 1, indeholder  

 afgrænsningen af, hvem der skattefrit kan modtage ydelser omfattet af  

 stk. 3 til dækning af udgifter i forbindelse med uddannelser og  

 kurser.
 Skattefritagelsesbestemmelsen omfatter følgende  

 grupper:
1)	lønmodtagere, herunder afskedigede medarbejdere ved  

 ophøret af ansættelsesforholdet, 2)	personer, der modtager ydelser som led i en aftale om ydelse af  

 personligt arbejde i øvrigt (konsulenter, revisorer m.v.), 3)	medlemmer af bestyrelser, udvalg, kommissioner, råd,  

 nævn eller andre kollegiale organer, herunder Folketinget og  

 kommunalbestyrelser, 4)	medlemmer, herunder ledige, der modtager uddannelsesydelser fra  

 deres A-kasse, fagforening eller pensionskasse til dækning af udgifter  

 ved uddannelser og kurser, 5)	personer, der modtager ydelser fra et arbejdsformidlingskontor, 6)	elever, der modtager ydelser fra Arbejdsgivernes Elevrefusion,  

 samt 7)	lønmodtagere, som modtager deltagerbetaling efter lov om  

 støtte til voksenuddannelse.
Bestemmelsen indeholder således den persongruppe,  

 som er omfattet af ligningslovens § 16, der er den generelle bestemmelse  

 om beskatning af personalegoder.
Derudover er afskedigede medarbejdere ved  

 ophøret af ansættelsesforholdet og medlemmer af  

 arbejdsløshedsforsikringskasser, fagforeninger eller pensionskasser  

 også omfattet af skattefriheden.
Endvidere kan personer, der modtager  

 de omtalte ydelser fra et arbejdsformidlingskontor, samt elever, der modtager  

 de nævnte uddannelsesydelser direkte fra Arbejdsgivernes Elevrefusion,  

 modtage ydelserne skattefrit.
 For så vidt angår afskedigede medarbejdere er  

 det tilstrækkeligt, at aftalen om ydelser til dækning af udgifter  

 i forbindelse med uddannelsen indgås ved ophøret af  

 ansættelsesforholdet.
Efter bestemmelsen er der skattefrihed for alle typer af  

 arbejdsgiverbetalte uddannelser og kurser.
Dog er der ikke skattefrihed for  

 uddannelser eller kurser, der udelukkende har privat karakter for modtageren,  

 jf. nedenfor.
For uddannelsers vedkommende indebærer  

 § 31, at der ikke skal sondres imellem, om den pågældende  

 uddannelse i det konkrete tilfælde er en efteruddannelse eller en  

 grund- eller videreuddannelse. § 31 omfatter således bl.a.  

 ungdomsuddannelser, f.eks. uddannelser i erhvervsuddannelsesregi  

 (lærlinge- og elevuddannelser), korte, mellemlange og lange  

 videregående uddannelser, f.eks. social- og  

 sundhedshjælperuddannelsen, lærer- og sygeplejeuddannelsen samt  

 lange, videregående uddannelser, der erhverves på universiteter  

 og andre højere uddannelsesinstitutioner.
Skattefriheden omfatter  

 også alle typer af efter-/videreuddannelser, som erhverves i  

 tilknytning hertil, f.eks. diplom- og masteruddannelser.
Også  

 ph.d.-uddannelser er omfattet.
Skattefriheden omfatter endvidere også  

 uddannelser, som udbydes i privat regi.
Også uddannelser og kurser, der  

 tages i udlandet er omfattet af ligningslovens § 31.
For kursers vedkommende, som begrebsmæssigt  

 normalt må betragtes som korterevarende undervisningsforløb, kan  

 der ligeledes modtages skattefrie ydelser, jf. § 31, stk. 3, til  

 alle typer af kurser.
Efter bestemmelsen kan der således modtages  

 skattefrie ydelser til såvel korte som længerevarende kurser,  

 uanset om de udbydes af private eller det offentlige, og uanset hvorledes  

 kurset i øvrigt finansieres.
Bestemmelsen indebærer, at der  

 bl.a. vil være skattefrihed for ydelser, som betales af arbejdsgiveren,  

 A-kassen eller arbejdsformidlingen i forbindelse med kurser på f.eks.  

 AMU-centre.
Bestemmelsen indebærer også, at der vil være  

 skattefrihed for kurser, som gives til afskedigede medarbejdere, f.eks. i  

 form af ekstern konsulentbistand, der går ud på at hjælpe  

 de pågældende til at finde nyt arbejde.
§ 31, stk. 2 Der er ikke skattefrihed for ydelser, som udelukkende har  

 et privat formål for modtageren.
Der er således skabt  

 skattefrihed for uddannelses- eller kursusydelser, som er erhvervsrelaterede,  

 og som sådan har et erhvervsmæssigt sigte for modtageren.
I  

 stk. 2 er det derfor bestemt, at der ikke er skattefrihed for ydelser,  

 som udelukkende har privat karakter for modtageren.
Det er imidlertid tilstrækkeligt, hvis uddannelsen  

 eller kurset bare har en vis erhvervsrelevans for modtageren.
Det er ikke en  

 betingelse, at uddannelsen eller kurset har relevans for arbejdet hos  

 arbejdsgiveren.
Arbejdsgiverbetalte ydelser til dækning af udgifter  

 i forbindelse med rent hobby-/fritidsbetonede uddannelser/kurser, kortere  

 eller længerevarende ferieophold m.v., vil således ikke  

 være skattefri efter bestemmelsen.
Gives sådanne ydelser i  

 familieforhold m.v., vil skattelovgivningens almindelige regler endvidere  

 kunne føre til, at udgiften ikke kan anses for en driftsudgift,  

 således at udgiften ikke er fradragsberettiget (for arbejdsgiveren). Er  

 der tale om selskabsforhold, kan selskabets betaling af en privat ydelse til  

 hovedaktionæren eller dennes familiemedlemmer m.v. blive betragtet som  

 udlodning i henhold til ligningslovens § 16 A.
§ 31, stk. 3-5 Stk. 3 opremser de forskellige ydelser, der kan  

 modtages skattefrit.
Skole- og deltagerbetaling Udgifter til skole- eller deltagerafgifter er direkte  

 afledt af den enkelte uddannelse og er derfor omfattet af skattefriheden.
For visse typer af uddannelser, f.eks.  

 mekanikeruddannelsen, gælder, at der som et lovpligtigt element i  

 uddannelsen indgår erhvervelsen af det lille kørekort  

 (kørekort til almindelig bil). Det lille kørekort er  

 således en nødvendig del af uddannelsen og kan ikke  

 fravælges af den person, som er under uddannelse, eller af dennes  

 arbejdsgiver.
I disse særlige situationer, hvor arbejdsgiveren  

 således i henhold til lov eller bekendtgørelse har pligt til at  

 afholde udgiften til kørekort for sine medarbejdere, vil udgiften  

 være omfattet af skattefriheden.
§ 31 giver derimod ikke skattefrihed for ydelser til  

 dækning af udgifter til erhvervelse af det lille kørekort i  

 andre tilfælde, idet udgiften hertil anses for at være af  

 så privat karakter, at der ikke kan ske skattefri dækning af  

 udgiften.
Dette gælder også, selvom kørekortet måtte  

 være nødvendigt ved arbejdets udførelse.
Bog- og materialeudgifter Der er tale om udgifter, der er direkte afledt af  

 uddannelsen/kurset.
Skattefriheden omfatter derfor også ydelser af  

 denne karakter.
Med henblik på at undgå, at der dækkes  

 uvedkommende private udgifter under dække af, at der er tale om  

 uddannelsesudgifter, er skattefriheden betinget af, at udgifterne er  

 relevante for uddannelsen eller kurset.
For bogudgifternes vedkommende er  

 udgifter til bøger, som indgår i pensum, relevante.
Logi, kost og småfornødenheder Efter stk. 4 er der i et nærmere bestemt  

 omfang skattefrihed for arbejdsgiveren m.v. s betaling af udgifter til logi,  

 kost og småfornødenheder i forbindelse med et uddannelses- eller  

 kursusophold Kost og småfornødenheder a.
Udbetaling af skattefri  

 standardgodtgørelse: På samme måde, som det er  

 tilfældet i forbindelse med ansatte, der er på rejse for  

 arbejdsgiveren, kan der alene udbetales en skattefri  

 standardgodtgørelse til fortæring og  

 småfornødenheder i de tilfælde, hvor deltagelsen i  

 uddannelsen eller kurset er forbundet med en overnatning.
Der kan  

 således alene modtages skattefrie ydelser til kost og  

 småfornødenheder, når modtageren af ydelsen på grund  

 af afstanden mellem bopæl og uddannelsesstedet eller kursusstedet ikke  

 har mulighed for at overnatte på sin sædvanlige bopæl.  

 Dette overnatningskriterium svarer fuldt ud til kriteriet i  

 rejsegodtgørelsesreglerne, jf. ligningslovens § 9 A,  

 stk. 1.
 De satser, der kan udbetales skattefrit til kost og  

 småfornødenheder, svarer ligeledes beløbsmæssigt  

 til standardsatsen i ligningslovens § 9 A, stk. 2, nr. 1, jf.  

 stk. 3. For overnatning i forbindelse med uddannelse og kurser vil der  

 således kunne udbetales en skattefri standardsats på 351  

 kr./døgn (fra år 2000). Satsen, der kan anvendes af alle  

 personer omfattet af § 31, stk. 1, vil således også  

 kunne anvendes af turistchauffører, som deltager i en uddannelse eller  

 et kursus betalt af arbejdsgiveren m.v.
 Der er kun adgang til at modtage en skattefri  

 standardgodtgørelse til kost og småfornødenheder i de  

 første 12 måneder af opholdet på studiestedet.
 Lønmodtagere og andre, der modtager skattefri  

 godtgørelse efter § 31, stk. 4, er således i denne  

 henseende ligestillet med ansatte m.v., som modtager en skattefri  

 rejsegodtgørelse efter reglerne i ligningslovens § 9 A eller med  

 personer, som modtager skattefrie legater i henhold til ligningslovens  

 § 7 K.
 Lønmodtagere eller andre, som under et uddannelses-  

 eller kursusophold modtager skattefri godtgørelse efter dette  

 regelsæt, kan ikke samtidig modtage en skattefri  

 rejsegodtgørelse efter ligningslovens § 9 A.
 Skattefriheden for godtgørelser bortfalder  

 endvidere i det omfang, udgifterne dækkes af skattefrie legater efter  

 ligningslovens § 7 K, jf. § 7 K, stk. 9, 2. pkt.
b.
Dækning ved udlæg efter regning: I  

 stedet for at udbetale en skattefri godtgørelse kan arbejdsgiveren  

 skattefrit dække udgifterne til kost og småfornødenheder  

 efter regning i uddannelses-/kursusperioden.
Dækning ved udlæg  

 efter regning vil bl.a. være relevant i de tilfælde, hvor der  

 ikke kan udbetales en skattefri godtgørelse, dvs. i forbindelse med  

 kurser og uddannelser, som ikke indebærer en overnatning, eller som er  

 så langvarige, at tidsbegrænsningen for udbetaling af en  

 skattefri godtgørelse er overskredet.
Logi a.
I de tilfælde, hvor den ansatte m.v.  

 på grund af afstanden mellem bopæl og uddannelsesstedet eller  

 kursusstedet ikke har mulighed for at overnatte på sin sædvanlige  

 bopæl, kan arbejdsgiveren m.v. udbetale en skattefri godtgørelse  

 på 150 kr. pr. døgn (2000-beløb) til dækning af  

 udokumenterede logiudgifter.
Den skattefri logisats svarer til satsen i  

 ligningslovens § 9 A, stk. 2, nr. 4, jf. § 9 A, stk. 3.  

 Logisatsen er ikke omfattet af tidsbegrænsningsreglen på 12  

 måneder, ligesom det er tilfældet for logisatsen i  

 rejsegodtgørelsesreglerne.
b.
Dækning ved udlæg efter regning: I  

 stedet for at udbetale en skattefri godtgørelse kan arbejdsgiveren  

 skattefrit dække udgifterne til logi efter regning i  

 uddannelses-/kursusperioden.
Fradrag for udgifter til kost, småfornødenheder og  

 logi § 31, stk. 4, giver ikke selvstændig  

 hjemmel til, at ansatte, ledige m.v. kan foretage fradrag for disse udgifter  

 i de tilfælde, hvor udgifterne hertil ikke afholdes af arbejdsgiveren,  

 A-kassen eller fagforeningen m.v.
Stk. 4 skal imidlertid ses i sammenhæng med  

 stk. 6. Lønmodtagere, bestyrelsesmedlemmer, konsulenter og andre  

 honorarmodtagere, som selv har afholdt udgifterne til kost,  

 småfornødenheder og logi i forbindelse med deltagelse i et  

 kursus eller en uddannelse, kan således indrømmes fradrag for  

 udgifterne hertil, i det omfang de almindelige fradragsregler i  

 statsskattelovens § 6, litra a, jf. ligningslovens § 9, stk. 1  

 (lønmodtagere) giver mulighed herfor.
Ledige og andre uden et  

 indtægtsgivende arbejdssted samt personer på grund- og  

 videreuddannelse er derimod afskåret fra at foretage fradrag efter  

 statsskattelovens 6, litra a.
Befordringsgodtgørelser Efter reglerne i ligningslovens §§ 9 C og D om  

 befordringsfradrag mellem hjem og arbejdsplads og reglerne i ligningslovens  

 § 9 B om udbetaling af skattefri befordringsgodtgørelse er det en  

 forudsætning for både befordringsfradrag og skattefri  

 godtgørelse, at der er tale om befordring til en arbejdsplads.
Et  

 uddannelsessted betragtes kun som en arbejdsplads, hvis der er tale om  

 undervisning i efteruddannelsesøjemed som et led i arbejdet.
Derimod  

 er et sted, hvor den pågældende modtager undervisning som led i  

 en grund- eller videreuddannelse, ikke en arbejdsplads.
Der er ikke ændret i disse regler.
Personer, som  

 befordrer sig til et uddannelsessted, hvor personen modtager undervisning i  

 efteruddannelsesøjemed som led i arbejdet, kan således fortsat  

 anvende reglerne i §§ 9 B-D.
Efter § 31, stk. 5, kan der som  

 supplement til disse regler udbetales en skattefri  

 befordringsgodtgørelse beregnet på grundlag af satsen, som  

 Ligningsrådet fastsætter efter § 9 C, stk. 1, for  

 befordringen frem og tilbage mellem sædvanlig bopæl eller  

 arbejdsstedet og uddannelsesstedet eller kursusstedet via den normale  

 transportvej samt kørslen mellem uddannelses-/kursussteder og inden  

 for samme uddannelses-/ kursussted.
Satsen er pr. 20. marts 2000 på  

 1,54 kr. pr. km.
Reglen kan anvendes såvel af personer på  

 efteruddannelser som af personer på grund- og videreuddannelser.
Satsen  

 på 1,54 kr. pr. km kan fra den 20. marts 2000 udbetales for det samlede  

 antal kørte km pr. dag.
Der skal således ikke reduceres med 24  

 km´s bundgrænsen i ligningslovens § 9 C eller udbetales en lavere  

 sats for kørsel ud over 100 km pr. dag.
Hverken den sædvanlige bopæl eller det normale  

 arbejdssted kan anses for at være uddannelses-/kursusstedet.
Hvis  

 undervisningen således foregår på den ansattes normale  

 arbejdssted, vil der således ikke kunne modtages en skattefri  

 befordringsgodtgørelse efter ligningslovens § 31.
Godtgørelsen kan anvendes ved kørsel i egen  

 bil eller på motorcykel.
Også en ægtefælles eller en  

 samlevers bil er at betragte som egen bil.
En fri firmabil er derimod ikke  

 egen bil.
 Praksis vedrørende udbetaling af  

 godtgørelser for erhvervsmæssige befordringsudgifter finder  

 tilsvarende anvendelse for befordringsgodtgørelser til uddannelse.
Således er det en forudsætning for, at  

 kørselsgodtgørelse kan udbetales skattefrit, at  

 godtgørelsen udbetales for det faktiske antal kørte km.
Det er  

 en betingelse, at arbejdsgiveren m.v. fører kontrol med antallet af  

 kørte km.
Er godtgørelse udbetalt skattefrit, uden at  

 betingelserne for skattefrihed er opfyldt, skal godtgørelsen  

 indtægtsføres som personlig indkomst.
Overstiger  

 godtgørelsen satsen, skal hele beløbet medregnes ved  

 opgørelsen af lønmodtagerens personlige indkomst.
Sker der en  

 klar opdeling og specificering af, hvad der skal anses som skattefri  

 godtgørelse, og hvad der skal anses som supplerende skattepligtigt  

 løntillæg, skal kun det supplerende løntillæg  

 medregnes i modtagerens skattepligtige indkomst.
 Faste f.eks. månedlige beløb, der udbetales  

 uafhængigt af det faktiske antal kørte kilometer, eller  

 beløb, der skal dække inden for særlige afstandszoner, kan  

 ikke udbetales som skattefri godtgørelse.
 Ved anvendelse af andre transportmidler kan arbejdsgiveren  

 m.v. skattefrit dække dokumenterede udgifter i henhold til originale  

 eksterne bilag.
 Hvis den uddannelsessøgende eller kursisten har  

 modtaget befordringsgodtgørelse efter § 9 B for den samme  

 befordring, medregnes udbetalt godtgørelse efter § 31,  

 stk. 5, til den skattepligtige indkomst.
Personer på efteruddannelser skal vælge, om de  

 vil anvende lønmodtagerreglerne i §§ 9 B og C eller  

 uddannelsesreglerne i § 31, stk. 1. Har den  

 uddannelsessøgende eller kursisten på efteruddannelse  

 således modtaget befordringsgodtgørelse efter § 9 B til  

 befordring til én uddannelse eller ét kursus, kan der ikke  

 senere overgås til godtgørelse efter § 31, stk. 5, 1.  

 pkt., til befordring i forbindelse med samme uddannelse eller kursus.
Den  

 uddannelsessøgende eller kursisten kan således ikke  

 modtage befordringsgodtgørelse efter § 9 B, stk. 1, litra a,  

 i de første 60 dage og derefter modtage befordringsgodtgørelse  

 efter § 31, stk. 5, 1. pkt., fra og med den 61. dag.
Har den uddannelsessøgende eller kursisten adgang  

 til en af arbejdsgiveren m.v., jf. § 31, stk. 1, betalt befordring  

 med offentlige eller private transportmidler, medregnes udbetalt  

 godtgørelse efter § 31, stk. 5, 1. pkt., til den  

 skattepligtige indkomst for den del af strækningen, hvor der er adgang  

 til fri befordring.
Arbejdsgiverbetalt befordring kan eksempelvis være  

 bil til fri rådighed (firmabil), frikort eller frirejse, herunder fri  

 flyrejse, til offentlige eller private transportmidler.
Som andre eksempler  

 på denne befordring kan nævnes fri befordring i firmabus, fri  

 kørsel i mandskabsvogn eller fællesbefordring i privat bil, der  

 betales af arbejdsgiveren.
§ 31, stk. 6 Af stk. 6 fremgår det, at der alene er  

 adgang til at foretage fradrag for de i stk. 3 nævnte udgifter, i  

 det omfang udgifterne ikke dækkes af arbejdsgiveren m.v., og  

 lovgivningen i øvrigt giver hjemmel til fradrag.
Der er efter  

 stk. 6 alene adgang til fradrag, hvis der er tale om, at der er afholdt  

 udgifter til efteruddannelse.
 For lønmodtagere, bestyrelsesmedlemmer, konsulenter  

 og andre honorarmodtagere, som selv har afholdt udgifterne til de i  

 stk. 3 nævnte udgifter, er fradragsmuligheden reguleret bl.a. af  

 statsskattelovens § 6, litra a, jf. ligningslovens § 9, stk. 1  

 (lønmodtagere), ligningslovens § 9, stk. 4, samt  

 ligningslovens §§ 9 A-C.
 Lønmodtagere kan kun fradrage udgifter i  

 forbindelse med udførelsen af det indtægtsgivende arbejde i det  

 omfang, de samlede fradragsberettigede udgifter overstiger et  

 grundbeløb, som i år 2000 udgør 4.300 kr.
3.2. Befordringsfradrag efter ligningslovens § 9 C Den skattepligtige, der modtager undervisning i  

 efteruddannelsesøjemed som led i arbejdet, kan efter gældende  

 lovgivning foretage fradrag for befordringen mellem hjem og arbejdsplads  

 efter ligningslovens § 9 C.
Når der er tale om efteruddannelse som  

 led i arbejdet, betragtes uddannelsesstedet i dette tilfælde som en  

 arbejdsplads.
 Når arbejdsgiverbetalt befordring modtages som led i  

 et ansættelsesforhold eller en aftale om ydelse af personligt arbejde i  

 øvrigt eller modtages som led i, at den skattepligtige er valgt som  

 medlem af eller medhjælp for bestyrelser, udvalg, kommissioner,  

 råd, nævn eller andre kollektive organer, herunder  

 kommunalbestyrelser, skal den skattepligtige, hvis denne samtidigt foretager  

 befordringsfradrag efter § 9 C, stk. 1, medregne værdien af  

 fri befordring svarende til fradraget efter § 9 C, stk. 1, ved  

 indkomstopgørelsen for den del af strækningen, hvor der er  

 adgang til fri befordring.
Når fagforeningen, arbejdsløshedskassen,  

 pensionskassen eller et arbejdsformidlingskontor betaler befordring med  

 offentlige eller private transportmidler efter § 31, stk. 5, skal  

 den skattepligtige, hvis denne samtidig foretager befordringsfradrag efter  

 § 9 C, stk. 1, på tilsvarende måde medregne  

 værdien af fri befordring svarende til fradraget efter § 9 C,  

 stk. 1, ved indkomstopgørelsen for den del af strækningen,  

 hvor der er adgang til fri befordring.
Altså på samme måde,  

 som hvis befordringen var betalt af arbejdsgiveren m.fl.
 Udbetales en skattefri befordringsgodtgørelse i  

 henhold til § 31, stk. 5, til en beskæftiget  

 lønmodtager på efteruddannelse, kan lønmodtageren ikke  

 foretage befordringsfradrag efter § 9 C for den samme strækning,  

 jf. § 9 C, stk. 6, og § 9, stk. 5.
3.3. Indberetning Enhver, der i det forudgående år i sin  

 virksomhed har foretaget udbetaling af godtgørelse til dækning  

 af meromkostning til kost og småfornødenheder, jf.  

 ligningslovens § 31, stk. 3, nr. 3, skal fremover til brug ved  

 skatteligningen og skatteberegningen hvert år uden opfordring give  

 oplysning om beløbene til de statslige told- og skattemyndigheder,  

 uanset om beløbene er skattefrie for modtageren, jf.  

 skattekontrollovens § 7, stk. 1, nr. 3.
 Tilsvarende skal oplysning fremover gives til de statslige  

 told- og skattemyndigheder om udbetaling af godtgørelse til  

 dækning af udgifter til befordring som nævnt i ligningslovens  

 § 31, stk. 3, nr. 4, uanset om beløbet er skattefrit for  

 modtageren.
 For så vidt angår de nærmere regler om  

 indberetning henvises til kapitel 1 i bekendtgørelse nr. 1069 af 17.  

 december 1999.
3.4. Ikrafttrædelse vedrørende uddannelsesydelser § 31 har virkning for uddannelsesydelser afholdt i  

 indkomståret 2000 eller senere.
Skatteministeriet, den 30. maj 2000 Peter Loft /Lise Bo Nielsen Bilag Indholdsfortegnelse 1.	Beskatning af fratrædelsesgodtgørelser og  

 jubilæumsgratialer 1.1. Fratrædelsesgodtgørelser 1.2. Jubilæumsgratialer 1.3. Overgangsbestemmelser 2.	Satser og regler for skattefrie rejsegodtgørelser samt  

 skattefritagelse for sparet hjemmeforbrug til kost i forbindelse med  

 tjenesterejser m.v.
 2.1. Ligningslovens § 9, stk. 5.
 2.2. Rejsegodtgørelser i ligningslovens § 9 A.
 2.3. Befordringsgodtgørelser i ligningslovens § 9 B.
 2.4. Skattefritagelse af sparet hjemmeforbrug til kost i  

 ligningslovens § 16, stk. 11.
 2.5. Fradragsbegrænsning ved arbejde i udlandet.
 2.6. Vidnegodtgørelse m.v. i ligningslovens § 9,  

 stk. 6.
 2.7. Studierejselegater i ligningslovens § 7 K.
 2.8. Ikrafttrædelse vedrørende rejsegodtgørelser  

 m.v.
 3.	Skattefrihed for uddannelsesydelser betalt af arbejdsgivere m.v.
 3.1. Uddannelsesydelser.
 3.2. Befordringsfradrag efter ligningslovens § 9 C.
 3.3. Indberetning.
 3.4. Ikrafttrædelse vedrørende  

 uddannelsesydelser.
