Bekendtgørelse om Dansk Internationalt Skibsregister I medfør af § 12 og § 13, stk. 2, i lov om Dansk Internationalt Skibsregister, jf. lovbekendtgørelse nr. 273 af 11. april 1997, som ændret ved lov nr. 526 af 7. juni 2006, fastsættes:
Kapitel 1 Registreringsmyndighed og anmeldelse til registrering § 1. Skibsregistrator forestår førelsen af Dansk Internationalt Skibsregister.
Søfartsstyrelsen fungerer som skibsregistrators sekretariat.
 § 2. Danske skibe, jf. sølovens § 1, stk. 2, der anmeldes til registrering i Dansk Internationalt Skibsregister senest 30 dage efter, at skibet er færdigbygget eller - hvis skibet er erhvervet færdigbygget - senest 30 dage efter erhvervelsen, fritages for anmeldelsespligten i henhold til sølovens § 10, stk. 1.
 Stk. 2. Skibsregistrator kan forlænge den i stk. 1 angivne frist.
Stk. 3. Anmeldelse om registrering af skib og rederi i medfør af lov om Dansk Internationalt Skibsregister indgives til Søfartsstyrelsen på særlige blanketter, der kan findes på Søfartsstyrelsens hjemmeside www.sofartsstyrelsen.dk.
Er rederiet allerede registreret som ejer af et skib, kan der henvises til tidligere anmeldelse.
 Stk. 4. Anmeldelse underskrives af tegningsberettigede for skibets ejer eller ejere.
 Stk. 5. Under særlige omstændigheder kan skibsregistrator tillade, at anmeldelsen registreres, uanset at der mangler enkelte underskrifter.
 Stk. 6. Skibsregistrator kan kræve de i anmeldelsen afgivne oplysninger dokumenteret.
 § 3. Anmeldelse om registrering af et skib i Dansk Internationalt Skibsregister skal indeholde følgende oplysninger:
 1) Skibets ejer, jf. stk. 2-8.
 2) Skibets navn.
 3) Skibets hjemsted, jf. stk. 9.
 4) Skibets byggeår.
 5) Skibets byggenummer.
 6) Skibets byggeværft.
 7) Skibets anvendelse.
 8) Om skibets anvendelse og fart er i overensstemmelse med § 4 i lov om Dansk Internationalt Skibsregister.
 Stk. 2. Skibsregistrator kan forlange fornøden beviselighed for, at anmelderen er ejer af skibet.
Stk. 3. Er ejeren dansk, jf. sølovens § 1, stk. 2, skal for selskaber, der er optaget i Det Centrale Virksomhedsregister, indsendes en særlig blanket med oplysninger om selskabets registreringsnummer.
Hvis selskabet ejes af en stiftelse, en forening eller et selskab, bortset fra et anpartsselskab eller et aktieselskab, skal der i anmeldelsen særligt anføres, hvem der kan sælge eller pantsætte skibet.
Hvis der er valgt en direktion eller en korresponderende reder, skal dette anmeldes.
En direktion betragtes som korresponderende reder, og en særlig korresponderende reder kan da ikke anmeldes.
Ejes skibet af et partrederi, skal anmeldelsen indeholde oplysninger om partredernes ejerandele og valg af bestyrende reder.
 Stk. 4. Er ejer ikke dansk, men er ejer personer, selskaber eller lignende, omfattet af sølovens § 2, skal anmeldelsen indeholde oplysninger om, hvordan ejer opfylder de i medfør af de i sølovens § 2 fastsatte betingelser for registrering som dansk skib, herunder kravene om, at skibet skal administreres, kontrolleres og dirigeres fra Danmark.
Stk. 5. Endvidere skal det i anmeldelsen angives, om skibet har været anmeldt til Skibsregistret i medfør af søloven.
Er dette tilfældet, eller er rederiet allerede registreret som ejer af dansk skib, kan der om rederiets forhold i anmeldelsen henvises til tidligere indgivet anmeldelse.
 Stk. 6. Er ejeren et udenlandsk selskab, jf. § 1, stk. 2, i lov om Dansk Internationalt Skibsregister, skal anmeldelsen foruden oplysninger om ejeren indeholde oplysninger om de danske statsborgere eller selskaber, som opfylder sølovens § 1, stk. 2, og som har en direkte eller indirekte kapitalandel i det udenlandske selskab, samt oplysninger om den af ejeren valgte repræsentant.
 Stk. 7. Skibsregistrator kan kræve de i anmeldelsen afgivne oplysninger om skibets ejer dokumenteret, f.eks. ved indsendelse af udskrifter af et offentligt register, generalforsamlings- eller bestyrelsesprotokoller eller bekræftede udskrifter heraf.
 Stk. 8. Erklæring om nationalitetsbetingelser kan ske på anmeldelsesblanketten, jf. § 5.
Stk. 9. Danske skibe skal have hjemsted i riget.
Hjemstedet kan være en by eller en havn.
 § 4. Skibsregistrator skal nægte registrering af skibsnavne, der griber ind i et af et andet rederi benyttet særpræget navngivningssystem.
§ 5. Forinden registrering af et skib kan finde sted, skal det endvidere, for så vidt ejeren ikke allerede er registreret som ejer af dansk skib, godtgøres, at ejeren eller de personer eller selskaber, der har en direkte eller indirekte kapitalandel i det udenlandske selskab, jf. § 3, stk. 6, opfylder de fastsatte nationalitetsbetingelser i sølovens § 1 eller § 2 eller betingelserne i § 1, stk. 2, i lov om Dansk Internationalt Skibsregister.
Dette skal ske ved, at ejeren udfylder og underskriver en særlig blanket, der kan findes på Søfartsstyrelsens hjemmeside www.sofartsstyrelsen.dk.
 Stk. 2. I tilfælde af ejerens umyndighed må statsforvaltningens samtykke til erhvervelsen af skib eller skibspart fremlægges.
 Stk. 3. Opstår der tvivl om, hvorvidt nationalitetsbetingelserne er opfyldt, kan bevis herfor kræves fremlagt.
 Stk. 4. Skibsregistrator kan i ganske særlige tilfælde midlertidigt se bort fra enkelte personers underskrift på nationalitetserklæringer, for så vidt de øvrige underskrivere erklærer, at de pågældende personer opfylder de i erklæringen omhandlede betingelser, og det efter det foreliggende må antages, at betingelserne er opfyldt.
Stk. 5. Er ejeren et udenlandsk selskab, skal det godtgøres, at 1) danske statsborgere eller selskab, der efter søloven anses for danske, har en direkte eller indirekte kapitalandel i det udenlandske selskab på minimum 20 pct., 2) danske statsborgere eller selskaber i medfør af sin direkte eller indirekte kapitalandel i det udenlandske selskab har en betydelig indflydelse ved stemmeret eller lignende, og 3) det udenlandske selskab har rederidrift som en væsentlig aktivitet.
 § 6. Ved anmeldelse af bestyrende reder for et partrederi skal det godtgøres, at vedkommende opfylder de i sølovens § 1, stk. 2, eller § 103, stk. 2, opstillede betingelser, og den pågældende skal skriftligt erklære sig villig til at påtage sig hvervet.
Stk. 2. De i sølovens § 1, stk. 3, anførte krav om dansk nationalitet og bopæl eller hjemsted til den bestyrende reder finder ikke anvendelse på statsborgere eller selskaber fra et land, som er medlem af Den Europæiske Union, og som i medfør af Den Europæiske Unions regler om etableringsret, arbejdskraftens frie bevægelighed og udveksling af tjenesteydelser skal ligestilles med danske statsborgere eller selskaber, såfremt denne har bopæl eller hjemsted i en af Den Europæiske Unions medlemsstater.
Det samme gælder for lande, der er omfattet af aftalen om Det Europæiske Økonomiske Samarbejdsområde.
 § 7. Har den anmeldte danske ejer bopæl eller hjemsted i udlandet, kan Dansk Internationalt Skibsregister forlange, at ejeren skriftligt til registret anmelder en her i Danmark bosat fuldmægtig, der er bemyndiget til på ejerens vegne at optræde i forhold til skibsregistrator og er ansvarlig for, at de pligter, der påhviler rederiet i medfør af lov om Dansk Internationalt Skibsregister og denne bekendtgørelse, efterkommes.
 Stk. 2. Fuldmægtigen skal med sin underskrift tiltræde fuldmagten.
 Stk. 3. Skibsregistrator kan kræve lignende fuldmagt afgivet, såfremt der, f.eks. som følge af ejerens stilling som fører eller forhyret med skibet, må antages gennem længere tid at kunne opstå vanskeligheder for registreringsmyndigheden med at komme i forbindelse med ejeren.
 § 8. Ved registrering af et nybygget skib kræves en bygningsattest (bilbrev) fra det værft, der har bygget skibet, indeholdende data til identifikation af skibet samt en bekræftelse på, at skibet er byggetfor bygherrens regning, og ejendomsretten til skibet er overgået til denne.
 § 9. Erhverves et skib fra udlandet, skal der foruden adkomstbevis for erhververen fremlægges fornøden legitimation for, at sælgeren er berettiget til at disponere over skibet, normalt i form af en erklæringfra vedkommende udenlandske registreringsmyndighed om, at sælgeren stod indtegnet i skibsregistret som ejer af vedkommende skib, og attest fra den udenlandske registreringsmyndighed om, at skibet ikke er optaget i vedkommende udenlandske skibsregister eller skibsbygningsregister, eller at det er eller vil blive udslettet af registret den dag, det godtgøres at være optaget i et andet lands skibsregister.
Stk. 2. Skibsregistrator kan i særlige tilfælde foretage registrering, selv om der ikke er tilvejebragt attest fra den udenlandske registreringsmyndighed.
Registreringen kan dog kun ske, såfremt det land, fra hvilket skibet erhverves, eller i hvis skibs- eller skibsbygningsregister det har været indført, hverken har tiltrådt den internationale konvention af 1967 om indførelse af visse ensartede regler angående søpanterettigheder og andre panterettigheder i skib eller den internationale konvention af 1967 om registrering af rettigheder i skibe under bygning.
Stk. 3. Er et skib erhvervet fra udlandet, skal panterettigheder, der er anført i den i stk. 1 og 2 omhandlede udslettelsesattest, eller hvis eksistens godtgøres af panthaveren, og som opfylder betingelserne i sølovens § 74, overføres til Dansk Internationalt Skibsregister samtidig med skibets registrering.
Overføres skibet fra Skibsregistret, overføres skibet med samtlige rettigheder og byrder.
 Stk. 4. Kan adkomstbevis for køberen eller legitimation for sælgeren ikke fremskaffes, kan den i sølovens § 41 omhandlede fremgangsmåde til præklusion af andre rettigheder anvendes.
Kapitel 2 Grundlaget for registreringen af rettigheder og registreringens foretagelse § 10. Et dokument, der anmeldes til registrering i Dansk Internationalt Skibsregister, indføres samme dag i en dagbog med en kort angivelse af, hvad anmeldelsen vedrører.
Efter indførelsen i dagbogen forsynes anmeldelsens dokumenter med en påtegning om, hvornår indførelsen har fundet sted.
 Stk. 2. Efter indførelsen i dagbogen undersøges, hvorvidt skibet eller dokumentet kan registreres, og om der er tilvejebragt de i §§ 2, 3 og 5-9 nævnte oplysninger.
Stk. 3. Hvis dokumentet efter de foreliggende oplysninger ikke kan registreres, afvises begæringen herom.
Hvis der ikke er tilvejebragt de fornødne oplysninger, kan skibsregistrator fastsætte en frist til berigtigelse.
§ 11. Indlevering af dokumenter til registreringfinder sted i Søfartsstyrelsen, att.: Dansk Internationalt Skibsregister, Carl Jacobsens Vej 31, 2500 Valby fra kl. 9 til kl. 14 på de dage, hvor Søfartsstyrelsen har åbent.
Dagbogen afsluttes hver dag ved indleveringstidens slutning.
Dokumenter, der modtages senere, indføres i dagbogen for denfølgende dag, kontoret er åbent.
 Stk. 2. Adkomstdokumenter i underskrevet stand, der modtages via telefax (fax nr. 91 37 00 01) eller overføres elektronisk (srg@dma.dk), i de af skibsregistrator godkendte formater, indføres i dagbogen, jf. stk. 1.
 Stk. 3. De indførte dokumenter påføres dato for modtagelse, jf. stk. 1.
Stk. 4. Når originaldokumentet til det via telefax eller elektronisk overførte, jf. stk. 2, modtages i Søfartsstyrelsen, registreres dette under samme dato som den modtagne telefax eller det elektronisk overførte.
Er originaldokumentet ikke modtaget inden for 7 dage fra modtagelse af telefax eller den elektroniske overførsel, afviser skibsregistrator registreringen.
 § 12. Som grundlag for registreringen af en rettighed over et skib kræves et dokument, der anmeldes til registrering.
Stk. 2. Dokumentudstederens underskrift og myndighed samt dateringens rigtighed skal være bekræftet af notarius publicus, en advokat eller to vitterlighedsvidner.
Vidnernes stilling og bopæl skal angives.
Underskrifterne skal, såfremt de ikke er absolut tydelige, gentages med blokskrift, stempel eller maskinskrift.
 Stk. 3. Dokumentet skal angive følgende oplysninger:
1) Øverst på første side skal angives a) anmelderens navn, b) anmelderens bopæl, og c) anmelderens telefonnummer.
 2) Skibets navn.
 3) Skibets hjemsted.
 4) Skibets kendingsbogstaver.
 Stk. 4. Ved anmeldelse af ændringspåtegninger på et tidligere registreret dokument skal anmelderens navn og bopæl tilføjes påtegningen.
 Stk. 5. Et pantedokument skal angive følgende oplysninger:
 1) Kreditors navn.
 2) Kreditors bopæl eller bopælen for en befuldmægtiget, som er berettiget til at modtage forkyndelser eller meddelelser på panthaverens vegne.
 Stk. 6. Skibsregistrator kan med bindende virkning sende alle meddelelser vedrørende registreringen til anmelderen.
Stk. 7. Såfremt der ved et dokument stiftes flererettigheder, skal det ved påtegning på dokumentet angives, hvilke rettigheder der begæres registreret.
I modsat fald registreres kun den eller de rettigheder, som dokumentet angiver som sinhovedegenskab.
 Stk. 8. Et dokument, der er betinget, kan kunregistreres som adkomst, når betingelsen er knyttet til bestemtebegivenheders eller kendsgerningers indtræden eller til udløbet af en nærmereangivet tidsfrist.
Stk. 9. Anmeldes et betinget skøde til registrering, skal det i registreringspåtegningen udtrykkeligt angives, at skødet er registreret som betinget.
Erklærer sælgeren, at betingelsen er opfyldt, skal det ved registreringen heraf i registreringspåtegningen angives, at skødet nu er endeligt.
 Stk.10. Opstår der mistanke om, at et dokument, som er anmeldt til registrering, er falsk eller forfalsket, eller såfremt der i øvrigt måtte være anledning dertil, skal der straks rettes henvendelse herom til den registrerede ejer af skibet.
 § 13. Ved ægtefælles hensidden i uskiftet boregistreres erklæring fra skifteretten om, at boet er udleveret til ægtefællen.På samme måde skal ved privat skifte arvingerne registreres som ejere afarveladerens skib eller skibspart i henhold til fremlagt skifteudskrift.Ønskes en eller flere af arvingerne registreret som ejer, eller ønskerarvingerne at overtage skibet eller skibsparten som partredere, kræves entenarveudlægsskøde eller en skifteudskrift forsynet med arvingernes påtegnedeerklæring om overtagelsen af skibet eller skibsparten og om, i hvilketforhold de skal være lodtagere.
Stk. 2. I retssager om skib eller skibspart kan sagsøgeren, når den ret, for hvilken sagen er tingfæstet, har truffet beslutning derom, begære en bekræftet genpart af stævningen registreret.
Bortfalder sagen uden dom, eller går dommen sagsøgeren imod, og ankefristen udløber uden påanke, skal sagsøgte begære stævningen udslettet af registret.
 § 14. Sælges et skib eller en skibspart ved endeligtvangsauktion, skal fogeden, og i tilfælde af konkurs, offentligt skifte ellerved bobestyrerbehandling af dødsboer, der omfatter skib eller skibspart,kurator, skifteretten eller bobestyreren, straks sende skibsregistratormeddelelse herom til registrering.
Stk. 2. Såfremt en person, der ejer skib ellerskibspart, fratages den retlige handleevne efter værgemålslovens § 6, skalværgen sørge for, at afgørelsen registreres for at få gyldighed over foraftaler om skibet, der i god tro indgås med den umyndige.
Samme meddelelsespligt påhviler værgen, såfremt en umyndig mindreårig eller en person, der er frataget den retlige handleevne efter værgemålslovens § 6, erhverver skib eller skibspart.
For så vidt angår en mindreårig skal meddelelsen desuden oplyse fødselsdatoen.
 Stk. 3. De nævnte meddelelser indføres i dagbogen ogregistreres på skibsbladet.
 Stk. 4. Til registrering af adkomst eftertvangsauktion, offentligt skifte eller bobestyrerbehandling af dødsboerkræves henholdsvis auktionsskøde, udskrift af fogedprotokollen ellerarveudlægsskøde.
Stk. 5. Konkurs, offentligt skifte og bobestyrerbehandling af dødsboer, der omfatter de i lov om Dansk Internationalt Skibsregister § 1, stk. 2, nr. 1, omhandlede danske statsborgere eller danske selskaber, anses ikke for en ændring af adkomstforholdene.
Det påhviler dog kurator, skifteretten eller bobestyreren straks at sende meddelelse herom til skibsregistrator.
Samme meddelelsespligt påhviler fogeden, såfremt de i lovens § 1, stk. 2, omhandlede kapitalandele sælges ved tvangsauktion.
§ 15. Dokumenter, der anmeldes til registrering, skal være affattet pådansk.
Skibsregistrator kan dog i særlige tilfælde give tilladelse til registrering af dokumenter, der ikke er affattet på dansk.
Stk. 2. Bilbreve, skøder, pantebreve, ejerpantebreve ogskadesløsbreve, der anmeldes til registrering, skal være affattet på de af skibsregistrator godkendte blanketter.
Skibsregistrator kan tillade, atogså andre dokumenter modtages til registrering.
 Stk. 3. Tilføjelser til samt udstregninger og rettelseri den del af teksten til pantebreve, ejerpantebreve og skadesløsbreve, som iformularen er udskilt som sædvanemæssig, må kun finde sted, når de ergengivet under dokumentets individuelle indhold.
 § 16. Dokumenter, der indsendes til registrering i Dansk Internationalt Skibsregister, scannes og gemmes i en særlig mappe (skibsmappen).
 Stk. 2. Dokumenter, udstedt af en udenlandsk ejer, jf. § 1, stk. 2, i lov om Dansk Internationalt Skibsregister og sølovens § 2, der anmeldes til registrering, skal tillige være vedlagt fornøden legitimation for, at underskriverne er berettiget til at tegne selskabet.
§ 17. Opfylder et dokument ikke de i §§ 12-15 og 42-45 fastsatte betingelser, afvises det fra registrering og slettes af dagbogen.
Afvisning kan også finde sted allerede ved dokumentets anmeldelse til dagbogen.
Der gives snarest anmelderen meddelelse om afvisningen.
 Stk. 2. Hvis manglen skønnes at kunne afhjælpes, kan skibsregistrator dog fastsætte en frist for afhjælpning af manglen eller eventuelt give dokumentet anmærkning om manglen, jf. stk. 35 og § 45, stk. 2.
Stk. 3. Er manglen ikke afhjulpet inden den fastsattefrist, slettes dokumentet af dagbogen.
Såfremt der skønnes at foreligge enovertrædelse af reglerne om anmeldelsespligten, søges de fornødneforholdsregler til manglernes afhjælpning fremtvunget, eventuelt ved rejsningaf tiltale.
Stk. 4. Når et dokument er registreret, gives derpåtegning herom på dokumentet og genparterne.
Er anmærkning meddelt et dokument angående andre dokumenter, som dets indhold er stridende imod, gøresder i Skibsregistret tilføjelse angående anmærkningen.
Stk. 5. Hvis to modstridende rettigheder over samme skib anmeldes samme dag, registreres hvert af dokumenterne med anmærkning om det andet.
Er begge de anmeldte rettigheder adkomstdokumenter, sker der tilførsel til Dansk Internationalt Skibsregister som omhandlet i stk. 4, idet adkomsthaverne samtidig opfordres til inden en i medfør af stk. 2 fastsat frist ad rettens vej eller på anden måde at ordne deres indbyrdes forhold.
Det samme gælder, såfremt to modstridende rettigheder over samme skib anmeldes samme dag til Dansk Internationalt Skibsregister og til Skibsregistret.
Overskrides fristen, udslettes tilførslerne af registret, ligesom dokumenterne udslettes af dagbogen.
Stk. 6. Når et dokument er blevet registreret eller afvist, sendes det tilbage til anmelderen, til hvem også opfordringer til afhjælpning af mangler sendes.
Så vidt muligt bør skibsregistrator allerede ved anmeldelsen mundtligt opfordre anmelderen til at søge manglen afhjulpet.
 Stk. 7. Negotiable pantebreve sendes anbefalet eller på anden måde, hvorved beviset sikres.
§ 18. Såfremt den i § 9 nævnte attest er modtaget i kopi, kan der på anmelders begæring, registreres dokumenter, der stifter rettigheder vedrørende adkomst, pant, rådighedsindskrænkning, udlæg m.v. med en frist på 7 hverdage for frembringelse af den originale attest.
I særlige tilfælde kan skibsregistrator forlænge fristen på anmelders begæring.
 Stk. 2. Dokumenter, som anmeldes efterfølgende og indenfor den angivne frist, bliver på tilsvarende måde registreret med samme frist.
 Stk. 3. Panterettigheder, der som nævnt i § 9, stk. 3, skal overføres til Dansk Internationalt Skibsregister, overføres med samme frist.
Stk. 4. Ved registrering med frist indføres dokumentet i Dansk Internationalt Skibsregister med angivelse af, at dokumentet er registreret med frist, og fristen angives.
Desuden gives genparten og dokumentet påtegning herom.
Stk. 5. Modtages den originale attest inden for den fastsatte frist, indføres de med frist registrerede rettigheder endeligt i Dansk Internationalt Skibsregister med retsvirkning fra samme dato som registreringen med frist.
De med frist registrerede dokumenter kan indsendes med anmodning om, at Dansk Internationalt Skibsregister på dokumenterne angiver, at registreringen er endelig.
Disse rettigheder får retsvirkning fra samme dato som registreringen med frist.
 Stk. 6. Er original attest ikke modtaget ved fristens udløb, afviser skibsregistrator registreringen af de med frist registrerede dokumenter, og som konsekvens heraf udslettes skibet og de anmeldte rettigheder af Dansk Internationalt Skibsregister.
§ 19. I Dansk Internationalt Skibsregister har hvert skib sit elektroniske blad (skibsbladet). På skibsbladet anføres skibets kendingsbogstaver, anvendelse og mål samt en kortfattet gengivelse af de i § 2 og § 5 nævnte oplysninger.
I tilknytning til registret føreset navnekartotek over de registrerede skibe.
Stk. 2. Et dokument indføres på skibsbladet ved en kort angivelse af 1) dets karakter, 2) dets udsteder, 3) til hvem det er udstedt, og 4) datoen for indførelsen i dagbogen.
 Stk. 3. For så vidt angår adkomstdokumenter indføres der på skibsbladet tillige datoen for registreringen af adkomstdokumentet.
 Stk. 4. Ved brugskontrakter anføres tidsvilkår, og ved panterettigheder anføres pantesum, prioritetsstilling og kreditors bopæl.
 Stk. 5. Ved pantebreve kan anføres rentefod og afdragsvilkår.
 Stk. 6. Når et skib udslettes af Dansk Internationalt Skibsregister, overføres det til historisk register med påtegning om årsagen til og datoen for udslettelsen af registret.
Stk. 7. I tilknytning til Dansk Internationalt Skibsregister føres et rederiregister, hvori opføres de rederier, hvis skibe er indført i registret, med oplysning om, hvilke skibe hvert rederi ejer.
For hvert skib henvises til skibsbladet.
 Stk. 8. Hvis et skib overføres fra eller til et andet dansk register, overføres de endnu registrerede rettigheder og byrder til skibsbladet i dette register, og der tildeles nye kendingsbogstaver.
 § 20. Efter registreringen anbringes en scannet kopi afdet registrerede dokument forsynet med registreringspåtegning i skibsmappen.
 § 21. Bliver i medfør af § 71 en af skibsregistrator truffen afgørelse indbragt for landsretten, indføres bemærkning herom i dagbogen og på skibsbladet.
Kapitel 3 Ændringer i det registrerede § 22. Når et interessentskab eller kommanditselskab eller en forening til registrering indgiver nye dokumenter med ændringer til det allerede registrerede, indsendes skriftlig anmeldelse om ændringerne samt dokumentation for kredsen af ansvarlige deltagere.
Anmeldelse underskrives af tegningsberettigede for ejeren eller ejerne, jf. § 2, stk. 4. Tiltrædende deltagere eller bestyrelsesmedlemmer, som ikke er danske statsborgere, skal endvidere afgive nationalitetserklæring, som omhandlet i § 3, stk. 4.
 Stk. 2. Skibsregistrator kan under ganske særlige omstændigheder gøre undtagelse fra disse bestemmelser for så vidt angår enkelte underskrifter, jf. herved § 2, stk. 5, og § 5, stk. 4.
Stk. 3. Der skal sammen med nye dokumenter til registrering ligeledes indsendes skriftlig anmeldelse om ændringer medhensyn til den korresponderende reder.
Anmeldelsen skal ske fra vedkommende selskabseller forenings bestyrelse.
Det samme gælder vedtagelse af ny tegningsregelvedrørende salg og pantsætning af skib siden sidste registrering.
Stk. 4. For selskaber, der er optaget i Det Centrale Virksomhedsregister, indhenter skibsregistrator af egen driftde for registreringen nødvendige oplysninger.
Oplysninger om, at selskabetopfylder nationalitetsbetingelserne, afgives på særlig blanket.
 Stk. 5. Når et partrederi har valgt ny bestyrende reder, påhviler det partrederne skriftligt at anmelde dette.
 Stk. 6. Er ejeren et udenlandsk selskab, påhviler det ejeren skriftligt at anmelde ændringer i de oplysninger, der er meddelt registret i medfør af § 3, stk. 4, og § 5, stk. 1.
Stk. 7. Sker der ændringer med hensyn til et skibstype, hoveddimensioner, tonnage eller drivkraft, skal rederiet anmelde ændringentil skibsregistrator inden 30 dage efter, at den har fundet sted.
Anmeldelsespligten anses for opfyldt, såfremt ændringen inden nævnte frist eranmeldt til Søfartsstyrelsen.
§ 23. Afhændes et registreret skib eller en skibspart i et registreret skib, påhviler der såvel sælger som køber anmeldelsespligt herom.
Sælgeren er pligtig at udstede skøde til køberen.
 Stk. 2. Er den nye ejer ikke allerede registreret somejer af dansk skib eller skibspart, skal der afgives registreringsanmeldelsesom omhandlet i § 2, stk. 3, samt nationalitetserklæring, som omhandlet i § 5, stk. 1. Er ejeren allerede registret, skal det skriftligt oplyses,hvilke skibe eller skibsparter vedkommende allerede er registreret ejer af.
§ 24. Enhver ændring i de oplysninger, som er meddelt til Dansk Internationalt Skibsregister, skal anmeldes til skibsregistrator inden 30 dage efter, at ændringen er indtrådt.
Skibsregistrator kan forlænge denne frist.
 Stk. 2. Anmeldelsespligten påhviler ejeren.
 Stk. 3. Den, der ved betinget adkomst erhverver ret til skibet, anses i forhold til det offentlige som ejer fra anmeldelsestidspunktet, jf. § 10, stk. 1.
Stk. 4. Overtagelse til privat skifte anses som ændring i adkomstforholdene.
Det samme gælder ved hensidden i uskiftet bo, for så vidt angår skibe, som den afdøde ægtefælle var registreret ejer af.
 Stk. 5. Påbegyndelse af konkursbehandling, offentligt skifte og bobestyrerbehandling af dødsboer anses ikke for en ændring af adkomstforholdene, men det påhviler henholdsvis kurator, skifteretten eller bobestyreren straks at sende meddelelse herom til skibsregistrator.
Kapitel 4 Registreringens offentlighed m.v.
§ 25. Dagbogen, Dansk International Skibsregister og rederiregistret eroffentligt tilgængelige.
Skibsmapperne må ikke udlånes, men er offentligttilgængelige under tilsyn.
Stk. 2. Skibsregistrator kan på begæring udstede udskriftaf skibsbladet eller de i skibsmapperne liggende dokumentkopier.
Udskriftaf skibsbladet omfatter registrerede og anmeldte rettigheder, som ikke erudslettede.
 Stk. 3. Henstår der efter et skibs udslettelse afregistret rettigheder på skibsbladet, skal der på udskrifter og attester gives bemærkning om, at disse rettigheder ikke erbortfaldet.
Kapitel 5 Nationalitetsbeviser § 26. Et skib, der er anmeldt til registrering, må ikke gå i fart uden at være forsynet med nationalitetsbevis.
Stk. 2. Når et skib er registreret, og de fornødne oplysninger om skibets tonnage og drivkraft foreligger, udstedes der afskibsregistrator et nationalitetsbevis for skibet.
Beviset udleveres afskibsregistrator eller udleveres gennem Søfartsstyrelsen eller en dansk udenrigsrepræsentation.
Beviset indeholder oplysninger om skibets navn, hjemsted, anvendelse, brutto- og nettotonnage samt ejer.
Stk. 3. Forinden et nationalitetsbevis udleveres, skal 1) kendingsbogstaver, der er tildelt skibet, på tydelig og uudslettelig måde være påmærket skibet på et iøjnefaldende sted inden for skibets faste konstruktion, og 2) skibets navn og hjemsted være angivet på hækken, eller hvis dette ikke kan lade sig gøre, på passende sted så nær hækken som muligt.
Skibets navn skal tillige være anbragt på skibssiderne.
Påmalingen skal ske med latinske bogstaver i lys farve på mørk bund eller omvendt med navnet over hjemstedet.
Består navnet af to eller flere ord, skal der mellem hvert af ordene være en fri plads af mindst et bogstavs bredde.
Bogstaverne skal være let læselige.
Højden skal være mindst 8 cm og stregens tykkelse mindst 1,2 cm.
 Stk. 4. Har skibet været forsynet med et midlertidigt nationalitetsbevis, skal dette ombyttes med det endelige nationalitetsbevis, når det udleveres.
 § 27. Skibsregistrator kan udfærdige midlertidigt nationalitetsbevis for et nærmere fastsat tidsrum i følgende tilfælde:
1) For endnu ikke registreret dansk skib, når det er færdigbygget, eller når det er blevet indkøbt i udlandet.
Det er en forudsætning for udstedelsen, at skibet er anmeldt til registrering, og at et skøn over de fremkomne bevisligheder frembyder tilstrækkelige holdepunkter for, at skibet opfylder betingelserne for registrering.
 2) For registreret dansk skib, når dets nationalitetsbevis ikke er om bord.
 3) For dansk skib registreret med frist.
 Stk. 2. Skibsregistrator kan forlænge gyldigheden af et midlertidigt nationalitetsbevis.
 Stk. 3. Under særlige omstændigheder kan Søfartsstyrelsen udfærdige et midlertidigt nationalitetsbevis som anført i stk. 1.
§ 28. Når et skib er bygget eller indkøbt i udlandet og overtages i udenlandsk havn, kan dansk udenrigsrepræsentation bemyndiges af skibsregistrator til at udstede et midlertidigt nationalitetsbevis for skibet, når skibet er registreret eller anmeldt til registrering.
Er skibet anmeldt til registrering, er det en forudsætning for udstedelsen, at et skøn over de fremkomne bevisligheder frembyder tilstrækkelige holdepunkter for, at skibet opfylder betingelserne for registrering.
Det midlertidige nationalitetsbevis kan udstedes for et tidsrum, der ikke kan overstige ét år.
 Stk. 2. Skibsregistrator kan forlænge gyldigheden af et midlertidigt nationalitetsbevis udstedt af dansk udenrigsrepræsentation ud over ét år fra udstedelsesdagen.
§ 29. Hvis skibsregistrator efter en gennemgang af de indkomne bevisligheder finder, at skibet må afvises fra registrering, eller hvis rederiet ikke fremskaffer de nødvendige bevisligheder til skibets registrering, ophører det midlertidige nationalitetsbevis at have gyldighed og skal inddrages af skibsregistrator.
Rederiet er på skibsregistrators begæring forpligtet til at udlevere beviset.
§ 30. Et nationalitetsbevis, der er blevet udskrevet eller beskadiget, kan ombyttes med et nyt.
Ligeledes kan nyt nationalitetsbevis udstedes, når det hidtidige af rederiet erklæres at være bortkommet.
Rederiet skal samtidig forpligte sig til omgående at tilbagelevere beviset, hvis det skulle komme til veje.
§ 31. Sker der ændringer med hensyn til de forhold vedrørende et skib, som ifølge § 26, stk. 2, skal være angivet i nationalitetsbeviset, udsteder skibsregistrator et nyt bevis.
Skibsregistrator kan under særlige omstændigheder anmode Søfartsstyrelsen eller en dansk udenrigsrepræsentation om at foretage enkelte, mindre væsentlige rettelser i et nationalitetsbevis.
Rederiet er forpligtet til at aflevere beviset eller yde al fornøden bistand til, at beviset kan blive indleveret.
 Stk. 2. Nyt navn og hjemsted må ikke angives på skibet, forinden ændringen er registreret og berigtigelse er sket i nationalitetsbeviset.
 § 32. Nationalitetsbeviset skal til enhver tid haves om bord og på forlangende forevises myndighederne.
 Stk. 2. Tilføjelser til eller påtegninger på et nationalitetsbevis må kun foretages af skibsregistrator, Søfartsstyrelsen eller en dansk udenrigsrepræsentation, eller af en person eller virksomhed, der er bemyndiget hertil af Søfartsstyrelsen.
§ 33. Den i §§ 26 og 28 påbudte mærkning af skibe med navn, hjemsted og kendingsbogstaver samt ændringer heraf skal foretages snarest muligt efter registreringen og inden 30 dage efter denne forevises for myndighederne, uanset at skibet ikke går i fart.
Inden for samme frist skal attest om påmærkning på forlangende indsendes til skibsregistrator.
§ 34. Det påhviler skibets ejer at påse, at påmærkningen vedligeholdes forsvarligt, at den ikke udslettes, forandres, ukendeliggøres eller skjules.
Skibet må ikke have påmalet andet navn eller nummer end det, der er registreret i Dansk Internationalt Skibsregister.
§ 35. Når et skib udslettes af Dansk Internationalt Skibsregister, skal dets nationalitetsbevis eller erklæring fra rederiet om, at beviset er bortkommet, indsendes til skibsregistrator.
Rederiet skal samtidig forpligte sig til omgående at tilbagelevere beviset, hvis det skulle komme til veje.
 Stk. 2. Er skibet udslettet af registret i medfør af § 39, stk. 1, 2 og 6, skal de påmærkede kendingsbogstaver, der viser skibets tilhørsforhold som dansk, udslettes.
 Stk. 3. Overføres et skib i medfør af § 6 og § 11, stk. 3, i lov om Dansk Internationalt Skibsregister fra eller til Skibsregistret, skal skibets hidtidige kendingsbogstaver udslettes, og skibsregistrator tildeler nye kendingsbogstaver.
Kapitel 6 Udslettelse af skib fra Dansk Internationalt Skibsregister § 36. Et skib udslettes af Dansk Internationalt Skibsregister, såfremt 1) ejeren ikke længere kan anses for dansk, jf. sølovens § 1, stk. 2, 2) ejeren ikke længere opfylder de i medfør af sølovens § 2 fastsatte betingelser, eller 3) betingelserne i § 1, stk. 2, i lov om Dansk Internationalt Skibsregister ikke længere er opfyldt, jf. dog denne bekendtgørelses § 39, stk. 3.
Stk. 2. Endvidere udslettes et skib, såfremt 1) skibet overdrages eller overgår til nogen, der ikke kan anses for dansk, jf. sølovens § 1, stk. 2, eller 2) skibet ikke opfylder de i medfør af sølovens § 2 fastsatte betingelser, jf. dog denne bekendtgørelses § 39, stk. 3.
 Stk. 3. Stk. 2 gælder dog ikke, hvis de i § 1, stk. 2, i lov om Dansk Internationalt Skibsregister fastsatte betingelser er opfyldt, og erhververen skriftligt begærer, at skibet fortsat skal være registreret.
 Stk. 4. Endvidere udslettes et skib, der er optaget i medfør af sølovens § 2, på ejerens skriftlige begæring, jf. dog denne bekendtgørelse § 39, stk. 3.
 Stk. 5. Et skib, der er optaget i medfør af sølovens § 1, udslettes på ejerens skriftlige begæring, såfremt skibet ønskes optaget i et udenlandsk register, og skibet administreres, kontrolleres og dirigeres effektivt fra Danmark, jf. dog § 39, stk. 3. Et skib, som er optaget i medfør af sølovens § 1, kan også udslettes på ejerens skriftlige begæring, såfremt skibet optages i registret i et andet land, der er tilsluttet Den Europæiske Union eller er omfattet af aftalen om Det Europæiske Økonomiske Samarbejdsområde, og drives derfra eller har anden reel tilknytning til det pågældende land, jf. dog § 39, stk. 3.
 Stk. 6. Endvidere udslettes skibe, der ophugges, forliser, forsvinder eller erklæres for uistandsættelige af udmeldte syns- og skønsmænd, af et godkendt klassifikationsselskab eller ved en anden fremgangsmåde, der kan ligestilles hermed, jf. dog denne bekendtgørelses § 39, stk. 3.
 Stk. 7. Som uistandsætteligt i denne bekendtgørelses betydning anses et skib ikke alene, når det ved lovlig besigtigelse skønnes, at dets istandsættelse enten overhovedet ikke kan udføres eller i alt fald ikke der, hvor skibet befinder sig, eller på noget andet sted, hvor det kan bringes hen, men også, når det på samme måde skønnes, at skibet ikke er istandsættelse værd.
 Stk. 8. Endvidere kan skibsregistrator udslette skibe, der ikke overholder de i § 4 i lov om Dansk Internationalt Skibsregister angivne betingelser vedrørende fartsområde og anvendelse, jf. dog denne bekendtgørelses § 39, stk. 3. Er ejeren dansk  eller opfylder ejeren de i medfør af sølovens § 2 fastsatte betingelser  overfører skibsregistrator skibet til Skibsregistret med samtlige rettigheder og byrder.
 Stk. 9. Et skib, der ved tvangsauktion i udlandet sælges til nogen, der ikke kan anses som dansk ejer, eller der ikke opfylder de i medfør af sølovens § 2 fastsatte betingelser, udslettes kun af Dansk Internationalt Skibsregister, såfremt skibet på salgstidspunktet befinder sig i den stat, hvor tvangsauktionen finder sted og under forudsætning af, at salget er sket i overensstemmelse med vedkommende stats lovgivning og den internationale konvention af 1967 om indførelse af visse ensartede regler angående søpanterettigheder og andre panterettigheder i skib, jf. dog denne bekendtgørelses § 39, stk. 3.
§ 37. Hvis et skib forliser, ophugges, kondemneres eller sælges til udenlandsk køber, eller hvis ejeren ikke længere opfylder nationalitetsbetingelser fastsat i §§ 1 og 2 i lov om Dansk Internationalt Skibsregister, skal ejeren eller ejerne skriftligt anmelde dette til skibsregistrator, jf. § 2, stk. 3. Såfremt nationalitetsbetingelserne kan forventes berigtiget, eller der er udsigt til, at skibet kan komme til veje eller blive bjærget, kan skibsregistrator udsætte udslettelsen.
Skibsregistrator kan udsætte udslettelsen, såfremt de forhold, der kan bevirke udslettelse, jf. § 36, stk. 1, 2 og 4, kan forventes berigtiget, eller der er rimelig udsigt til, at skibet kan komme til veje eller blive bjærget eller istandsat inden udløbet af en af skibsregistrator fastsat frist.
Stk. 2. Det påhviler ejeren af skibet at gøre anmeldelse til skibsregistrator om ethvert forhold, som medfører udslettelse af skibet, umiddelbart efter at ejeren er blevet bekendt med forholdet.
Anmeldelsen skal være ledsaget af de fornødne bevisligheder.
Er et skib forsvundet, skal anmeldelse om udslettelse indsendes, når det tidspunkt er kommet, da forsikringssummen i medfør af forsikringsaftalelovens § 71 kan udbetales.
 Stk. 3. Ved salg af skib til udenlandsk køber skalanmeldelsen ske på særlig blanket bilagt det salgsdokument, hvorved skibet afhændes.
Stk. 4. Anmeldelse angående et skibs forlis skal afgives på særlig blanket og indeholde en beskrivelse af de nærmere omstændigheder ved forliset.
Indeholder anmeldelsen ikke de fornødne oplysninger, kan den kræves suppleret, eventuelt ved indsendelse af udskrift af søforklaring.
 Stk. 5. Anmeldelse om ophugning skal være bilagt myndighedsattest om ophugningens gennemførelse.
 Stk. 6. Anmeldelse om kondemnation skal ledsages af udskrift af kondemnationsforretningen eller anden godtgørelse for kondemnationens lovlige foretagelse.
§ 38. Ved udslettelse af skibet af Dansk Internationalt Skibsregister fortabes retten til skibets navn.
Retten til skibets navn kan dog på ejerens begæring forbeholdes for et tidsrum af tre år regnet fra udslettelsen, medmindre skibet overføres til Skibsregistret.
§ 39. Udslettelse af Dansk Internationalt Skibsregister må ikke finde sted, forinden der af skibsregistrator er sendt meddelelse herom til indehavere af anmeldte rettigheder, og der er forløbet en frist på 30 dage fra meddelelsens afsendelse, medmindre de anmeldte rettighedshavere giver skriftligt samtykke til udslettelsen, eller det godtgøres, at rettighederne er bortfaldet.
Meddelelsen sendes anbefalet eller på anden måde, hvorved beviset sikres.
 Stk. 2. Udslettelse kan dog ikke finde sted, hvis det oplyses, at en anmeldt rettighedshaver har foretaget retslige skridt til gennemførelse af sin ret over skibet, medmindre retsforfølgningen ikke fremmes uden ufornødent ophold eller ved endelig afgørelse nægtes fremmet.
Stk. 3. Udslettelse kan heller ikke finde sted, hvis der er registreret panterettigheder i skibet, medmindre indehaverne af de registrerede panterettigheder giver skriftligt samtykke til udslettelsen.
I stedet anføres der på skibsbladet en bemærkning om det forhold, der skulle give anledning til udslettelse, og der kan herefter ikke registreres rettigheder i skibet.
Retten til at lade skibet sejle under dansk flag og retten til skibets navn fortabes.
Skibets nationalitetsbevis skal afleveres til skibsregistrator i overensstemmelse med § 35, stk. 1.
 Stk. 4. Ved overførsel til Skibsregistret finder bestemmelserne i stk. 1, 2 og 3 ikke anvendelse.
Stk. 5. Anmeldes et skib til udslettelse af Dansk Internationalt Skibsregister for at blive overført til et udenlandsk register, og er betingelserne for udslettelse af skibet til stede, udsteder skibsregistrator på begæring en erklæring om, at skibet er udslettet eller vil blive udslettet af registret, samme dag det godtgøres at være optaget i det udenlandske register, dog senest 30 dage fra erklæringens udstedelse.
Er sådan erklæring udstedt, kan rettigheder ikke længere anmeldes til registrering.
 Stk. 6. Henstår der ved skibets udslettelse rettigheder på skibsbladet, skal attest om skibets udslettelse give oplysning om disse rettigheders indhold.
 § 40. Et skib udslettes ikke af Dansk Internationalt Skibsregister, selvom det ved ommåling ansættes til en bruttotonnage mindre end 20.
Kapitel 7 Virkninger af rettighedsregistrering § 41. Rettigheder over de i Dansk Internationalt Skibsregister indførte skibe skal registreres for at opnå beskyttelse over for aftaler om skibet og mod retsforfølgning.
 Stk. 2. Den ret, der skal fortrænge en uregistreret ret, skal selv være registreret, og erhververen skal ifølge aftale være i god tro.
 Stk. 3. Afgørelser om fratagelse af den retlige handleevne efter værgemålslovens § 6 skal registreres for at få gyldighed over for aftaler om skibet, der i god tro indgås med den umyndige.
 § 42. For at et dokument skal kunne registreres, må det efter sit indhold gå ud på at fastslå, stifte, forandre eller ophæve en ejendomsret, en panteret, en brugsret eller en ret, der begrænser ejerens adgang til at råde i en eller flere nærmere angivne retninger.
 Stk. 2. Når et pantebrev, som er omsætningspapir, er registreret, behøver overdragelse af pantebrevet ingen registrering.
 § 43. Søpanterettigheder og tilbageholdsrettigheder kan ikke registreres og har uden registrering den i søloven angivne retsstilling.
§ 44. Til registrering af arrest, udlæg, dom eller anden offentlig retshandling, der angår et skib, kræves, at anmelderen fremlægger erklæring fra den myndighed, som har foretaget handlingen, eller en udskrift af dens bøger.
Handlingen skal angå den, der ifølge registret er beføjet til at råde over skibet eller skibsparten.
§ 45. Indholdet af et dokument, som anmeldes til registrering, skal være endelig fastsat.
I skadesløsbreve er det dog tilstrækkeligt at angive et størstebeløb for gælden.
 Stk. 2. Ethvert privat dokument vedrørende et registreret skib skal fremtræde som udstedt af den, der ifølge Dansk Internationalt Skibsregister eller ved pantebreve ifølge transport er beføjet til at råde over retten, eller som udstedt med dennes samtykke.
 § 46. Såfremt dokumentet ikke opfylder de i §§ 12-15 og 42-45 fastsatte betingelser for registrering, skal det afvises.
 Stk. 2. Hvis der foreligger en mangel, som skønnes at kunne afhjælpes, kan skibsregistrator dog fastsætte en frist for tilvejebringelse af de fornødne bevisligheder for, at registrering kan foretages, således at afvisning først finder sted, hvis bevislighederne ikke foreligger inden udløbet af denne frist.
 Stk. 3. Har et dokument ikke angivet den berettigedes prioritetsstilling eller angivet denne på en mod registret stridende måde, eller er der mindre uoverensstemmelser mellem dokumentets indhold og de forelagte bevisligheder, meddeles der dokumentet anmærkning herom, og anmærkningens indhold indføres i registret.
 § 47. Udslettelse af registrerede rettigheder kan foretages, såfremt der foreligger skriftligt samtykke fra den, der i registret står indført som berettiget, eller bevis for, at retten er bortfaldet ifølge sit indhold eller ved dom eller anden retsafgørelse.
Stk. 2. Til udslettelse af pantebreve, som er omsætningspapirer, kræves fremlæggelse af pantebrevet i kvitteret stand, bevis for mortifikation eller ophør ifølge retsbeslutning.
Pantebreve til statskassen og de af staten etablerede låneinstitutioner kan dog efter bestemmelse af skibsregistrator udslettes mod kvittering af den ifølge registret berettigede.
 § 48. Hvor intet andet er bestemt, regnes registreringens retsvirkninger fra den dag, da dokumentet er anmeldt til Dansk Internationalt Skibsregister.
Stk. 2. Dokumenter, der anmeldes samme dag, betragtes ved registreringen som anmeldt samtidigt.
Medfører dette uklarhed i adkomstforholdet, registreres dokumenterne, men udslettes på ny, såfremt anmelderen ikke inden en af skibsregistrator fastsat frist har tilvejebragt klarhed i adkomstforholdet.
 Stk. 3. Rettigheder og byrder, der overføres fra udenlandsk register samt fra eller til Skibsregistret i medfør af § 6 og § 11, stk. 3, i lov om Dansk Internationalt Skibsregister samt denne bekendtgørelses § 9, stk. 4, bevarer den retsstilling, som de havde før overførslen.
§ 49. Når et dokument er indført i registret, kan ingen indsigelse fremsættes mod dets gyldighed over for godtroende erhverver ifølge registreret aftale.
Det samme gælder over for en erhverver ifølge transport af et pantebrev, som er omsætningspapir.
 Stk. 2. Dog bevares over for en sådan godtroende erhverver den indsigelse, at dokumentet er falsk eller forfalsket, eller at dets udstedelse retsstridigt er fremkaldt ved personlig vold eller trussel om øjeblikkelig anvendelse af sådan, eller at udstederen af dokumentet var umyndig ved udstedelsen.
 Stk. 3. Reglerne i stk. 1 og 2 finder ikke anvendelse med hensyn til rettigheder, der er overført fra udenlandske registre i medfør af reglen i § 9, stk. 4.
Kapitel 8 Pant m.v.
 § 50. En registreret ret over et skib omfatter, når intet andet er aftalt, tillige maskiner, kedler, motorer, radioudstyr, ekkolod, instrumenter og andet tilbehør, der er anskaffet på ejerens bekostning og bestemt til anbringelse i skibet, selv om det midlertidigt er adskilt fra skibet.
 Stk. 2. Særlige rettigheder kan ikke stiftes eller forbeholdes over et skibs bestanddele eller dets nævnte tilbehør.
§ 51. Ophører en registreret panteret i et skib enten helt eller delvist, eller viser den sig ikke at være gyldigt stiftet, har ejeren, uanset modsat aftale med en efterstående panthaver eller andre, ret til at besætte - enten straks eller senere - den således ledige plads med en ny panteret, medmindre han ved ophøret eller senere giver afkald på denne ret.
Udslettes panteretten, uden at ejeren samtidig benytter sig af sin ret til at besætte den ledige plads med en ny panteret, skal det på begæring noteres i registret, at den tidligere panteret nu tilkommer ejeren.
Er notering ikke foretaget, rykker de efterstående berettigede op i den ledige plads.
Ved tvangsauktion tilfalder en ledig plads de øvrige i skibet berettigede.
Det samme gælder, såfremt skibet på anden måde end ved tvangsauktion bortsælges af et konkurs- eller gældsfragåelsesbo.
 Stk. 2. De i stk. 1 nævnte regler gælder ligeledes en af ejeren forbeholdt plads til senere stiftelse af en panteret.
Stk. 3. Det skal dog gyldigt kunne vedtages i et efterstående pantebrev, at panteretten ifølge dette rykker op, efterhånden som en foranstående panteret afdrages, eller når denne panteret til et forud angivet bestemt tidspunkt helt indfries.
I disse tilfælde kan der ikke vedtages en nedsættelse af afdragets størrelse eller anden standsning i lånets afvikling uden efterpanthaverens samtykke.
En henstand med afdragserlæggelse fra forpanthaverens side kan ikke bevirke, at efterpanthaverens kapital er forfalden, hvorimod efterpanthaveren i så fald kan forlange det forfaldne beløb udbetalt til sig selv som afdrag på skylden.
Hvis flere efterpanthavere kan gøre nævnte ret gældende, tilfalder afdraget den bedst berettigede.
 § 52. Er det i et pantebrev fastsat, at hovedstol og restgæld reguleres i takt med et bestemt indeks (indekspantebrev), kan det uanset § 51, stk. 3, 1. pkt., i et efterstående pantebrev gyldigt vedtages, at panteretten ifølge dette rykker op, efterhånden som indekspanteretten afdrages eller indfries ved betalinger, der efter pantebrevet er tidsfæstede.
 Stk. 2. § 51, stk. 3, 2-4. pkt., finder tilsvarende anvendelse.
§ 53. Besættes en ledig plads i prioritetsordenen med et indekspantebrev, og medfører den fastsatte indeksregulering, at panteretten overstiger den ledige plads, får den overskydende del af panteretten prioritet efter samtlige efterstående og sideordnede berettigede i skibet på tidspunktet for indekspantebrevets oprettelse.
Ejeren kan dog forbeholde en bestemt anden ledig plads for udvidelser på indekspanteretten.
Stk. 2. De i stk. 1, 1. pkt., nævnte efterstående berettigede, der efter § 51, stk. 3, eller § 52 har oprykningsret efter en tidligere foranstående panteret, rykker efter registreringen af indekspantebrevet op, i det omfang de efter indholdet af den tidligere panteret havde ret hertil.
Den del af indekspanteretten, som herefter fortrænges fra den foranstående panterets plads, får samme prioritet som overskydende dele af panteretten efter stk. 1.
Stk. 3. Er en ledig plads i prioritetsordenen blevet besat med et indekspantebrev, kan de i stk. 1, 1. pkt., nævnte efterstående eller sideordnede berettigede, der på tvangsauktion ikke opnår fuld dækning ved det angivne bud, forlange skibet opråbt på ny på vilkår, at indeksreguleringen for fremtiden tilsidesættes.
Indeksreguleringen kan dog ikke tilsidesættes, i det omfang udvidelser på indekspanteretten kunne rummes på pladser, som er forbeholdt for sådanne udvidelser forud for de nævnte berettigede, og som har opnået dækning ved auktionsbuddet. 1. pkt. finder ikke anvendelse, såfremt den fastsatte indeksregulering ikke kan medføre, at panteretten overstiger den ledige plads.
 Stk. 4. Stk. 1-3 gælder ikke i forhold til de i stk. 1, 1. pkt., nævnte efterstående eller sideordnede berettigede, som har samtykket i besættelsen af den ledige plads med indekspantebrevet.
§ 54. En panthaver kan ikke, når denne giver skyldneren henstand med renter eller lignende ydelser, bevare sin panteret for disse forud for de efterfølgende eller sideordnede panthavere ud over et år fra forfaldsdagen.
Hvis en panthaver har krav på forhøjet rente eller anden særlig ydelse i anledning af forsinkelse med betaling, står sådanne krav ligeledes ved fyldestgørelse af pantet tilbage for andre panthaveres ret.
Disse regler kommer dog ikke til anvendelse på skadesløsbreve.
 Stk. 2. En panthaver kan ikke uden samtykke af de efterstående eller sideordnede berettigede i skibet træffe aftale med skyldneren om længere uopsigelighed fra dennes side, end der var aftalt, da den efterstående eller sideordnede ret blev stiftet.
Stk. 3. Andre ændringer i en panterets vilkår eller virken behøver ikke nævnte berettigedes samtykke.
Vedtagelser i modsat retning er ugyldige.
Kapitel 9 Bareboatregistrering Til dansk flag § 55. Anmeldelse om registrering af et skib, der ikke efter sølovens § 1 anses som dansk, og som bareboatbefragtes af en reder, der opfylder betingelserne i sølovens § 1 eller § 2, skal ske på særlig blanket.
 Stk. 2. Blanketten skal indeholde oplysninger om skibet, den registrerede ejer, ejers repræsentant, befragteren, den aftalte befragtningsperiode, den ønskede registreringsperiode samt oplysninger om, i hvilket udenlandsk register skibet er optaget og skibets kendingsbogstaver.
 Stk. 3. Dansk Internationalt Skibsregister kan forlange den fornødne dokumentation til brug for afgørelsen af, om betingelserne i søloven er opfyldte.
 § 56. Anmeldelsen skal vedlægges:
 1) Bareboataftalen i original, eller en ekstrakt af denne, affattet på dansk eller engelsk.
 2) Attest fra det udenlandske register om, at skibet har ret til at føre et andet nationalitetsflag i befragtningsperioden.
 3) Udskrift af registret, som viser, hvem der er registreret ejer af skibet, samt tegningsregler for den registrerede ejer.
 § 57. Såfremt befragteren ikke allerede er registreret som reder i Dansk Internationalt Skibsregister, indsendes de i § 5 nævnte oplysninger.
 § 58. I Dansk Internationalt Skibsregister oprettes et særskilt blad for skibet.
 § 59. Skibe, der bareboatregistreres, skal føre dansk flag.
Til fremmed flag § 60. Anmeldelse af et dansk skib, der er registreret i Dansk Internationalt Skibsregister til bareboatbefragtning til en reder, der efter sølovens §§ 1 eller 2 ikke kan anses for at være dansk, skal ske på en særlig blanket.
 Stk. 2. Blanketten skal indeholde oplysninger om befragteren, dennes repræsentant, den aftalte befragtningsperiode, den ønskede registreringsperiode samt oplysninger om, i hvilket lands register skibet skal optages.
 § 61. Anmeldelsen skal vedlægges:
 1) Bareboataftalen i original, eller en ekstrakt af denne, affattet på dansk eller engelsk.
 2) Attest fra det udenlandske register om, at skibet kan optages der, uanset at det fortsat er registreret i Dansk Internationalt Skibsregister.
 3) Skriftligt samtykke fra indehavere af anmeldte rettigheder til, at skibet må skifte flag.
 § 62. På skibets blad registreres bareboataftalen eller en ekstrakt af denne.
 § 63. Skibets nationalitetsbevis indsendes til Dansk Internationalt Skibsregister til ugyldiggørelse.
 § 64. Danske skibe, der bareboatregistreres i udenlandsk register, må ikke i befragtningsperioden føre dansk flag.
Forlængelse af registreringsperioden § 65. Bareboatregistrering kan forlænges med op til ét år ad gangen, jf. § 11 a, stk. 1, 3. pkt., og § 11 c, stk. 2, 2. pkt., i lov om Dansk Internationalt Skibsregister.
Anmeldelse om forlængelse af en eksisterende bareboatregistrering sker på en særlig blanket.
 Stk. 2. Ved forlængelse af registrering til dansk flag, jf. §§ 55-59, underskrives anmeldelsen om forlængelse af tegningsberettigede for bareboatbefragteren eller af befuldmægtiget mod forevisning af original fuldmagt underskrevet af tegningsberettigede for bareboatbefragteren.
 Stk. 3. Ved forlængelse af registrering til fremmed flag, jf. §§ 60-64, underskrives blanketten af skibets ejer eller ejere, tegningsberettigede for skibets ejer eller ejere, eller af befuldmægtiget mod forevisning af original fuldmagt underskrevet af tegningsberettigede for skibets ejer eller ejere.
 § 66. Den ønskede forlængelse af registreringsperioden skal være indeholdt i befragtningsperioden, som denne fremgår af befragtningsaftalen.
Stk. 2. Dokumentation for befragtningsaftalens forlængelse i form af et underskrevet tillæg eller lignende skal fremvises, hvis forlængelsesperioden ikke er indeholdt i den allerede modtagne befragtningsaftale.
Dokumentationen skal ledsages af en autoriseret oversættelse til dansk eller engelsk, såfremt den er affattet på et andet sprog end dansk eller engelsk.
 § 67. Ved forlængelse af registrering til dansk flag anføres det på skibsbladet, at skibets ret til at føre dansk flag er forlænget samt forlængelsesperioden.
 § 68. Ved forlængelse af registrering til fremmed flag anføres det på skibsbladet, at skibets ret til at føre fremmed flag er forlænget samt forlængelsesperioden.
Kapitel 10 Præklusion mv.
 § 69. Såfremt det gøres gældende, at en ret over et skib, som er indført i eller anmeldt til Dansk Internationalt Skibsregister, er stiftet, forandret eller bragt til ophør, og denne påstand vel kan sandsynliggøres, men dog ikke bevises, kan skibsregistrator, eventuelt mod sikkerhedsstillelse, indkalde de personer, som måtte have interesse i at modsætte sig registreringen eller udslettelsen.
Stk. 2. Indkaldelsen sker én gang i Statstidende i et nummer, der udkommer den første hverdag i en måned.
Varslet er mindst fire uger fra kundgørelsen.
Der sendes så vidt muligt særskilt meddelelse i anbefalet brev til dem, der ifølge foreliggende oplysninger måtte have interesse heri.
Efter skibsregistrators bestemmelse kan der endvidere foretages indkaldelse af de interesserede i et udbredt dagblad eller på anden hensigtsmæssig måde.
Omkostningerne ved indkaldelsen afholdes af den, der har fremsat begæringen.
 Stk. 3. Fremkommer der ingen indsigelse mod påstanden, afgør skibsregistrator sagen i overensstemmelse med påstanden.
§ 70. Hvis der i løbet af 10 år ikke er modtaget efterretninger om et skib, som er indført i Dansk Internationalt Skibsregister, og det må antages, at det ikke længere eksisterer, kan skibsregistrator bestemme, at skibet udslettes af registret.
Skibsregistrator kan dog bestemme, at udslettelsen først skal ske efter indkaldelse i overensstemmelse med de i § 69 fastsatte regler.
Kapitel 11 Retsmidler § 71. Skibsregistrators afgørelser i henhold til lov om Dansk Internationalt Skibsregister og nærværende bekendtgørelse, jf. dog stk. 4, kan af enhver, der har en retlig interesse heri, indbringes for landsretten i den landsretskreds, hvor det pågældende skibs rederi eller repræsentant er hjemmehørende.
Stk. 2. Indbringelsen skal ske inden for en frist af 14 dage, regnet fra den dag, da afgørelsen er meddelt vedkommende.
Landsretten kan dog, når ansøgning indgives inden seks måneder efter dette tidspunkt, hvis omstændighederne taler for det, tillade, at skibsregistrators afgørelse indbringes for retten.
Meddeles tilladelse, skal sag anlægges inden 14 dage.
 Stk. 3. Hvis fagkundskab til søforhold skønnes at være af betydning, finder retsplejelovens § 20 b anvendelse.
 Stk. 4. De om kæremål i borgerlige sager gældende regler finder i øvrigt med de fornødne lempelser tilsvarende anvendelse på indbringelsen for og behandlingen ved landsretten.
Stk. 5. Landsrettens afgørelser efter stk. 1 kan ikke kæres.
Procesbevillingsnævnet kan dog give tilladelse til kære af de nævnte afgørelser, hvis kæren vedrører spørgsmål af principiel karakter.
Retsplejelovens § 392, stk. 2, finder tilsvarende anvendelse.
 Stk. 6. Skibsregistrator kan med virkning for fremtiden omgøre en afgørelse, såfremt der fremkommer nye oplysninger eller den oprindelige bestemmelse gik ud på, at en begæring ikke kunne tages til følge.
 Stk. 7. Skibsregistrators afgørelser i medfør af § 1, stk. 4, i lov om Dansk Internationalt Skibsregister kan indbringes for erhvervs- og vækstministeren.
 § 72. Hvis et dokument er blevet urigtigt gengivet i Dansk Internationalt Skibsregister eller skibsmappen eller ikke er blevet indført i registret, eller det er indført med en fejlagtig anmeldelsesdato, har den forurettede krav på rettelse og erstatning af statskassen for det lidte tab.
Stk. 2. Har nogen, inden rettelse er sket, ved aftale erhvervet ret over skibet i tillid til skibsregistrets eller skibsmappens indhold, bliver det ved dom at afgøre, om selve retten skal tilkendes den forurettede eller den godtroende erhverver, således at der ydes den anden part erstatning.
Sagen rettes mod skibsregistrator på det offentliges vegne.
 § 73. Ud over de i § 72 omhandlede tilfælde ydes der af statskassen erstatning for tab, der er lidt som følge af, at en ret er fortrængt i medfør af § 49, stk. 2, § 69 eller § 70.
 Stk. 2. Herudover yder statskassen erstatning for tab, der skyldes forsømmelse, udvist af nogen, der medvirker ved registreringen.
Kapitel 12 Straf § 74. Med bøde straffes den, der overtræder § 5, stk. 1, § 6, § 22, stk. 1, 3 og 5-7, § 23, § 24, stk. 1, § 26, stk. 1, §§ 29-30, § 31, stk. 2, §§ 32-35 og § 37.
 Stk. 2. Retten til at have eller få udfærdiget nationalitetsbevis kan inddrages for et af retten fastsat tidsrum i henhold til straffelovens §§ 78 og 79.
 Stk. 3. Hvis et skib sejler under dansk flag uden at være berettiget hertil, kan den eller de skyldige personer straffes efter reglerne i stk. 1.
 Stk. 4. Der kan pålægges selskaber m.v. (juridiske personer) strafansvar efter reglerne i straffelovens 5. kapitel.
Kapitel 13 Ikrafttræden § 75. Bekendtgørelsen træder i kraft den 6. oktober 2013.
 Stk. 2. Samtidig ophæves bekendtgørelse nr. 416 af 12. juli 1988 om Dansk Internationalt Skibsregister.
