Nr LSF 59 Forslag til Lov om ændring af lov om banker og sparekasser m.v., lov om  

 indkomstbeskatning af aktieselskaber m.v., lov om fusion, spaltning og  

 tilførsel af aktiver m.v. og lov om stempelafgift Fremsat af erhvervsministeren (Mimi Jakobsen) den 23. november 1994 Vedtaget ved tredjebehandling den 15. december 1994 Lov nr. 1090 af 21/12/1994 § 1 I lov om banker og sparekasser m.v., jf. lovbekendtgørelse nr. 261 af 12.  

 april 1994, foretages følgende ændringer:
 1. I § 1, stk. 2, 2. pkt., indsættes efter  

 »andelsselskaber«: », jf. dog § 52 k«.
 2. I § 2, stk. 1, 1. pkt., ændres »§ 52 g« til:  

 »§§ 52 g og 52 o«.
 3. § 21 a, stk. 9, affattes således:
»Stk. 9. Et pengeinstitut, der ejer kapitalandele i et  

 datterselskab, der driver forsikringsvirksomhed, skal ved beregning af  

 pengeinstituttets ansvarlige kapital fradrage et beløb svarende til den andel  

 af forsikringsselskabets solvensmargen, som svarer til den direkte eller  

 indirekte ejede andel af forsikringsselskabets selskabskapital.
Har  

 forsikringsselskabet ikke vedtægtsmæssigt hjemsted i Danmark, anvendes ved  

 beregningen den solvensmargen, der fremkommer efter hjemlandets regler, dog  

 mindst den solvensmargen, der fremkommer ved anvendelsen af de her i landet  

 gældende regler for forsikringsselskaber med vedtægtsmæssigt hjemsted her i  

 landet.« 4. § 23, stk. 6, 2. pkt., ophæves.
 5. I § 23 indsættes efter stk. 7 som nyt stykke:
»Stk. 8. Kapitalandele og efterstillede kapitalindskud i et  

 datterselskab, der driver forsikringsvirksomhed, medregnes ikke ved  

 opgørelsen efter stk. 1 og 3 af pengeinstituttets engagement med det  

 pågældende datterselskab.
Pengeinstituttet kan dog højst undlade at medregne  

 et beløb svarende til fradraget i pengeinstituttets ansvarlige kapital efter  

 § 21 a, stk. 9.« Stk. 8 bliver herefter stk. 9.
 6. § 24, stk. 3, affattes således:
»Stk. 3. Et pengeinstitut kan overskride de i stk. 1 og stk.  

 2, 1. pkt., nævnte grænser, når der foretages fradrag for den overskydende  

 del ved beregning af den ansvarlige kapital.« 7. Efter § 27 indsættes:
»§ 27 a.
Finanstilsynet kan fastsætte nærmere regler for  

 transaktioner, der indgås mellem et pengeinstitut og virksomheder, der  

 direkte eller indirekte er forbundet med pengeinstituttet som  

 dattervirksomheder, associerede virksomheder, moderselskab eller som  

 moderselskabets associerede virksomheder og øvrige dattervirksomheder.« 8. § 28, stk. 1, affattes således:
»Et pengeinstitut skal have en forsvarlig likviditet.
Til  

 likviditeten kan medregnes kassebeholdning, fuldt ud sikre og likvide  

 anfordringstilgodehavender hos danske og udenlandske pengeinstitutter samt  

 beholdning af sikre, let sælgelige, ubelånte værdipapirer og kreditmidler.  

 Likviditeten skal udgøre mindst 15 pct. af de gældsforpligtelser, som det  

 uanset mulige udbetalingsforbehold påhviler pengeinstituttet at betale på  

 anfordring eller med kortere varsel end en måned.
Likviditeten skal endvidere  

 udgøre mindst 10 pct. af pengeinstituttets samlede gælds- og  

 garantiforpligtelser.
Finanstilsynet fastsætter nærmere regler for fradrag i  

 gælds- og garantiforpligtelserne.« 9. I § 33 indsættes efter stk. 2 som nyt stykke:
»Stk. 3 . I pengeinstitutter, som har aktier optaget til  

 notering på Københavns Fondsbørs, skal årsberetningen desuden indeholde  

 omtale af 1) årets resultat i forhold til den forventede udvikling, som  

 pengeinstituttet i årets løb har offentliggjort, og begrundelse for  

 resultatets afvigelse i forhold hertil og 2) de ledelseshverv, som pengeinstituttets bestyrelses- og  

 direktionsmedlemmer beklæder i andre danske aktieselskaber, bortset fra 100  

 pct. ejede datterselskaber.« Stk. 3 bliver herefter stk. 4.
 10. § 37, stk. 2, nr. 4, affattes således:
»4) regnskaber for filialer af kreditinstitutter med hjemsted i et  

 land inden for De Europæiske Fællesskaber eller lande, som Fællesskabet har  

 indgået samarbejdsaftale med.« 11. I § 37 a, stk. 4, ændres »kreditinstitut«  

 til: »pengeinstitut«.
 12. § 42 a, stk. 1, affattes således:
»Kapitalpension, rateopsparing og selvpension i et pengeinstitut kan  

 anbringes på en indlånskonto enten kontant eller som puljeindlån og kan  

 endvidere anbringes i et særskilt depot.« 13. Efter § 52 j indsættes som kapitel 12 c:
»Kapitel 12 c Andelskassers omdannelse til aktieselskaber § 52 k.
I andelskasser eller sammenslutninger heraf, jf. § 15 f,  

 der drev virksomhed den 1. januar 1995, kan generalforsamlingen efter  

 reglerne i dette kapitel beslutte, at andelskassen eller sammenslutningen  

 opløses uden likvidation ved overdragelse af andelskassens eller  

 medlemsandelskassernes aktiver og gæld som helhed til et af andelskassen  

 eller sammenslutningen ejet eller oprettet aktieselskab, der har tilladelse  

 til at drive pengeinstitutvirksomhed.
Aktier i aktieselskabet svarende til  

 værdien af de indskudte aktiver efter fradrag af den enkelte andelskasses  

 gæld, jf. dog § 52 l, stk. 2, overdrages til en fond eller en forening, i  

 sammenslutninger til en fond eller en forening oprettet for den enkelte  

 medlemsandelskasse.
Fondene anses som erhvervsdrivende fonde.
Foreningernes  

 medlemmer skal være aktionærer i aktieselskabet.
 Stk. 2 . Beslutning i henhold til stk. 1 træffes med det flertal,  

 der kræves til andelskassens eller sammenslutningens opløsning.
 Stk. 3 . I tilfælde af opløsning af en i medfør af stk. 1 oprettet  

 forening kan egenkapitalen ikke udloddes til foreningens medlemmer.
§ 52 l.
Aktieselskabslovens §§ 134-134 i finder med de nødvendige  

 ændringer anvendelse på fusionen mellem aktieselskabet som det fortsættende  

 selskab og andelskassen eller sammenslutningen som det ophørende selskab.
Stk. 2. Andelshaverne i andelskassen skal tilbydes efter eget valg  

 enten en ombytning til markedskurs af deres andelsbeviser til aktier i  

 aktieselskabet eller kontant indløsning.
Den i aktieselskabslovens § 134 a  

 nævnte fusionsplan skal indeholde oplysning og bestemmelse om de rettigheder,  

 der tillægges andelshaverne.
 Stk. 3. Den i aktieselskabslovens § 134 b nævnte fælles  

 regnskabsopstilling og åbningsbalance udarbejdes efter de for  

 pengeinstitutter gældende regnskabsregler.
 Stk. 4. Dokumenter, der ifølge aktieselskabslovens §§ 134-134 i  

 skal indsendes til Erhvervs- og Selskabsstyrelsen, indsendes tillige til  

 Tilsynet.
 Stk. 5. Tilsynet skal godkende fusionen i henhold til § 48.
§ 52 m.
De i henhold til § 52 k oprettede fonde eller foreninger  

 ledes af en bestyrelse på mindst 3 medlemmer.
Stk. 2. Et flertal af bestyrelsesmedlemmerne i fonde eller  

 foreninger, der besidder mere end 25 pct. af aktiekapitalen i et  

 andelskasseaktieselskab, udpeges af andelskasseaktieselskabets bestyrelse  

 blandt bestyrelsens medlemmer.
I disse tilfælde skal formanden for  

 andelskasseaktieselskabets bestyrelse være medlem af fondens eller  

 foreningens bestyrelse.
 Stk. 3. I foreninger, der besidder mindre end den i stk. 2 nævnte  

 del af aktiekapitalen i et andelskasseaktieselskab, vælges bestyrelsen af  

 foreningens medlemmer.
Stk. 4. I bestyrelsen for de i stk. 2 nævnte fonde eller  

 foreninger udpeges et medlem af og blandt andelskasseaktieselskabets  

 medarbejderrepræsentanter, medmindre reglerne om koncernrepræsentation i lov  

 om erhvervsdrivende fonde finder anvendelse.
Reglerne i aktieselskabsloven om  

 koncernrepræsentation finder tilsvarende anvendelse for det pågældende  

 medlem.
§ 52 n.
Andelskasseaktieselskabets vedtægter skal indeholde  

 bestemmelse om stemmeretsbegrænsning for aktionærerne.
§ 52 o.
Et aktieselskab, som i medfør af reglerne i dette kapitel  

 overtager en andelskasse eller en sammenslutning af andelskasser, er  

 berettiget til at betegne sig som andelskasse, idet dog ordet  

 »aktieselskab« eller deraf dannede forkortelser skal tilføjes  

 navnet.
Stk. 2. Reglerne for banker finder i øvrigt anvendelse på  

 aktieselskabet.' 14. I § 54, stk. 1, indsættes efter 1. pkt.:
»Med bøde straffes et pengeinstitut, der ikke efterkommer et pålæg,  

 der er givet i medfør af § 1, stk. 6.« § 2 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 724 af 2. august 1994, foretages følgende  

 ændringer:
 1. § 1, stk. 1, nr. 2 a, affattes således:
 »2 a) sparekasser, andelskasser, sammenslutninger af andelskasser  

 efter kapitel 4 D i lov om banker og sparekasser m.v. og foreninger oprettet  

 i henhold til § 52 k i lov om banker og sparekasser m.v.,».
 2. Efter § 35 L indsættes:
»§ 35 M.
Værdien af aktier, der i henhold til § 52 k i lov om  

 banker og sparekasser m.v. overdrages til en forening, medregnes ikke ved  

 opgørelse af foreningens skattepligtige indkomst.« § 3 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 719 af 1. august 1994,  

 foretages følgende ændringer:
1. I § 6, stk. 5, ændres »banker og sparekasser«  

 til: »banker, sparekasser, andelskasser og sammenslutninger af  

 andelskasser efter kapitel 4 D i lov om banker og sparekasser m.v.« 2. I § 14, stk. 1, ændres »§ 12, stk. 1, og § 13«  

 til: »kapitel 1«.
 3. Efter § 14 f indsættes i kapitel 2:
»§ 14 g.
Ved omdannelse til aktieselskab af andelskasser og  

 sammenslutninger heraf omfattet af selskabsskattelovens § 1, stk. 1, nr. 2 a,  

 i henhold til kapitel 12 c i lov om banker og sparekasser m.v. finder  

 bestemmelserne i § 5, § 6, stk. 1, § 6, stk. 3-6, § 7, § 8, § 9, § 10, stk.  

 2, og § 11 tilsvarende anvendelse.
Stk. 2. Underskud fra tidligere indkomstår kan uanset § 8, stk. 6,  

 bringes til fradrag i det modtagende selskabs indkomstopgørelse efter  

 ligningslovens § 15, hvis andelskassens eller medlemsandelskassernes aktiver  

 og gæld som helhed overdrages til et af andelskassen eller sammenslutningen  

 ejet eller oprettet aktieselskab, hvori andelskassen eller sammenslutningen  

 på tidspunktet for overdragelsen ejer hele aktiekapitalen.
Det er en  

 betingelse, at aktieselskabet ikke tidligere har drevet erhvervsmæssig  

 virksomhed.
 Stk. 3. Uanset aktieavancebeskatningslovens § 1 medregnes  

 fortjeneste på andele i en andelskasse, der modsvares af værdien af aktier i  

 det modtagende selskab, som i henhold til § 52 k i lov om banker og  

 sparekasser m.v. overdrages til en erhvervsdrivende fond eller forening, ikke  

 ved opgørelsen af medlemmernes skattepligtige almindelige indkomst.
Stk. 4. Aktier i det modtagende selskab, som den erhvervsdrivende  

 fond eller forening modtager i henhold til § 52 k i lov om banker og  

 sparekasser m.v., anses for anskaffet på det tidspunkt, hvor omdannelsen er  

 vedtaget i den sidste af de involverede andelskasser m.v.
Som anskaffelsessum  

 anvendes værdien af de indskudte aktiver efter fradrag af andelskassens gæld  

 samt den samlede indløsningsværdi af andelsbeviserne i andelskassen.« § 4 I lov om stempelafgift, jf. lovbekendtgørelse nr. 727 af 5. august 1994,  

 indsættes efter § 53, stk. 5, nr. 5:
»6. andelskassers og sammenslutninger af andelskassers omdannelse til  

 aktieselskaber, jf. kapitel 12 c i lov om banker og sparekasser.« § 5 Loven træder i kraft den 1. januar 1995 og har virkning fra og med  

 indkomståret 1995.
§ 6 Loven gælder ikke for Færøerne og Grønland. § 1 kan ved kongelig anordning  

 sættes i kraft for disse landsdele med de afvigelser, som de særlige færøske  

 og grønlandske forhold tilsiger.
Oprindeligt fremsat forslag § 1.
 I lov om banker og sparekasser m.v., jf. lovbekendtgørelse nr. 261 af 12.  

 april 1994, foretages følgende ændringer:
 1. I § 1, stk. 2, 2. pkt., indsættes efter  

 »andelsselskaber«: », jf. dog § 52 k«.
 2. I § 2, stk. 1, 1. pkt., ændres »§ 52 g« til:  

 »§§ 52 g og 52 o«.
 3. § 21 a, stk. 9, affattes således:
»Et pengeinstitut, der ejer kapitalandele i et datterselskab, der  

 driver forsikringsvirksomhed, skal ved beregning af pengeinstituttets  

 ansvarlige kapital fradrage et beløb svarende til den andel af  

 forsikringsselskabets solvensmargen, som svarer til den direkte eller  

 indirekte ejede andel af forsikringsselskabets selskabskapital.
Har  

 forsikringsselskabet ikke vedtægtsmæssigt hjemsted i Danmark anvendes ved  

 beregningen den solvensmargen, der fremkommer efter hjemlandets regler, dog  

 mindst den solvensmargen, der fremkommer ved anvendelsen af de her i landet  

 gældende regler for forsikringsselskaber med vedtægtsmæssigt hjemsted her i  

 landet.« 4. § 23, stk. 6, 2. pkt., ophæves.
 5. I § 23 indsættes efter stk. 7 som nyt stykke:
»Stk. 8. Kapitalandele og efterstillede kapitalindskud i et  

 datterselskab, der driver forsikringsvirksomhed, medregnes ikke ved  

 opgørelsen efter stk. 1 og 3 af pengeinstituttets engagement med det  

 pågældende datterselskab.
Pengeinstituttet kan dog højst undlade at medregne  

 et beløb svarende til fradraget i pengeinstituttets ansvarlige kapital efter  

 § 21 a, stk. 9.« Stk. 8 bliver herefter stk. 9.
 6. § 24, stk. 3, affattes således:
 »Et pengeinstitut kan overskride de i stk. 1 og stk. 2, 1. pkt.,  

 nævnte grænser, når der foretages fradrag for den overskydende del ved  

 beregning af den ansvarlige kapital.«.
 7. Efter § 27 indsættes:
»§ 27a.
Finanstilsynet kan fastsætte nærmere regler for  

 transaktioner, der indgås mellem et pengeinstitut og virksomheder, der  

 direkte eller indirekte er forbundet med pengeinstituttet som  

 dattervirksomheder, associerede virksomheder, moderselskab eller som  

 moderselskabets associerede virksomheder og øvrige dattervirksomheder.« 8. § 28, stk. 1, affattes således:
»Et pengeinstitut skal have en forsvarlig likviditet.
Til  

 likviditeten kan medregnes kassebeholdning, fuldt ud sikre og likvide  

 anfordringstilgodehavender hos danske og udenlandske pengeinstitutter samt  

 beholdning af sikre, let sælgelige, ubelånte værdipapirer og kreditmidler.  

 Likviditeten skal udgøre mindst 15 pct. af de gældsforpligtelser, som det,  

 uanset mulige udbetalingsforbehold, påhviler pengeinstituttet at betale på  

 anfordring eller med kortere varsel end en måned.
Likviditeten skal endvidere  

 udgøre mindst 10 pct. af pengeinstituttets samlede gælds- og  

 garantiforpligtelser.
Finanstilsynet fastsætter nærmere regler for fradrag i  

 gælds- og garantiforpligtelserne.«.
 9. I § 33 indsættes efter stk. 2 som nyt stykke:
»Stk. 3 . I pengeinstitutter, som har aktier optaget til  

 notering på Københavns Fondsbørs, skal årsberetningen desuden indeholde  

 omtale af 1) årets resultat i forhold til den forventede udvikling, som  

 pengeinstituttet i årets løb har offentliggjort, og begrundelse for  

 resultatets afvigelse i forhold hertil og 2) de ledelseshverv, som pengeinstituttets bestyrelses- og  

 direktionsmedlemmer beklæder i andre danske aktieselskaber, bortset fra 100  

 pct. ejede datterselskaber.«.
 Stk. 3 bliver herefter stk. 4.
 10. § 37, stk. 2, nr. 4, affattes således:
 »4) regnskaber for filialer af kreditinstitutter med hjemsted i et  

 land inden for De Europæiske Fællesskaber eller lande, som Fællesskabet har  

 indgået samarbejdsaftale med.«.
 11. I § 37 a, stk. 4, ændres »kreditinstitut«  

 til: »pengeinstitut«.
 12. § 42a, stk. 1, affattes således:
 »Kapitalpension, rateopsparing og selvpension i et pengeinstitut kan  

 anbringes på en indlånskonto enten kontant eller som puljeindlån og kan  

 endvidere anbringes i et særskilt depot.«.
 13. Efter § 52 j indsættes som kapitel 12 c:
»Kapitel 12 c Andelskassers omdannelse til aktieselskaber § 52 k.
I andelskasser eller sammenslutninger heraf, jf. § 15 f,  

 der drev virksomhed den 1. januar 1995, kan generalforsamlingen efter  

 reglerne i dette kapitel beslutte, at andelskassen eller sammenslutningen  

 opløses uden likvidation ved overdragelse af andelskassens eller  

 medlemsandelskassernes aktiver og gæld som helhed til et af andelskassen  

 eller sammenslutningen ejet eller oprettet aktieselskab, der har tilladelse  

 til at drive pengeinstitutvirksomhed.
Aktier i aktieselskabet svarende til  

 værdien af de indskudte aktiver efter fradrag af den enkelte andelskasses  

 gæld, jf. dog § 52 l, stk. 2, overdrages til en fond eller en forening, i  

 sammenslutninger oprettet for den enkelte medlemsandelskasse.
Fondene anses  

 som erhvervsdrivende fonde.
Foreningernes medlemmer skal være aktionærer i  

 aktieselskabet.
 Stk. 2 . Beslutning i henhold til stk. 1 træffes med det flertal,  

 der kræves til andelskassens eller sammenslutningens opløsning.
 Stk. 3 . I tilfælde af opløsning af en i medfør af stk. 1 oprettet  

 forening, kan egenkapitalen ikke udloddes til foreningens medlemmer.
§ 52 l.
Aktieselskabslovens §§ 134-134 i finder med de nødvendige  

 ændringer anvendelse på fusionen mellem aktieselskabet som det fortsættende  

 selskab og andelskassen eller sammenslutningen som det ophørende selskab.
Stk. 2. Andelshaverne i andelskassen skal tilbydes efter eget valg  

 enten en ombytning til markedskurs af deres andelsbeviser til aktier i  

 aktieselskabet eller kontant indløsning.
Den i aktieselskabslovens § 134 a  

 nævnte fusionsplan skal indeholde oplysning og bestemmelse om de rettigheder,  

 der tillægges andelshaverne.
 Stk. 3. Den i aktieselskabslovens § 134 b nævnte fælles  

 regnskabsopstilling og åbningsbalance udarbejdes efter de for  

 pengeinstitutter gældende regnskabsregler.
 Stk. 4. Dokumenter, der ifølge aktieselskabslovens §§ 134-134 i  

 skal indsendes til Erhvervs- og Selskabsstyrelsen, indsendes tillige til  

 Tilsynet.
 Stk. 5. Tilsynet skal godkende fusionen i henhold til § 48.
§ 52 m.
De i henhold til § 52 k oprettede fonde eller foreninger  

 ledes af en bestyrelse på mindst 3 medlemmer.
Stk. 2. Et flertal af bestyrelsesmedlemmerne i fonde eller  

 foreninger, der besidder mere end 25 pct. af aktiekapitalen i et  

 andelskasseaktieselskab, udpeges af andelskasseaktieselskabets bestyrelse  

 blandt bestyrelsens medlemmer.
I disse tilfælde skal formanden for  

 andelskasseaktieselskabets bestyrelse være medlem af fondens eller  

 foreningens bestyrelse.
 Stk. 3. I foreninger, der besidder mindre end den i stk. 2 nævnte  

 del af aktiekapitalen i et andelskasseaktieselskab, vælges bestyrelsen af  

 foreningens medlemmer.
Stk. 4. I bestyrelsen for de i stk. 2 nævnte fonde eller  

 foreninger udpeges eet medlem af og blandt andelskasseaktieselskabets  

 medarbejderrepræsentanter, medmindre reglerne om koncernrepræsentation i lov  

 om erhvervsdrivende fonde finder anvendelse.
Reglerne i aktieselskabsloven om  

 koncernrepræsentation finder tilsvarende anvendelse for det pågældende  

 medlem.
§ 52 n.
Andelskasseaktieselskabets vedtægter skal indeholde  

 bestemmelse om stemmeretsbegrænsning for aktionærerne.
§ 52 o.
Et aktieselskab, som i medfør af reglerne i dette kapitel  

 overtager en andelskasse eller en sammenslutning af andelskasser, er  

 berettiget til at betegne sig som andelskasse, idet dog ordet  

 »aktieselskab« eller deraf dannede forkortelser skal tilføjes  

 navnet.
 Stk. 2. Reglerne for banker finder i øvrigt anvendelse på  

 aktieselskabet.'.
 14. I § 54, stk. 1, indsættes efter 1. pkt. :
 »Med bøde straffes et pengeinstitut, der ikke efterkommer et pålæg,  

 der er givet i medfør af § 1, stk. 6.«.
§ 2 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 724 af 2. august 1994, foretages følgende  

 ændringer:
 1. § 1, stk. 1, nr. 2 a, affattes således:
 »2 a) sparekasser, andelskasser, sammenslutninger af andelskasser  

 efter kapitel 4 D i lov om banker og sparekasser m.v. og foreninger oprettet  

 i henhold til § 52 k i lov om banker og sparekasser m.v.,».
 2. Efter § 35 L indsættes:
»§ 35 M.
Værdien af aktier, der i henhold til § 52 k i lov om  

 banker og sparekasser m.v. overdrages til en forening, medregnes ikke ved  

 opgørelse af foreningens skattepligtige indkomst.«.
§ 3 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 719 af 1. august 1994,  

 foretages følgende ændringer:
 1. I § 6, stk. 5, ændres »banker og sparekasser«  

 til: »banker, sparekasser, andelskasser og sammenslutninger af  

 andelskasser efter kapitel 4 D i lov om banker og sparekasser m.v.«.
 2. I § 14, stk. 1, ændres »§ 12, stk. 1, og § 13«  

 til: »kapitel 1«.
 3. Efter § 14 f indsættes i kapitel 2:
»§ 14 g.
Ved omdannelse til aktieselskab af andelskasser og  

 sammenslutninger heraf omfattet af selskabsskattelovens § 1, stk. 1, nr. 2 a,  

 i henhold til kapitel 12 c i lov om banker og sparekasser m.v., finder  

 bestemmelserne i § 5, § 6, stk. 1, § 6, stk. 3-6, § 7, § 8, § 9, § 10, stk.  

 2, og § 11 tilsvarende anvendelse.
Stk. 2. Underskud fra tidligere indkomstår kan uanset § 8, stk. 6,  

 bringes til fradrag i det modtagende selskabs indkomstopgørelse efter  

 ligningslovens § 15, hvis andelskassens eller medlemsandelskassernes aktiver  

 og gæld som helhed overdrages til et af andelskassen eller sammenslutningen  

 ejet eller oprettet aktieselskab, hvori andelskassen eller sammenslutningen  

 på tidspunktet for overdragelsen ejer hele aktiekapitalen.
Det er en  

 betingelse, at aktieselskabet ikke tidligere har drevet erhvervsmæssig  

 virksomhed.
 Stk. 3. Uanset aktieavancebeskatningslovens § 1 medregnes  

 fortjeneste på andele i en andelskasse, der modsvares af værdien af aktier i  

 det modtagende selskab, som i henhold til § 52 k i lov om banker og  

 sparekasser m.v. overdrages til en erhvervsdrivende fond eller forening, ikke  

 ved opgørelsen af medlemmernes skattepligtige almindelige indkomst.
Stk. 4. Aktier i det modtagende selskab, som den erhvervsdrivende  

 fond eller forening modtager i henhold til § 52 k i lov om banker og  

 sparekasser m.v., anses for anskaffet på det tidspunkt, hvor omdannelsen er  

 vedtaget i den sidste af de involverede andelskasser m.v.
Som anskaffelsessum  

 anvendes værdien af de indskudte aktiver efter fradrag af andelskassens gæld  

 samt den samlede indløsningsværdi af andelsbeviserne i andelskassen.«.
§ 4 I lov om stempelafgift, jf. lovbekendtgørelse nr. 538 af 30. juni 1993 som  

 ændret ved § 2 i lov nr. 1114 af 22. december 1993 og § 7 i lov nr. 378 af  

 18. maj 1994, indsættes efter § 53, stk. 5, nr. 5:
»6. andelskassers og sammenslutninger af andelskassers omdannelse til  

 aktieselskaber, jf. kapitel 12 c i lov om banker og sparekasser.« § 5 Loven træder i kraft den 1. januar 1995 og har virkning fra og med  

 indkomståret 1995.
§ 6 Loven gælder ikke for Færøerne og Grønland. § 1 kan ved kongelig anordning  

 sættes i kraft for disse landsdele med de afvigelser, som de særlige færøske  

 og grønlandske forhold tilsiger.
Bemærkninger til lovforslaget Almindelige bemærkninger 1. Andelskassers omdannelse til aktieselskaber Formålet med forslaget er at skabe lovhjemmel for, at andelskasser eller  

 sammenslutninger heraf kan ændre deres organisationsform fra andelsselskaber  

 til aktieselskaber.
Ved lov nr. 816 af 21. december 1988 blev der ved indføjelse af kapitel 12  

 b i bank- og sparekasseloven åbnet mulighed for sparekassers omdannelse til  

 aktieselskaber.
Hovedsigtet hermed var at lette sparekassernes muligheder for  

 kapitaltilførsel gennem aktieudstedelse.
 Sparekasser har således mulighed for, ved omdannelse til aktieselskab, i  

 lighed med banker at tilvejebringe den for driften nødvendige kapital ved  

 udstedelse af aktier, eventuelt via børsnotering, mens andelskasser eller  

 sammenslutninger heraf fortsat er henvist til kapitalfremskaffelse gennem  

 konsolidering, låneoptagelse af efterstillet kapital eller udstedelse af  

 andelsbeviser.
 Andelskapital udgør sammenlignet med aktiekapital ikke en tilsvarende  

 attraktiv og fleksibel finansieringskilde.
 Eftersom andelskasser fra og med indkomståret 1995, jf. nedenfor, vil være  

 underlagt samme beskatningsform som banker og sparekasser, må det påregnes,  

 at andelskassernes behov for at styrke kapitalgrundlaget ud over gennem  

 konsolidering vil være stigende.
 Det foreslås derfor, at der skabes mulighed for, at de andelskasser eller  

 sammenslutninger heraf, der måtte finde behov derfor, får adgang til at ændre  

 deres retlige status til aktieselskab.
En sådan ændring indebærer, at de nuværende reserver kanaliseres over i en  

 fond eller en forening, hvis formål bliver at drive andelskassen eller  

 sammenslutninger af andelskasser videre i aktieselskabsform.
Fonden eller  

 foreningens aktiver vil bestå af aktier i andelskasseaktieselskabet.
I modsætning til, hvad der i bank- og sparekasselovens § 52 c, stk. 1, er  

 fastsat om sparekassers omdannelse til aktieselskaber, stilles der forslag  

 om, at aktiver efter fradrag af gæld, udover at kunne blive overdraget til en  

 fond, kan overdrages til en forening.
Baggrunden herfor er, at andelskasser  

 ikke er selvejende institutioner, samt at det vedtægtsmæssigt kan være  

 fastlagt, at nettoformuen ved ophør anvendes efter generalforsamlingens  

 beslutning, hvilket vil være udelukket efter overdragelse til en fond.
At  

 forslaget fortsat åbner mulighed for overdragelse til en fond hænger sammen  

 med, at en del af andelskassernes vedtægter foreskriver, at andelskapitalen  

 ved ophør overgår til almennyttige eller velgørende formål.
I forhold til de for sparekasser gældende regler, omhandler forslaget ikke  

 adgang til omdannelse efter den såkaldte indkapslingsmodel, efter hvilken der  

 oprettes en bunden reserve svarende til værdien af de indskudte aktiver efter  

 fradrag af gæld.
Baggrunden herfor er, at der ikke har været udtrykt ønske  

 herom.
 Herudover er der ikke tilstræbt afvigelser i forhold til de for  

 sparekasserne gældende regler om omdannelse, udover hvad der er en følge af,  

 at reglerne ligeledes skal finde anvendelse på sammenslutninger af  

 andelskasser.
2. Skattereglerne Ved lov nr. 374 af 18. maj 1994 om ændring af forskellige skattelove  

 (Andelsselskaber) blev andelskasser og sammenslutninger af andelskasser  

 overført fra foreningsbeskatning til almindelig selskabsbeskatning med  

 virkning fra og med indkomståret 1995. Der gælder dog en 2-årig  

 overgangsperiode, hvor skatteprocenten er 15 pct. i 1995, 25 pct. i 1996.  

 Først i 1997 er skatteprocenten 34 pct.
 Formålet med lov nr. 374 af 18. maj 1994 på dette punkt er at indføre en  

 skattemæssig ligestilling mellem andelskasser og andre pengeinstitutter.
Af skatteudvalgets betænkning over forslaget til ovennævnte lov  

 (lovforslag nr.
L 46 af 27. oktober 1993) fremgår, at et ændringsforslag om  

 udskydelse af ikrafttrædelsen af lovforslaget om selskabsbeskatning af  

 andelskasser 1 år til indkomståret 1995, skal ses på baggrund af et ønske om,  

 at der samtidig med indførelse af selskabsbeskatning af andelskasser skabes  

 mulighed for andelskassers omdannelse til aktieselskaber.
Efter de gældende  

 regler i bank- og sparekasseloven er der ikke mulighed for sådan omdannelse  

 uden likvidation.
 Nærværende lovforslag ændrer bl.a. fusionsskatteloven, således at  

 omdannelsen fra andelskasse til aktieselskab kan ske uden skattemæssige  

 konsekvenser for den ophørende andelskasse eller sammenslutning eller  

 medlemmerne.
 Det modtagende aktieselskab vil være skattepligtigt efter  

 selskabsskattelovens § 1, stk. 1, nr. 1. Den erhvervsdrivende fond vil være  

 skattepligtig efter fondsbeskatningslovens regler.
 I de tilfælde, hvor andelskassen eller sammenslutningen af andelskasser  

 vælger at kanalisere reserverne over i en forening, foreslås det, at  

 foreningen beskattes efter selskabsskattelovens § 1, stk. 1, nr. 2 a.
Såfremt andelskassen eller sammenslutningen af andelskasser vælger at  

 kanalisere reserverne over i en fond, vil fonden, jf. fondsbeskatningslovens  

 § 3, stk. 3 og 4, blive fritaget for beskatning af værdien af de modtagne  

 aktier.
Det foreslås, at en forening oprettet i henhold til § 52 k i lov om  

 banker og sparekasser ligeledes fritages for beskatning af værdien af de  

 modtagne aktier.
I de tilfælde, hvor medlemmerne ved likvidation af en andelskasse har ret  

 til udbetaling af andelskassens reserver, indebærer den vederlagsfrie  

 overdragelse af aktier, svarende til andelskassens reserver, til en  

 erhvervsdrivende fond eller en forening, der er oprettet i henhold til § 52 k  

 i lov om banker og sparekasser m.v., en gave fra andelskassens medlemmer.
Det  

 foreslås, at andelskassens medlemmer skal fritages for beskatning af  

 fortjenesten på andelene i andelskassen, der modsvares af værdien af de  

 aktier, der ved omdannelsen overdrages til den erhvervsdrivende fond eller  

 forening.
3. Likviditetskrav til pengeinstitutter Til sikring af, at det enkelte pengeinstitut til enhver tid er i stand til  

 at svare sine indgåede forpligtelser, stilles der i § 28 i bank- og  

 sparekasseloven visse krav til et pengeinstituts likviditet.
Bestemmelsen  

 stiller et generelt krav om forsvarlighed samt to mere specifikke krav til  

 likviditeten.
Efter bestemmelsens nuværende ordlyd skal det generelle krav om  

 forsvarlig likviditet bedømmes ud fra et andet beregningsgrundlag end de  

 øvrige to krav.
Da det findes mere hensigtsmæssigt med samme  

 beregningsgrundlag ved alle 3 krav til likviditeten, stilles der forslag om  

 ændring af bestemmelsen herom. Ændringen er alene udtryk for en modernisering  

 af loven.
4. Børsnoterede pengeinstitutters årsberetning Ved lov nr. 1060 af 23. december 1992 blev der i § 56, stk. 3, i lov om  

 visse selskabers aflæggelse af årsregnskab (årsregnskabsloven), fastsat  

 bestemmelser, der skærper kravene til børsnoterede selskabers årsberetninger.  

 Pengeinstitutter aflægger imidlertid årsregnskab efter bestemmelser udstedt i  

 medfør af bank- og sparekasseloven og omfattes derfor ikke af  

 årsregnskabslovens bestemmelser om årsberetning.
Da det findes rimeligt, at  

 børsnoterede pengeinstitutter underlægges samme krav til årsberetning som  

 øvrige børsnoterede selskaber, foreslås det at ændre den tilsvarende  

 bestemmelse i bank- og sparekasseloven i overensstemmelse med bestemmelsen i  

 årsregnskabslovens § 56, stk. 3.
5. Andre forslag Forslaget indeholder udover de ovennævnte forslag et forslag, der  

 fradragsmæssigt ligestiller pengeinstitutter, der ejer forsikringsselskaber,  

 med forsikringsselskaber, der ejer pengeinstitutter.
Endvidere foreslås det,  

 at midler fra en selvpensioneringskonto skal kunne anbringes i et individuelt  

 værdipapirdepot på tilsvarende vis som kapitalpension og rateopsparing.
 Endelig er der enkelte forslag til forbedring og præcisering af loven.
6. Høring Forslaget har været forelagt Finansrådet - Danske Pengeinstitutters  

 Forening, Danmarks Nationalbank, Indskydergarantifonden, Sammenslutningen  

 Danske Andelskasser, Andelskasseforeningen, Foreningen af J.A.K.  

 Andelskasser, Skatteministeriet, Foreningen af Statsautoriserede Revisorer,  

 Foreningen af Registrerede Revisorer, Generaldirektoratet for Post og  

 Telegrafvæsenet, Udenrigsministeriet, Justitsministeriet, Finansministeriet,  

 Advokatrådet, Økonomiministeriet, Assurandør-Societetet,  

 Finansieringsinstituttet for Industri og Håndværk A/S,  

 Arbejdsmarkedspensionsrådet, Budgetdepartementet, Administrations- og  

 Personaledepartementet, Garantifonden for Danske Optioner og Futures, Danske  

 Investeringsforeningers Fællesrepræsentation, Arbejderbevægelsens  

 Erhvervsråd, Det Danske Handelskammer, Håndværksrådet, Forbrugerrådet,  

 Realkreditrådet, Boligministeriet, Børsmæglerforeningen, Finanssektorens  

 Arbejdsgiverforening, Finansforbundet, Erhvervenes Skattesekretariat og  

 Københavns Fondsbørs.
7. Administrative, statsfinansielle, miljømæssige og  

 erhvervsøkonomiske konsekvenser Lovforslaget ventes ikke at medføre væsentlige administrative,  

 statsfinansielle, miljømæssige eller erhvervsøkonomiske konsekvenser.
Ved en andelskasses omdannelse fra den nuværende organisationsform til et  

 aktieselskab, skal der efter gældende regler ske likvidationsbeskatning.
Den  

 foreslåede udvidelse af fusionsskatteloven friholder andelskasser for  

 avancebeskatning ved omdannelse til aktieselskab.
Det må imidlertid antages,  

 at andelskasserne ikke vil lade sig omdanne, hvis der i forbindelse hermed  

 skal ske likvidationsbeskatning.
Lovforslaget antages derfor ikke at have  

 provenumæssige konsekvenser.
Bemærkninger til lovforslagets enkelte bestemmelser Til § 1 Til nr. 1 og 2 Ændringerne er en konsekvens af, at der åbnes mulighed for, at  

 andelskasser vil kunne drive pengeinstitutvirksomhed i aktieselskabsform.
Der  

 henvises til bemærkningerne til lovforslagets kapitel 12 c (§ 1, nr. 13).
Til nr. 3-5 Forslaget i nr. 3 skal sikre, at et pengeinstitut, der ejer et  

 forsikringsselskab, ikke derved kan medregne en del af sin ansvarlige kapital  

 to gange (dobbeltgeare). Forslaget medfører, at fradraget i pengeinstituttets  

 ansvarlige kapital gøres uafhængigt af, hvorledes det pågældende  

 datterforsikringsselskab måtte være kapitaliseret.
Den nugældende regel om fradrag for kapitalandele og efterstillede  

 kapitalindskud i et datterselskab, der driver forsikringsvirksomhed, vil i  

 visse tilfælde medføre urimelige dobbeltfradrag.
Ligeledes kan den nugældende  

 regel ikke i alle tilfælde anses for at være fuldt dækkende for den  

 dobbeltgearing, som den var tænkt at skulle tage højde for.
 Med ændringsforslaget vil der ske en konkurrencemæssig ligestilling mellem  

 pengeinstitutkoncerner og forsikringskoncerner, idet forslaget svarer til den  

 regel, som gælder for et forsikringsselskab, der ejer et andet  

 forsikringsselskab eller et pengeinstitut.
 Formuleringen »direkte eller indirekte ejede andel« indebærer at  

 også forsikringsselskabets datterforsikringsselskabers solvensmargen  

 fratrækkes i den ansvarlige kapital.
 Nr. 4 og 5 er konsekvensændringer af nr. 3.
Til nr. 6 Det fremgår af bank- og sparekasselovens § 24, stk. 1, 1. pkt., at et  

 pengeinstitut ikke må eje eller belåne kapitalandele i et enkelt selskab til  

 et højere bogført beløb end 15 pct. af pengeinstituttets ansvarlige kapital  

 før fradrag i henhold til § 21 a, stk. 10.
Det fastslås i § 24, stk. 3, at et pengeinstituts beholdning af  

 kapitalandele kan overstige denne grænse, når der foretages fradrag for den  

 overskydende del ved beregningen af den ansvarlige kapital.
Forslaget  

 præciserer, at overskridelser af grænsen i § 24, stk. 1, 1. pkt., også kan  

 finde sted for såvidt angår belånte kapitalandele, såfremt der foretages  

 fradrag i den ansvarlige kapital.
Til nr. 7 For finansielle koncerner består der særlige risici, såsom risikoen for at  

 økonomiske svagheder i et selskab rammer et andet, den såkaldte  

 »smittefare«, og tilfælde af de facto hæftelse, hvorved menes, at  

 uanset et selskab ikke juridisk hæfter for et datterselskab, kan dette vise  

 sig at være en realitet.
Endelig består der en risiko for udvanding af det  

 enkelte selskabs selvstændighed.
 Når et pengeinstitut indgår i en koncern, er det vigtigt at forsøge at  

 begrænse disse risici, herunder at der ikke ved koncerninterne transaktioner  

 sker indirekte kapitaloverførsler koncernselskaberne imellem.
 For at sikre pengeinstituttet bedst muligt foreslås Finanstilsynet  

 bemyndiget til at fastsætte nærmere regler for, hvilke krav der kan stilles  

 til pengeinstituttets ledelse og revision i forbindelse med koncerninterne  

 transaktioner.
 Finanstilsynet har ved Vejledning af 15. juli 1992 vedrørende  

 koncerninterne transaktioner orienteret branchen om, hvilke krav og  

 retningslinier Finanstilsynet har skønnet skulle være opfyldt blandt andet i  

 relation til reglerne om retvisende regnskaber.
 Alle former for koncerninterne transaktioner er omfattet af bestemmelsen,  

 herunder alle engagementer, såsom lån og garantier, køb og salg af aktiver  

 samt aftaler om administration eller porteføljemanagement etc.
Til nr. 8 Efter den nuværende affattelse af § 28 stilles der til et pengeinstitut  

 krav om en efter pengeinstituttets forhold forsvarlig kassebeholdning,  

 hvortil kan henregnes fuldt ud sikre og likvide anfordringstilgodehavender  

 hos danske og udenlandske pengeinstitutter.
Et pengeinstituts beholdning af  

 sikre, let sælgelige, ubelånte værdipapirer og kreditmidler indgår således  

 ikke i beregningen af en forsvarlig kassebeholdning.
Ved den foreslåede affattelse af bestemmelsen præciseres, at kravet i 1.  

 pkt. er et generelt krav til en forsvarlig likviditet.
Bortset fra  

 redaktionelle ændringer sker der ikke ændringer i 2. og 3. pkt.
Til nr. 9 I overensstemmelse med den tilsvarende bestemmelse i årsregnskabslovens §  

 56, stk. 3, foreslås, at årsberetningen for børsnoterede pengeinstitutter  

 skal indeholde en redegørelse for, hvorledes årets resultat har været i  

 forhold til de offentliggjorte forventninger.
Udtrykket »offentliggjorte  

 forventninger« omfatter såvel offentliggjorte budgetter som mere verbale  

 beskrivelser af de forventninger, pengeinstituttet har til fremtiden.
Dette  

 gælder, uanset om oplysningerne kommer til offentlighedens kendskab via  

 Fondsbørsen eller på anden måde.
Forslaget har til formål at sikre, at  

 offentligheden får øget mulighed for at vurdere, om pengeinstituttets  

 udmeldinger om forventningerne er realistiske, eller om de f.eks. til  

 stadighed er for optimistiske.
Herved anspores bestyrelsen til i højere grad  

 at forholde sig kritisk til de oplysninger, som pengeinstituttet løbende  

 offentliggør.
Endvidere foreslås det, at årsberetningen skal indeholde oplysninger om  

 samtlige bestyrelses- og direktionsmedlemmers øvrige ledelsesposter i andre  

 danske aktieselskaber, bortset fra 100 pct. ejede datterselskaber.  

 Bestemmelsen vil have begrænset betydning for direktionsmedlemmer i  

 pengeinstitutter som følge af bestemmelsen i § 19, stk. 5, om, at medlemmer  

 af direktionen skal have tilladelse af Finanstilsynet til at sidde i andre  

 erhvervsvirksomheders bestyrelse.
Sådanne tilladelser gives efter Tilsynets  

 praksis meget sjældent.
Til nr. 10 Bestemmelsen præciserer, at hjemlen i bank- og sparekasselovens § 37, stk.  

 2, nr. 4, til at fastsætte regler om regnskaber for filialer alene vedrører  

 regnskaber for filialer af kreditinstitutter, der har hjemsted i lande inden  

 for De Europæiske Fællesskaber og andre lande, der har tiltrådt EØS-aftalen,  

 og som udøver virksomhed her i landet gennem en filial, jf. bank- og  

 sparekasselovens § 6 a, stk. 1. Filialer af pengeinstitutter, der har  

 hjemsted i andre lande er, jf. § 6 c, omfattet af de for pengeinstitutter  

 gældende regnskabsbestemmelser.
Til nr. 11 Forslaget præciserer, at definitionen på finansielle holdingselskaber i  

 bank- og sparekasseloven alene omfatter tilfælde, hvor mindst et  

 datterselskab er et pengeinstitut.
Hvis dattervirksomheden er et andet  

 kreditinstitut end et pengeinstitut, er forholdet reguleret i anden  

 lovgivning: for realkreditinstitutters vedkommende i realkreditlovens § 77,  

 stk. 6, og for virksomheder omfattet af lov om visse kreditinstitutter ved  

 henvisning til bank- og sparekasseloven i henhold til § 13 i bekendtgørelse  

 om visse kreditinstitutter.
Til nr. 12 Forslaget giver mulighed for, at midler hidrørende fra en  

 selvpensionsordning kan anbringes i et individuelt værdipapirdepot på  

 tilsvarende vis som kapitalpension og rateopsparing.
 På en selvpensioneringskonto kan der, jf. § 9 i bekendtgørelse om  

 børneopsparings- og selvpensioneringskonti, årligt indskydes 3.000 kr. og i  

 alt højst 40.000 kr.
For selvpensionsmidler gælder, at de kan anbringes på en indlånskonto  

 kontant eller som et puljeindlån.
Ved indgåelse af aftale om puljeindlån  

 aftaler en kunde med et pengeinstitut placeringen af pensionsmidlerne i en  

 eller flere puljer typisk bestående af børsnoterede værdipapirer.
Afkastet af  

 de indbetalte midler svarer til afkastet af de værdipapirer, som  

 pengeinstituttet har investeret midlerne i.
 Som følge af forrentning eller afkast af puljeindlån kan størrelsen af  

 selvpensionskonti i dag opnå en størrelse, hvor placering i et individuelt  

 depot bliver relevant.
 Henset hertil og til, at der ikke forefindes nogen størrelsesmæssig  

 begrænsning med hensyn til muligheden for at placere kapitalpensionsmidler i  

 et særskilt depot, foreslås det, at ligestille selvpensionsordninger med  

 midler fra kapitalpension og rateopsparing.
Til nr. 13 Kapitel 12 c Formålet med forslaget er at skabe lovhjemmel for, at andelskasser eller  

 sammenslutninger heraf kan ændre deres retlige organisationsform fra  

 andelsselskaber til aktieselskaber.
Det følger i dag af bank- og sparekasseloven, at andelskasser skal være  

 andelsselskaber.
Som led i gennemførelsen af EF's 1. direktiv af 12. december  

 1977 om samordning af lovgivningen om kreditinstitutter (77/780/EØF), blev  

 andelskasser ved lov nr. 154 af 24. april 1985 omfattet af bank- og  

 sparekasseloven.
 Der gennemførtes herved lovgivningsmæssig ligestilling af andelskasser med  

 banker og sparekasser.
 På grund af de forskellige organisationsformer består der imidlertid ikke  

 lighed med hensyn til mulighederne for kapitaltilførsel.
Ved lov nr. 816 af 21. december 1988 blev der ved indføjelse af kapitel 12  

 b i bank- og sparekasseloven åbnet mulighed for sparekassers omdannelse til  

 aktieselskaber.
Hovedsigtet hermed var at lette sparekassernes muligheder for  

 kapitaltilførsel gennem aktieudstedelse.
 Sparekasser har således mulighed for, ved omdannelse til aktieselskab, i  

 lighed med banker at tilvejebringe den for driften nødvendige kapital ved  

 udstedelse af aktier, eventuelt via børsnotering, mens andelskasser eller  

 sammenslutninger heraf fortsat er henvist til kapitalfremskaffelse gennem  

 konsolidering, låneoptagelse af efterstillet kapital eller udstedelse af  

 andelsbeviser.
 Andelskapital udgør sammenlignet med aktiekapital ikke en tilsvarende  

 attraktiv og fleksibel finansieringskilde.
 Eftersom andelskasser fra og med indkomståret 1995 vil være underlagt  

 samme beskatningsform som banker og sparekasser, må det påregnes, at  

 andelskassernes behov for at styrke kapitalgrundlaget ud over gennem  

 konsolidering vil være stigende.
 Det følger af lov om banker og sparekasser m.v. (bank- og  

 sparekasseloven), at virksomhed som pengeinstitut kan drives af banker,  

 sparekasser og andelskasser.
 Banker skal være aktieselskaber, sparekasser selvejende institutioner, jf.  

 dog § 52 c, hvorefter sparekasser har mulighed for at omdanne sig til  

 aktieselskaber, og andelskasser skal være andelsselskaber.
 Efter lovens kapitel 4 D (sammenslutning af andelskasser) er der åbnet  

 mulighed for, at flere andelskasser i fællesskab kan opfylde lovens krav,  

 såfremt de er medlemmer af en sammenslutning af andelskasser.
 Denne mulighed er i praksis udnyttet i et enkelt tilfælde, ved  

 »Sammenslutningen Danske Andelskasser«, der ved udgangen af  

 regnskabsåret 1993 havde 43 tilsluttede andelskasser.
 Det foreslås derfor, at der skabes mulighed for, at de andelskasser eller  

 sammenslutninger heraf, der måtte finde behov derfor, får adgang til at ændre  

 deres retlige status til aktieselskab.
Efter lovforslaget forudsættes blandt andet, at andelskasser på linie med  

 banker og sparekasser skal have en indbetalt aktiekapital, der mindst skal  

 udgøre et beløb svarende til modværdien af 5 mio.
ECU (dette svarer til ca.  

 38 mio. kr.).
 Som følge heraf må lovforslaget på kort sigt forventes kun at finde  

 anvendelse for et begrænset antal andelskasser eller sammenslutninger heraf.
§ 52 k Lovforslaget åbner mulighed for, at andelskasser eller sammenslutninger  

 heraf, der driver virksomhed den 1. januar 1995, og som måtte finde behov  

 herfor, kan vælge at ændre selskabsretlig organisationsform til aktieselskab.  

 Loven gælder også for andelskasser, der er opstået ved fusion mellem  

 andelskasser, der drev virksomhed den 1. januar 1995.
 Omdannelsen foreslås at ske på den måde, at andelskassen eller, i  

 sammenslutninger heraf, de enkelte andelskasser, fusionerer med et  

 aktieselskab efter reglerne om fusion i aktieselskabslovens §§ 134-134 i.
 Ved at anvende aktieselskabslovens regler om fusion, hvorefter  

 andelskassens eller andelskassernes aktiver og gæld som helhed overdrages til  

 et bestående aktieselskab, opnås, at omdannelsen kan ske uden likvidation, og  

 at den oprindelige drift videreføres inden for rammerne af aktieselskabet med  

 ophør af andelsselskabet eller andelsselskaberne.
 Fusion efter aktieselskabslovens regler indebærer endvidere den fordel, at  

 omdannelsen ikke indebærer et debitorskifte i traditionel forstand, men at  

 aktieselskabet indtræder i alle andelskassens rettigheder og forpligtelser  

 (succession).
 Andelshaverne i andelskasser, der omdannes til aktieselskab efter reglerne  

 i denne lov, har ikke andel i andelskassens reserver ved andelskassens ophør.  

 For at sikre, at kapitalen fortsat anvendes til pengeinstitutvirksomhed,  

 foreslås det, at der i forbindelse med andelskassens fusion med  

 aktieselskabet oprettes en erhvervsdrivende fond eller en forening, der får  

 overdraget aktier i aktieselskabet svarende til andelskassens reserver.
 Andelskapitalen ombyttes ligeledes til aktiekapital eller indløses, jf.  

 lovforslagets § 52 l, stk. 2.
 Ved omdannelsen vil aktieselskabet således få to aktionærgrupper, de  

 tidligere andelshavere samt en fond eller en forening (i sammenslutninger af  

 andelskasser: en flerhed af fonde eller foreninger).
Erhvervsdrivende fonde er omfattet af lov om erhvervsdrivende fonde.
Når  

 en andelskasse ved omdannelsen efter lovforslaget opdeles i en fond og et  

 aktieselskab, undergives begge virksomheder fortsat en erhvervsøkonomisk  

 regulering, henholdsvis lov om erhvervsdrivende fonde, aktieselskabsloven og  

 bank- og sparekasseloven.
Imidlertid åbner forslaget mulighed for, at omdannelse i stedet kan ske  

 ved oprettelse af en forening, hvilket skyldes, at andelskasser er  

 organiseret med en egentlig ejerkreds, hvorved omdannelsessituationen  

 afgørende adskiller sig fra, hvad der er tilfældet ved sparekassers  

 omdannelse til aktieselskaber, jf. bestemmelserne herom i lovens kapitel 12  

 b.
Sparekasser er selvejende institutioner, bag hvilke der ikke er en  

 ejerkreds, hvilket begrunder kravet om fortsat erhvervsøkonomisk regulering  

 af den i forbindelse med omdannelsen til aktieselskab overdragne ejerkapital  

 til en erhvervsdrivende fond.
Eftersom andelshaverne ejer andelskassen,  

 foreligger der ikke sådanne omstændigheder, der kan begrunde et krav om, at  

 den til reserverne svarende aktiepost ved andelskassers omdannelse til  

 aktieselskab, skal overdrages til en fond.
Også ved foreningsformen sikres, at de i andelskassen opsamlede reserver  

 fortsat er til rådighed for andelskassens drift samtidig med, at det sikres,  

 at de fremtidige aktionærer ikke får andel i disse midler.
Til sikring af, at  

 en sådan forening fortsat vil varetage andelskassens formål, foreslås det at  

 stille krav om, at foreningens medlemmer skal være aktionærer i  

 aktieselskabet.
Bestemmelsen skal ses i sammenhæng med stk. 3, jf.  

 bemærkningerne hertil nedenfor.
Af forslagets stk. 2 fremgår, for så vidt angår en sammenslutning af  

 andelskasser, at beslutning om fusion træffes af sammenslutningens  

 generalforsamling.
Der er ikke i forslaget taget stilling til, hvorledes  

 beslutning i henhold til stk. 1 skal træffes i medlemsandelskasserne, hvilket  

 må bero på deres vedtægter.
Såfremt en andelskasse ikke ønsker at deltage i  

 en af en sammenslutning besluttet omdannelse, jf. bestemmelserne i dette  

 kapitel, betragtes dette som udtræden af sammenslutningen, jf. lovens § 15 m.  

 Herved oprettes i realiteten en ny selvstændig og uafhængig andelskasse, der,  

 når udtrædelsen træder i kraft, må opfylde det i lovens § 4 a nævnte  

 kapitalkrav.
En i forbindelse med omdannelse oprettet forening vil ikke som fonde være  

 undergivet en egentlig erhvervsøkonomisk regulering.
Det afhænger af en  

 konkret vurdering, hvorvidt en forening vil være omfattet af  

 registreringspligten m.m. efter lov om erhvervsdrivende virksomheder.
Der vil  

 ikke være et som for fonde tilsvarende løbende tilsyn med foreningerne,  

 hvorfor det til sikring af foreningens formål: at videreføre andelskassens  

 virksomhed i aktieselskabet, er fundet hensigtsmæssigt at fastsætte regler om  

 medlemskreds (forslagets § 52 k, stk. 1) og bestyrelsessammensætning  

 (forslagets § 52 m) samt ved i stk. 3 at fastsætte, at egenkapitalen i  

 tilfælde af opløsning af foreningen ikke kan udloddes til foreningens  

 medlemmer.
I realkreditlovens § 76 findes en tilsvarende regel for  

 foreninger, der ejer et realkreditaktieselskab.
§ 52 l Bestemmelsen henviser til reglerne i aktieselskabslovens §§ 134-134 i,  

 således at omdannelse af andelskasser følger samme regelsæt som omdannelse af  

 sparekasser.
Disse regler fastslår princippet om universalsuccession, d.v.s., at  

 aktieselskabet indtræder i andelskassens eller, i sammenslutninger heraf,  

 andelskassernes rettigheder og forpligtelser uden debitorskifte i traditionel  

 forstand.
Stk. 2 omhandler forholdet til andelskassernes andelshavere.  

 Andelskapital hæfter for andelskassens forpligtelser og svarer i alt  

 væsentligt til aktieselskabers aktiekapital.
Det foreslås, at andelshaverne  

 som led i omdannelsen tilbydes ombytning af deres andelsbeviser med aktier  

 eller kontant indløsning efter eget valg.
 De nærmere bestemmelser om de rettigheder, der tillægges andelshaverne,  

 skal indeholdes i fusionsplanen.
Bestemmelserne i stk. 3 og 4 er konsekvensændringer som følge af, at de  

 pågældende virksomheder er pengeinstitutter, for hvilke der gælder særlige  

 regnskabsregler.
Stk. 5 fastslår, at Finanstilsynet skal godkende fusionen.
§ 52 m I stk. 1 foreslås, at de oprettede fonde eller foreninger ledes af en  

 bestyrelse på mindst 3 medlemmer.
I omdannelsesreglerne for sparekasser  

 foreskrives, at de ved omdannelse af sparekasser oprettede fonde ledes af en  

 bestyrelse på mindst 5 medlemmer.
Baggrunden for denne forskel er, at  

 andelskasserne og disses reserver sædvanligvis har en væsentlig mindre  

 størrelse end sparekasserne og de dertil hørende reserver.
Det følger af det almindelige fondsbegreb i henhold til lov om  

 erhvervsdrivende fonde, at en fond skal have en selvstændig ledelse, hvilket  

 krav almindeligvis anses for opfyldt, såfremt mindst eet af  

 fondsbestyrelsesmedlemmerne er uvildig og uafhængig i forhold til stifter af  

 fonden.
Lovforslagets § 52 m, stk. 2 og 4, jf. bemærkningerne hertil  

 nedenfor, indebærer, at for fonde, der besidder aktier i aktieselskabet  

 udover en grænse på 25 pct. af aktiekapitalen i et selskab, hvor der er  

 medarbejderrepræsentation, vil bestyrelsen bestå af mindst 5 medlemmer.
For  

 sådanne fonde svarer reglerne om bestyrelsens sammensætning således til de  

 for omdannelse af sparekasser gældende regler.
For at sikre den nære tilknytning mellem fonden eller foreningen og  

 aktieselskabet, som i øvrigt følger af formålet med fonden eller foreningen,  

 foreslås det i stk. 2, at et flertal af bestyrelsesmedlemmerne i fonde eller  

 foreninger, der besidder mere end 25 pct. af aktiekapitalen i et  

 andelskasseaktieselskab, udpeges af andelskasseaktieselskabets bestyrelse  

 blandt bestyrelsens medlemmer.
Såfremt sammenslutninger af andelskasser  

 vælger at omdanne sig til aktieselskab, følger det af forslagets § 52 k, stk.  

 1, at der for hver enkelt andelskasse i sammenslutningen skal oprettes en  

 fond eller en forening.
Et krav om, at andelskasseaktieselskabets bestyrelse  

 skal være repræsenteret i bestyrelsen for hver af disse fonde eller  

 foreninger, vil være unødigt belastende for andelskasseaktieselskabets  

 bestyrelse, hvorfor det foreslås, at krav herom kun stilles for fonde eller  

 foreninger, der besidder aktier i aktieselskabet udover en grænse på 25 pct.  

 af aktiekapitalen.
For disse fonde eller foreninger foreslås endvidere  

 fastsat en pligt til for formanden for andelskasseaktieselskabets bestyrelse  

 at være medlem af fondenes eller foreningernes bestyrelser.
 I fonde, der besidder 25 pct. eller mindre af andelskasseaktieselskabets  

 aktier, følger bestyrelsessammensætningen af fondens vedtægter, jf. § 7 i lov  

 om erhvervsdrivende fonde.
I foreninger, der besidder 25 pct. eller mindre af  

 andelskasseaktieselskabets aktier, foreslås det i stk. 3, at bestyrelsen  

 vælges af foreningens medlemmer.
Sammenholdes forslagets stk. 3 med, at  

 reglerne for banker skal finde anvendelse for aktieselskabet som foreslået i  

 § 52 o, giver dette mulighed for, at en sammenslutning, hvor aktionærerne i  

 medfør af lovens § 8 a udøver deres stemmeret på lokale aktionærmøder,  

 samtidig vælger foreningsbestyrelserne.
Det forudsættes, at Finanstilsynet  

 giver en sådan tilladelse til en sammenslutning dækkende et større geografisk  

 område med et betydeligt antal aktionærer.
 Af § 22 i lov om erhvervsdrivende fonde fremgår det, at de i  

 aktieselskabsloven og i henhold til denne fastsatte regler om medarbejderes  

 valg af bestyrelsesmedlemmer finder tilsvarende anvendelse på en  

 erhvervsdrivende fond og dens dattervirksomheder.
 Anses en i medfør af forslagets § 52 k, stk. 1, oprettet fond ikke som  

 moderfond i forhold til andelskasseaktieselskabet, jf. § 2 i lov om  

 erhvervsdrivende fonde, sikres medarbejderrepræsentation fra  

 andelskasseaktieselskabet i bestyrelser for fonde, samt tilsvarende for  

 foreninger, der er indehavere af en betydelig ejerandel, med bestemmelsen i  

 stk. 4. De pågældende medlemmer bliver omfattet af de regler, der er fastsat  

 i aktieselskabsloven med tilhørende retsforskrifter om koncernrepræsentation.
§ 52 n Det foreslås, at der skal være bestemmelser om stemmeretsbegrænsninger for  

 aktionærerne i aktieselskabet.
I den gældende lovs § 15 b, stk. 2, fastsættes  

 det andelsretlige princip, at hver andelshaver har een stemme på  

 generalforsamlingen.
Forslaget skal sikre, at dette andelsretlige princip kan  

 opretholdes, dog således, at det overlades de kompetente organer i  

 aktieselskabet at fastsætte den nærmere udformning af  

 stemmeretsbegrænsningen.
Stemmeretsbegrænsningen skal tillige ses i  

 sammenhæng med forslagets § 52 m, stk. 2, hvorefter flertallet af bestyrelsen  

 i fonde eller foreninger med betydelig ejerandel, skal udpeges blandt  

 medlemmerne af andelskasseaktieselskabets bestyrelse.
Stemmeretsbegrænsningen  

 skal forhindre, at fonde eller foreningers bestyrelser, via stemmeret på  

 andelskasseaktieselskabets generalforsamling, reelt kontrollerer  

 generalforsamlingen og herunder valg til bestyrelsen.
 Der er således tale om stemmeretsbegrænsning i form af stemmeloft, hvilket  

 vil sige en begrænsning af antallet af stemmer, der kan afgives af en enkelt  

 aktionær.
Der er ingen bestemte grænser for, hvor mange stemmer en enkelt aktionær  

 må have, men stemmeretsbegrænsningen skal have et reelt indhold.
Herved  

 opnås, at de kompetente organer i aktieselskabet kan tage sådanne hensyn til  

 selskabernes individuelle særpræg, som forholdene tilsiger, så som geografisk  

 spredning og antallet af aktionærer.
§ 52 o Da der ved omdannelsen alene sker en ændring i den retlige  

 organisationsform, men ikke i øvrigt nogen ændring i den forretningsmæssige  

 virksomhed, er det fundet rimeligt, at de pågældende andelskasser eller  

 sammenslutninger heraf fortsat skal kunne kalde sig andelskasser.
Ligesom for  

 andre aktieselskaber skal ordet aktieselskab eller deraf dannede forkortelser  

 dog tilføjes navnet.
Stk. 2 fastslår, at de for banker gældende regler, d.v.s. bank- og  

 sparekasseloven og aktieselskabsloven, fremtidig skal finde anvendelse på  

 andelskasseaktieselskaber, hvilket også gør sig gældende for  

 sparekasseaktieselskaber.
Der henvises til bemærkningerne til § 52 m.
Til nr. 14 Det følger af § 1, stk. 6, i bank- og sparekasseloven, at pengeinstitutter  

 skal drives i overensstemmelse med redelig forretningsskik og god  

 pengeinstitutpraksis.
Finanstilsynet kan i tilfælde, hvor pengeinstitutter  

 handler i strid hermed, give pålæg om, at denne handlemåde bringes til ophør.
 Med den foreslåede ændring af § 54, stk. 1, vil undladelse af at  

 efterkomme et sådant pålæg herefter være strafbelagt.
Til § 2 Til nr. 1 Efter forslaget til kapitel 12 c i lov om banker og sparekasser (§ 1, nr.  

 13) kan andelskasser og sammenslutninger heraf vælge mellem at kanalisere  

 reserverne over i en forening, hvis medlemmer er aktionærer i det modtagende  

 selskab, eller en erhvervsdrivende fond.
Såfremt der ikke fastsættes særlige  

 regler for det tilfælde, hvor andelskassen vælger at oprette en forening i  

 tilknytning til omdannelsen, vil foreningen være skattepligtig efter  

 selskabsskattelovens § 1, stk. 1, nr. 6, og dermed kun skattepligtig af  

 erhvervsmæssig indkomst.
For at undgå en skattemæssig ulighed mellem de  

 andelskasser, der har en forening som ejer af aktierne, og de andelskasser,  

 som har en fond som ejer af aktierne, foreslås det, at foreningen skal være  

 skattepligtig efter selskabsskatteloven § 1, stk. 1, nr. 2 a.
Herved skabes  

 der større overensstemmelse i den skattemæssige behandling af de fonde og  

 foreninger, som ejer en del af aktieselskabets aktier.
Til nr. 2 Den erhvervsdrivende fond er som udgangspunkt skattepligtig af værdien af  

 de modtagne aktier.
Det er dog ikke nødvendigt særskilt at fritage fonden for  

 beskatning.
Fonden kan opnå dispensation for beskatning og afgift efter  

 fondsbeskatningslovens § 3, stk. 3 og 4, når aktierne anvendes til at oprette  

 fonden eller til at udvide fondens grundkapital.
Efter  

 fondsbeskatningscirkulæret (cirkulære nr. 147 af 19. august 1992) vil fuld  

 skattefritagelse uden kompenserende afgift kunne meddeles ved gaver til  

 stiftelse eller udvidelse af grundkapitalen i erhvervsdrivende fonde, der  

 ikke tillige kan anses som familiefonde.
 For at opnå ensartet beskatning mellem de tilfælde, hvor andelskassens  

 reserver kanaliseres over i en fond, og de tilfælde, hvor andelskassens  

 reserver kanaliseres over i en forening, foreslås det, at foreningen fritages  

 for beskatning af værdien af de modtagne aktier.
Der er efter gældende regler ikke mulighed for, at en erhvervsdrivende  

 fond kan opnå sambeskatning med et aktieselskab m.v.
Lovforslaget indeholder  

 derfor heller ikke hjemmel til sambeskatning, når der er tale om en forening.
Til § 3 Til nr. 1 I fusionsskattelovens § 6, stk. 1-3, er der fastsat regler om, hvilke  

 dokumenter og oplysninger, der ved fusion skal indsendes til Told- og  

 Skattestyrelsen.
Dokumenterne og oplysningerne skal som hovedregel, jf. § 6,  

 stk. 4, indsendes senest 6 måneder efter fusionsskatteloven.
 Ved fusion af banker og sparekasser skal dokumenterne og oplysningerne dog  

 indsendes senest 1 måned efter datoen for erhvervsministerens godkendelse af  

 fusionen i henhold til § 48 i lov om banker og sparekasser, jf. § 6, stk. 5.  

 Det foreslås, at denne regel også skal finde anvendelse ved fusion af  

 andelskasser og sammenslutninger af andelskasser efter kapitel 4 D i lov om  

 banker og sparekasser m.v.
Til nr. 2 Den foreslåede ændring indebærer, at reglerne i fusionsskattelovens § 6, i  

 stedet for reglerne i fusionsskattelovens § 13, finder tilsvarende anvendelse  

 ved fusion af sparekasser, andelskasser og sammenslutninger af andelskasser  

 efter kapitel 4 D i lov om banker og sparekasser m.v. som omhandlet i  

 selskabsskattelovens § 1, stk. 1, nr. 2 a, ved fusion af gensidige  

 forsikringsforeninger og ved fusion af investeringsforeninger. Ændringen  

 indebærer ikke nogen ændring i, hvilke oplysninger og dokumenter, der skal  

 indsendes til Told- og Skattestyrelsen. Ændringen indebærer, at  

 fusionsskattelovens § 6, stk. 5, også finder anvendelse ved fusion af  

 sparekasser, andelskasser og sammenslutninger af andelskasser, der er  

 skattepligtige efter selskabsskattelovens § 1, stk. 1, nr. 2 a.
Til nr. 3 Til stk. 1.
Fusionsskatteloven omfatter ikke omdannelse af andelskasser og  

 sammenslutninger heraf til aktieselskaber.
Ved omdannelsen er der alene tale  

 om omstrukturering af en virksomhed, der i øvrigt fortsætter uændret.
Det  

 foreslås derfor at ændre fusionsskatteloven, således at loven også finder  

 anvendelse på omdannelser af andelskasser og sammenslutninger heraf til  

 aktieselskaber.
Efter forslaget vil omdannelsen ikke udløse skat af f.eks.  

 genvundne afskrivninger eller gevinster efter kursgevinstloven.
Efter fusionsskatteloven succederer det modtagende selskab i de  

 indskydende selskabers skattemæssige stilling.
Dette princip vil efter  

 lovforslaget finde tilsvarende anvendelse, når en andelskasse eller  

 sammenslutning heraf omdannes til et aktieselskab, jf. forslaget til  

 fusionsskattelovens § 14 g, stk. 1.
Andelskassens formuegoder behandles således ved opgørelsen af det  

 modtagende aktieselskabs indkomstopgørelse, som om de var anskaffet af dette  

 på de tidspunkter, hvor de er erhvervet af andelskassen, og for de  

 anskaffelsessummer, andelskassen har erhvervet formuegoderne for.
De  

 skattemæssige konsekvenser af realisationsavance- eller tab indtræder først,  

 når selskabet afhænder aktivet.
 Efter lovforslaget tilbydes andelshaverne i andelskassen efter eget valg  

 enten en ombytning til markedskurs af deres andelsbeviser til aktier i  

 aktieselskabet eller kontant indløsning.
I det omfang andelshaverne vælger at indløse deres andelsbeviser, finder  

 fusionsskattelovens § 9 anvendelse.
Herefter anses andelene for afhændet til  

 tredjemand til kursen på fusionsdatoen.
Fortjeneste eller tab i forbindelse  

 med indløsning behandles efter reglerne i aktieavancebeskatningsloven.
Såfremt andelshaverne vælger at ombytte deres andelsbeviser til aktier i  

 aktieselskabet, finder fusionsskattelovens § 11 anvendelse.
Efter denne  

 bestemmelse behandles aktier, som andelshaverne modtager som vederlag for de  

 indskudte andelsbeviser, ved opgørelsen af den skattepligtige almindelige  

 indkomst, som om de var erhvervet på samme tidspunkt og for samme  

 anskaffelsessum som de ombyttede andelsbeviser.
Selve ombytningen af  

 andelsbeviserne med aktier udløser ikke nogen beskatning, hvorimod en senere  

 avance opnået ved afhændelse af aktierne behandles efter  

 aktieavancebeskatningslovens regler.
 Til stk. 2.
Ifølge lovforslagets § 1, nr. 13, kan flere forskellige andelskasser  

 fusionere med det samme aktieselskab.
Efter fusionsskattelovens almindelige  

 regler er der ikke adgang til at overføre underskud fra den indskydende  

 andelskasse til det modtagende selskab, jf. fusionsskattelovens § 8, stk. 6.  

 Efter denne bestemmelse kan underskud fra tiden før fusionen ikke fradrages  

 ved det modtagende selskabs indkomstopgørelse, medmindre selskaberne har  

 været sambeskattet indtil fusionsdatoen og i de seneste 5 indkomstår forud  

 herfor.
Denne begrænsning foreslås opretholdt også for andelskasser.
Såfremt andelskassen eller sammenslutningen omdanner sig til aktieselskab  

 ved at overdrage aktiver og gæld som helhed til et aktieselskab, der ejes  

 eller stiftes af andelskassen eller sammenslutningen, og hvori andelskassen  

 eller sammenslutningen på tidspunktet for overdragelsen ejer alle aktierne,  

 er der dog ingen mulighed for at spekulere i overførsel af skattemæssigt  

 underskud fra et skattesubjekt til et andet.
I denne situation, hvor  

 virksomheden efter omstruktureringen fortsætter uændret, er det derfor  

 rimeligt at lade aktieselskabet fremføre andelskassens eller  

 sammenslutningens eventuelle underskud fra tidligere år.
I lovforslagets § 14  

 g, stk. 2, er disse tilfælde derfor undtaget fra den generelle bestemmelse i  

 § 8, stk. 6.
 Til stk. 3.
I andelskassens vedtægter er bestemt, hvad der skal ske med reserverne i  

 tilfælde af likvidation.
Det kan være bestemt, at reserverne ved likvidation  

 udbetales direkte til medlemmerne.
 I de tilfælde, hvor medlemmerne ved likvidation ville have fået udbetalt  

 andelskassens reserver, indebærer en vederlagsfri overdragelse af aktier,  

 svarende til værdien af reserverne, en gave fra andelskassens medlemmer til  

 den fond eller forening, der er oprettet i henhold til lovforslagets § 1, nr.  

 13, (§ 52 k). For at undgå, at en sådan afståelse bliver skattepligtig for  

 medlemmerne, foreslås det, at fritage medlemmerne for beskatning af  

 fortjeneste på andele i andelskassen, der modsvarer værdien af reserverne,  

 der overdrages til den erhvervsdrivende fond eller forening.
 Bestemmelsen bevirker samtidig, at den samlede anskaffelsessum for  

 aktierne ikke reduceres ved den skattefrie gaveoverdragelse.
 Til stk. 4.
Fusionsskatteloven indeholder for aktie-, anparts-, andelsselskaber,  

 sparekasser, realkreditinstitutter og gensidige forsikringsforeninger  

 udtrykkelige bestemmelser om den skattemæssige status for aktierne i det  

 modtagende selskab, som aktionærerne/andelshaverne modtager i stedet for  

 aktierne/andelene i det indskydende selskab.
Efter lovforslaget kan  

 andelskassen eller sammenslutningen kanalisere reserverne i andelskassen  

 eller sammenslutningen over i en erhvervsdrivende fond eller en forening,  

 hvis medlemmer er aktionærer i selskabet.
Dette sker ved, at aktier i  

 selskabet, svarende til værdien af reserverne i andelskassen eller  

 sammenslutningen, overdrages til fonden eller foreningen.
For at undgå tvivl  

 om anskaffelsestidspunkt og anskaffelseskurs for de aktier, som den  

 erhvervsdrivende fond eller forening modtager i henhold til forslagets § 1,  

 nr. 13 (§ 52 k), er det foreslået, at de aktier, som den erhvervsdrivende  

 fond eller forening modtager, skal anses for anskaffet på det tidspunkt, hvor  

 omdannelsen er vedtaget i den sidste af de involverede andelskasser.
Som  

 anskaffelsessum anvendes værdien af de indskudte aktiver med fradrag af  

 andelskassens gæld samt den samlede indløsningsværdi af andelsbeviserne i  

 andelskassen.
Som indløsningsværdi anvendes det beløb, som andelshaverne vil  

 få udbetalt i henhold til forslagets § 1, nr. 13 (§ 52 l, stk. 2), såfremt de  

 i forbindelse med omdannelsen vælger at få andelsbeviserne indløst kontant.
Til § 4 Ifølge stempellovens § 53, stk. 5, er der stempelfrihed for dokumenter  

 vedrørende overdragelse af fast ejendom, bl.a. hvis de oprettes i anledning  

 af enten fusion af aktieselskaber eller ved omdannelse af enten  

 realkreditinstitutter eller forsikringsforeninger til aktieselskaber.
 Det foreslås, at andelskasser og sammenslutninger heraf, der omdannes  

 efter reglerne i forslagets § 1, nr. 3 (kapitel 12 c), fritages for  

 stempelafgift i samme omfang.
Til § 5 Med virkning fra og med indkomståret 1995 er andelskasser og  

 sammenslutninger af andelskasser inddraget under den almindelige  

 selskabsbeskatning.
Det er følgelig fundet hensigtsmæssigt at åbne adgang for  

 andelskasser eller sammenslutninger heraf til at omdanne sig til  

 aktieselskaber fra den 1. januar 1995.
 Det foreslås, at loven skal have virkning fra og med indkomståret 1995, da  

 andelskasser fra samme tidspunkt skal opgøre den skattepligtige indkomst  

 efter selskabsskattelovens almindelige regler.
Til § 6 Bank- og sparekasseloven gælder med visse afvigelser for Færøerne og  

 Grønland.
Bestemmelsen fastsætter bemyndigelse til ved anordning at sætte § 1  

 i denne ændringslov i kraft for disse landsdele, samt i denne forbindelse at  

 foretage tilpasninger i ændringsloven, for så vidt angår Færøerne og  

 Grønland.
