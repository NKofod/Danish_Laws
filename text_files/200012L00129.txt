Fremsat den 6. december 2000 af  

 justitsministeren (Frank Jensen) Forslag til Lov om ændring af straffeloven, lov om  

 international fuldbyrdelse af straf mv., lov om samarbejde med Finland,  

 Island, Norge og Sverige angående fuldbyrdelse af straf mv. og lov om  

 udlevering af lovovertrædere samt forskellige andre love (Gennemførelse af EU-rammeafgørelse om  

 styrkelse af beskyttelsen mod falskmøntneri, 1. tillægsprotokol  

 til den europæiske konvention om overførelse af domfældte  

 og FN-konventionen til bekæmpelse af terrorbombninger samt  

 ændringer som følge af afskaffelsen af hæftestraffen  

 mv.) § 1 I straffeloven, jf. lovbekendtgørelse nr. 849 af 6. september 2000,  

 foretages følgende ændringer:
 1. I § 10 a, stk. 2, litra a og b, udgår:  

 »stk. 1,«.
 2. I § 122, § 134 b, stk. 1, § 235,  

 stk. 1, 1. pkt., og § 289 a, stk. 1, 1. pkt., udgår:  

 », hæfte«.
 3. I § 144, § 230, 1. pkt., og § 235,  

 stk. 2, udgår: »hæfte eller«.
 4. I § 231 udgår: »eller for  

 løsgængeri«.
 5. § 306 affattes således:
 »§ 306. Der kan pålægges selskaber mv. (juridiske  

 personer) strafansvar efter reglerne i 5. kapitel for overtrædelser af  

 denne lov, der er begået for at skaffe den juridiske person  

 vinding.
Stk. 2. Forsøg på forbrydelse, der er omfattet af  

 stk. 1., er strafbart.« § 2 I lov nr. 323 af 4. juni 1986 om international fuldbyrdelse af straf mv.,  

 som ændret ved § 2 i lov nr. 291 af 24. april 1996, foretages  

 følgende ændring:
 1. § 2, stk. 1, affattes således:
»Afgørelser, som er omfattet af konventionen om overførelse  

 af domfældte og tillægsprotokollen hertil, jf. bilag 1 og bilag 1  

 a til denne lov, kan fuldbyrdes efter konventionens og protokollens  

 regler.« § 3 I lov nr. 214 af 31. maj 1963 om samarbejde med Finland, Island, Norge og  

 Sverige angående fuldbyrdelse af straf mv., som ændret ved  

 § 3 i lov nr. 322 af 4. juni 1986 og § 3 i lov nr. 291 af 24. april  

 1996, foretages følgende ændring:
 1. Efter § 3 indsættes:
»§ 3 a.
Retten kan med henblik på at sikre den  

 dømtes tilstedeværelse og muligheden for, at straffen  

 umiddelbart kan fuldbyrdes, træffe bestemmelse om, at den  

 pågældende skal varetægtsfængsles.« § 4 I lov om udlevering af lovovertrædere, jf. lovbekendtgørelse  

 nr. 110 af 18. februar 1998, foretages følgende ændring:
 1. I § 5 indsættes som stk. 4:
»Stk. 4. Stk. 1 og 2 finder endvidere ikke anvendelse,  

 når handlingen er omfattet af artikel 2, jf. artikel 1, i  

 FN-konventionen til bekæmpelse af terrorbombninger.« § 5 I lov om rettens pleje, jf. lovbekendtgørelse nr. 857 af 12.  

 september 2000, foretages følgende ændringer:
 1. I § 122, stk. 1, ændres »§ 105« til:  

 »§ 106«.
 2. I § 781, stk. 1, nr. 3, og i § 791 a,  

 stk. 3, nr. 3, ændres »udlændingelovens § 59,  

 stk. 3« til: »udlændingelovens § 59, stk. 5«.
§ 6 I lov nr. 104 af 14. februar 2000 om indendørs hold af  

 smågrise, avls- og slagtesvin foretages følgende  

 ændring:
 1. I § 8, stk. 1 og 2, ændres »hæfte«  

 til: »fængsel indtil 4 måneder«.
§ 7 I lov nr. 429 af 31. maj 2000 om behandling af personoplysninger foretages  

 følgende ændring:
 1. I § 70, stk. 1-4, ændres »hæfte«  

 til: »fængsel indtil 4 måneder«.
§ 8 I lov om offentlige indsamlinger og pyramidespil, jf.  

 lovbekendtgørelse nr. 623 af 15. september 1986, som ændret ved  

 lov nr. 229 af 4. april 2000, foretages følgende ændring:
 1. I § 6, stk. 2, ændres »hæfte« til:  

 »fængsel indtil 4 måneder«.
§ 9 Plakat af 27. november 1801, hvorved Uberettigede forbydes at bære  

 saadanne Klædedragter, som af Kongen ere authoriserede til Uniformer  

 for civile eller militaire Embedsmænd, samt at bruge Epauletter, eller  

 Skulderbaand, af nogen Slags, ophæves.
§ 10 I lov om ikrafttræden af borgerlig straffelov m.m., jf.  

 lovbekendtgørelse nr. 608 af 6. september 1986, ophæves  

 §§ 5, 10 og 20.
§ 11 Stk. 1. Loven træder i kraft den 1. april 2001.
 Stk. 2. § 1, nr. 2 og 3, og §§ 6-8 træder dog  

 først i kraft den 1. juli 2001.
§ 12 Stk. 1. § 2, stk. 1, i lov om international  

 fuldbyrdelse af straf, som affattet ved denne lovs § 2, finder  

 anvendelse, selv om den pågældende afgørelse er truffet,  

 før tillægsprotokollen til den europæiske konvention om  

 overførelse af domfældte er trådt i kraft mellem Danmark  

 og vedkommende fremmede stat.
 Stk. 2. § 5, stk. 4, i lov om udlevering af  

 lovovertrædere, som affattet ved denne lovs § 4, finder anvendelse  

 på anmodninger om udlevering, der fremsættes efter, at  

 FN-konventionen til bekæmpelse af terrorbombninger er trådt i  

 kraft mellem Danmark og vedkommende fremmede stat.
§ 13 Stk. 1. Loven gælder ikke for Færøerne og  

 Grønland.
 Stk. 2. §§ 1-4, 6-7 og 10 kan ved kongelig anordning helt  

 eller delvis sættes i kraft for Færøerne med de  

 afvigelser, som de særlige færøske forhold tilsiger.
 Stk. 3. §§ 2-4 kan ved kongelig anordning sættes i  

 kraft for Grønland med de afvigelser, som de særlige  

 grønlandske forhold tilsiger.
Bemærkninger til lovforslaget Almindelige bemærkninger Indholdsfortegnelse Side 1.
Indledning 3 2.
Styrkelse af beskyttelsen mod  

 falskmøntneri 4 2.1.
EU-rammeafgørelsen om styrkelse af beskyttelsen mod  

 falskmøntneri 4 2.2.
Gældende ret 5 2.3.
Justitsministeriets overvejelser 7 3.
Overførelse af domfældte 10 3.1.
Første tillægsprotokol til den europæiske  

 konvention om overførelse af domfældte 10 3.1.
Gældende ret 11 3.3.
Justitsministeriets overvejelser 13 4.
Terrorisme 13 4.1.
FN-konventionen til bekæmpelse af  

 terrorbombninger 13 4.2.
Gældende ret 16 4.3.
Justitsministeriets overvejelser 19 5.
Ikrafttræden 20 5.1.
Bestemmelser om ikrafttræden i  

 EU-rammeafgørelsen om styrkelse af beskyttelsen mod  

 falskmøntneri, 1. tillægsprotokol til den europæiske  

 konvention om overførelse af domfældte og FN-konventionen til  

 bekæmpelse af terrorbombninger 20 5.2.
Justitsministeriets overvejelser 21 6.
 Forslagets økonomiske og administrative  

 konsekvenser mv.
22 7.
 Hørte myndigheder mv.
22 Indledning Formålet med lovforslaget er for det første  

 at gennemføre de ændringer, der er nødvendige for, at  

 Danmark kan opfylde EU-rammeafgørelsen om styrkelse af beskyttelsen  

 mod falskmøntneri.
EU-rammeafgørelsen medfører bl.a., at  

 juridiske personer skal kunne straffes for falskmøntneri,  

 dokumentfalsk og bedrageri.
EU-rammeafgørelsen er optaget som bilag  

 1 til lovforslaget.
Endvidere sigter lovforslaget på at  

 gennemføre de ændringer i loven om international fuldbyrdelse af  

 straf mv., som er nødvendige for, at Danmark kan ratificere 1.  

 tillægsprotokol af 18. december 1997 til den europæiske  

 konvention om overførelse af domfældte.
Overførelse af  

 straffuldbyrdelsen er efter konventionen betinget af, at den dømte  

 meddeler samtykke til overførelsen.
Med tillægsprotokollen  

 åbnes bl.a. mulighed for i visse tilfælde at overføre  

 straffuldbyrdelsen, selv om den dømtes samtykke ikke foreligger.  

 Tillægsprotokollen er optaget som bilag 2 til lovforslaget.
Endelig gennemføres de ændringer, der er  

 nødvendige for, at Danmark kan ratificere FN-konventionen af 15.  

 december 1997 til bekæmpelse af terrorbombninger.
Denne konvention  

 medfører bl.a., at en stat afskæres fra at nægte  

 udlevering udelukkende med den begrundelse, at den forbrydelse, anmodningen  

 angår, er en politisk forbrydelse mv.
FN-konventionen er optaget som  

bilag 3 til lovforslaget.
Herudover gennemføres enkelte ændringer i  

 straffeloven og forskellige andre love inden for Justitsministeriets  

 område, som i det væsentlige er en følge af afskaffelse af  

 hæftestraffen, jf. lov nr. 433 af 31. maj 2000 om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv. (Ændringer som følge af  

 straffuldbyrdelsesloven, afskaffelse af hæftestraffen og  

 prøveløsladelse af livstidsdømte mv.). Ved denne  

 lovændring blev de dagældende straffebestemmelser inden for  

 Justitsministeriets område tilpasset som følge af afskaffelsen  

 af hæftestraffen.
Med dette lovforslag foreslås en lignende  

 tilpasning af de straffebestemmelser, der er indeholdt i love vedtaget i  

 sidste folketingssamling.
 Vedtagelse af lovforslaget indebærer i  

 øvrigt, at Folketinget giver samtykke til, at Danmark ratificerer 1.  

 tillægsprotokol af 18. december 1997 til den europæiske  

 konvention om overførelse af domfældte samt FN-konventionen af  

 15. december 1997 til bekæmpelse af terrorbombninger.
2. Styrkelse af beskyttelsen mod falskmøntneri  

 2.1. EU-rammeafgørelsen om styrkelse af beskyttelsen mod  

 falskmøntneri Den 24. maj 2000 meddelte Folketinget i medfør af  

 grundlovens § 19 samtykke til, at regeringen på Danmarks vegne  

 medvirker til Rådet for Den Europæiske Unions vedtagelse af et  

 udkast til rammeafgørelse om styrkelse af beskyttelsen mod  

 falskmøntneri ved hjælp af strafferetlige og andre sanktioner i  

 forbindelse med indførelsen af euroen (EU-rammeafgørelsen om  

 beskyttelse mod falskmøntneri). Der henvises herom til  

 Folketingstidende 1999-2000, forhandlingerne, s. 7431 og 8437, tillæg  

 A, s. 7738 og 7748, tillæg B, s. 1338, samt tillæg C, s. 774.  

 Udkastet til rammeafgørelse er efterfølgende vedtaget på  

 rådsmødet (retlige og indre anliggender) den 29. maj 2000, jf.  

 lovforslagets bilag 1.
 Artikel 1 i rammeafgørelsen indeholder  

 definitionen af udtrykkene »konvention«, »penge« og »juridisk person«.  

 Udtrykket »juridisk person« omfatter enhver enhed, der har denne status i  

 henhold til den nationale lovgivning, der finder anvendelse, dog ikke stater  

 og andre offentlige organer under udøvelsen af offentlige  

 beføjelser samt offentligretlige internationale organisationer.
Efter artikel 2 er formålet med  

 rammeafgørelsen at supplere den internationale konvention af 20. april  

 1929 til bekæmpelse af falskmøntneri og protokollen dertil  

 (1929-konventionen), dog således at de forpligtelser, der følger  

 af 1929-konventionen, ikke berøres.
De medlemsstater, der endnu ikke  

 har ratificeret 1929-konventionen, forpligter sig til at gøre  

 dette.
 Artikel 3-6 fastsætter  

kriminaliseringspligten ifølge rammeafgørelsen.
I artikel 3 opregnes de handlinger, som skal  

 være strafbare i den nationale lovgivning.
Det drejer sig om  

 følgende handlinger:
enhver fremstilling eller forandring af penge i bedragerisk  

 hensigt, indførsel, udførsel, transport, modtagelse eller  

 anskaffelse af falske penge med henblik på udgivelse, vel vidende at de  

 er falske, fremstilling, modtagelse, anskaffelse eller besiddelse, der foretages  

 i bedragerisk hensigt, af redskaber, genstande, edb-programmer og alle andre  

 midler, som er bestemt til fremstilling eller forandring af penge, samt  

 hologrammer eller andre sikkerhedselementer til beskyttelse af penge mod  

 forfalskning.
 Artikel 4 medfører pligt til at sikre, at de  

 ovennævnte handlinger er strafbare, hvis de begås under  

 anvendelse af lovlige pengeudstedende myndigheders faciliteter eller  

 materialer, men ved krænkelse af de kompetente myndigheders rettigheder  

 eller i strid med betingelserne for de kompetente myndigheders ret til at  

 udstede penge og uden disse myndigheders tilsagn.
 Efter artikel 5 skal medlemsstaterne sikre, at de  

 ovennævnte handlinger er strafbare ikke blot for så vidt  

 angår falskmøntneri med hensyn til eksisterende valuta, men  

 også for så vidt angår falskmøntneri med hensyn til  

 eurosedler og euromønter, der begås, før euroen  

 sættes i omløb den 1. januar 2002.
Efter artikel 6, stk. 1, skal de  

 ovennævnte handlinger kunne straffes med strafferetlige sanktioner, der  

 er effektive, står i et rimeligt forhold til overtrædelsen og har  

 afskrækkende virkning, herunder frihedsstraf, der kan medføre  

 udlevering.
For fremstilling og forandring af penge i bedragerisk hensigt  

 skal der fastsættes en strafferamme på mindst 8 års  

 fængsel, jf. artikel 6, stk. 2. Danmark har i forbindelse  

 med vedtagelsen af rammeafgørelsen afgivet en erklæring,  

 hvorefter artikel 6, stk. 2, ikke finder anvendelse på  

 falskmøntneri, der sker ved formindskelse af værdien af gangbar  

 mønt.
Artikel 7 indeholder bestemmelser om  

straffemyndighed og koordination af retsforfølgning.
Efter  

 bestemmelsen er hver medlemsstat forpligtet til at have straffemyndighed,  

 når en af de af rammeafgørelsen omfattede lovovertrædelser  

 er begået helt eller delvis på medlemsstatens territorium.  

 Endvidere finder 1929-konventionens artikler 8, 9 og 17 tillige anvendelse  

 på de lovovertrædelser, der er omfattet af  

 rammeafgørelsen.
Det indebærer bl.a., at medlemsstater, der ikke  

 udleverer egne statsborgere, har pligt til at foretage retsforfølgning  

 af strafbare handlinger, der er omfattet af rammeafgørelsen, og som  

 deres egne statsborgere måtte have begået i udlandet.
Endvidere skal udlændinge, der har begået en  

 lovovertrædelse i udlandet, og som befinder sig i et land, hvis  

 lovgivning som almindelig regel anerkender princippet om  

 strafforfølgning af lovovertrædelser begået i udlandet,  

 kunne straffes på samme måde, som hvis forbrydelsen var  

 begået på sidstnævnte lands territorium.
Forpligtelsen til  

 strafforfølgning er dog betinget af, at der er fremsat anmodning om  

 udlevering, og at det land, til hvilket anmodningen er rettet, af en grund,  

 der ikke har forbindelse til forbrydelsen, ikke har kunnet udlevere den  

 sigtede.
 Artikel 7, stk. 2, medfører pligt til  

 at sikre, at falskmøntneri   som et minimum forfalskning af euroen   i  

 det mindste i de medlemsstater, der har indført euroen, kan  

 retsforfølges uafhængigt af gerningsmandens nationalitet og  

 gerningsstedet.
 Endelig fremgår det af artikel 7,  

 stk. 3, at medlemsstaterne skal samarbejde for at afgøre,  

 hvem af dem der skal retsforfølge gerningsmanden i en situation, hvor  

 mere end én medlemsstat måtte have straffemyndighed og faktisk  

 mulighed for at retsforfølge for det samme forhold.
Artikel 8 regulerer juridiske personers  

 strafansvar.
Bestemmelsen forpligter medlemsstaterne til at sikre, at  

 juridiske personer kan gøres ansvarlige med hensyn til de handlinger,  

 der er beskrevet i rammeafgørelsen, i det omfang handlingerne er  

 begået for at skaffe den juridiske person vinding og er begået af  

 en person, der handler enten individuelt eller som medlem af et organ under  

 den juridiske person, og som har en ledende stilling inden for den juridiske  

 person.
Bestemmelsen medfører også pligt til at sikre, at  

 juridiske personer kan straffes, når f.eks. utilstrækkelig  

 kontrol eller tilsyn fra den juridiske persons side har gjort det muligt for  

 en person, der er underlagt den juridiske persons myndighed, at begå de  

 nævnte lovovertrædelser.
 Efter artikel 9 skal der overfor juridiske personer  

 kunne iværksættes sanktioner, der er effektive,  

 proportionale og har afskrækkende virkning, herunder bødestraf  

 eller andre sanktioner som f.eks. udelukkelse fra offentlige ydelser og  

 tilskud og forbud mod at udøve kommerciel virksomhed.
2.2. Gældende ret 2.2.1. Danmark ratificerede den 5. februar 1931  

 1929-konventionen om bekæmpelse af falskmøntneri.
Straffelovens  

 kapitel 18 om forbrydelser vedrørende penge bygger i vid  

 udstrækning på denne konvention.
Efter straffelovens  

 § 166 er det strafbart at eftergøre eller forfalske penge,  

 ligesom det er strafbart at skaffe sig eller andre eftergjorte eller  

 forfalskede penge med henblik på at bringe dem i omsætning som  

 ægte.
Efter straffelovens § 167 er det tillige strafbart at udgive  

 eftergjorte eller forfalskede penge.
Reglerne beskytter både danske og  

 fremmede penge, herunder også euroen.
 2.2.2. Regler om dansk straffemyndighed er  

 fastsat i straffelovens §§ 6-12. Dansk straffemyndighed omfatter bl.a.  

 handlinger foretaget i den danske stat jf. straffelovens § 6, nr. 1  

 (territorialprincippet) og handlinger foretaget i udlandet af personer med en  

 nærmere angivet tilknytning til Danmark, jf. straffelovens § 7,  

 stk. 1, nr. 2, jf. stk. 2 (personalprincippet).
I straffelovens § 6, nr. 1, kan der ikke  

 indlægges et krav om, at hele den kriminelle virksomhed er foretaget i  

 den danske stat, for at der er dansk straffemyndighed.
Når blot en del  

 af virksomheden er foretaget her i landet, må forholdet antages at  

 være undergivet dansk straffemyndighed efter denne bestemmelse.
Har den kriminelle virksomhed ingen tilknytning til  

 Danmark, kan der i stedet være dansk straffemyndighed efter  

 straffelovens § 7, stk. 1, nr. 2. Efter denne bestemmelse er det en  

 betingelse for dansk straffemyndighed i forhold til udlandshandlinger, at  

 gerningsmanden er dansk statsborger eller har bopæl i Danmark, og at  

 handlingen er strafbar både efter gerningsstedets lov og dansk lov  

 (dobbelt strafbarhed). Det er endvidere en forudsætning, at den  

 pågældende danske straffebestemmelse ikke efter sit  

 gerningsindhold er territorialt begrænset til forhold begået i  

 Danmark.
Efter stk. 2 finder bestemmelsen tilsvarende anvendelse  

 på udlandshandlinger begået af en person, der har  

 indfødsret eller bopæl i de andre nordiske lande, og som  

 opholder sig her i landet.
De ovennævnte bestemmelser suppleres af  

 straffelovens § 8, hvorefter der efter omstændighederne er dansk  

 straffemyndighed i forhold til udlandshandlinger uden hensyn til, hvor  

 gerningsmanden hører hjemme.
Det gælder bl.a. i tilfælde,  

 hvor »handlingen er omfattet af en mellemfolkelig overenskomst, ifølge  

 hvilken Danmark er forpligtet til at foretage retsforfølgning«, jf.  

 § 8, nr. 5. Formålet med denne bestemmelse, der blev indsat ved  

 lov nr. 322 af 4. juni 1986, er bl.a. at opfylde   og muliggøre  

 opfyldelse af fremtidige   konventioner eller andre mellemfolkelige aftaler,  

 der indebærer en forpligtelse for Danmark til at have dansk  

 straffemyndighed med henblik på at kunne strafforfølge  

 nærmere angivne overtrædelser, jf.
Folketingstidende 1985-86,  

 tillæg A, sp. 2080-2081 og 2087.
 Når der i medfør af de ovennævnte  

 regler sker påtale her i landet, skal afgørelsen såvel om  

 straf som om andre retsfølger af handlinger ske efter danske regler.  

 Er forholdet undergivet dansk straffemyndighed i medfør af  

 straffelovens § 7, kan der dog ikke idømmes strengere straf end  

 efter gerningsstedets lovgivning, jf. straffelovens § 10,  

 stk. 2.
2.2.3. I dansk ret har der længe været  

 kendt et strafferetligt ansvar i form af bødestraf, der kan  

 pålægges juridiske personer, navnlig erhvervsdrivende  

 selskaber.
Bestemmelser om strafansvar for selskaber mv. omfatter som  

 udgangspunkt enhver juridisk person, herunder aktie-, anparts- og  

 andelsselskaber, interessentskaber, foreninger, fonde, boer, kommuner og  

 statslige myndigheder, jf. straffelovens § 26, stk. 1. Endvidere  

 omfatter sådanne bestemmelser enkeltmandsvirksomheder, for så  

 vidt disse navnlig under hensyn til deres størrelse og organisation  

 kan sidestilles med de førnævnte selskaber, jf. straffelovens  

 § 26, stk. 2.
 Strafansvar for en juridisk person forudsætter, at  

 der inden for dens virksomhed er begået en overtrædelse, der kan  

 tilregnes en eller flere til den juridiske person knyttede personer eller den  

 juridiske person som sådan, jf. straffelovens § 27, stk. 1.  

 Endvidere kan statslige myndigheder og kommuner alene straffes i anledning af  

 overtrædelser, der begås ved udøvelse af virksomhed, som  

 svarer til eller kan sidestilles med virksomhed udøvet af private, jf.  

 straffelovens § 27, stk. 2.
 For at kunne pålægge juridiske personer  

 strafansvar kræves også, at denne særlige ansvarsform har  

 hjemmel i lovgivningen på de enkelte områder, hvor ansvaret skal  

 gælde, jf. straffelovens § 25, stk. 1. Strafansvar for  

 juridiske personer findes i et meget stort antal særlove.
Derimod har der indtil indførelsen af straffelovens  

 § 306 ved lov nr. 228 af 4. april 2000, jf. herom nedenfor, ikke  

 været bestemmelser i straffeloven, der giver mulighed for at straffe  

 juridiske personer for overtrædelser af straffeloven.
Baggrunden herfor  

 er bl.a., at flertallet af straffebestemmelserne i straffeloven sigter  

 på at beskrive enkeltpersoners skadegørende eller farlige eller  

 på anden måde forkastelige handlinger.
De begås i henhold  

 til individuelle beslutninger, eventuelt efter aftale mellem flere, og uden  

 nogen sammenhæng med, om den eller de pågældende står  

 i et ansættelsesforhold til nogen, jf. i det hele nærmere  

 Straffelovrådets betænkning nr. 1289/1995 om juridiske personers  

 bødeansvar, s. 54-55.
Endvidere er det for langt de fleste  

 straffelovsbestemmelser en betingelse for strafansvar, at der er handlet med  

 forsæt, jf. straffelovens § 19. Den juridiske person, f.eks. et  

 aktieselskab, kan ikke have forsæt i strafferetlig forstand.
Det kan  

 kun fysiske personer, herunder ledere eller ansatte hos den juridiske person.  

 En fysisk persons forsæt skaber ikke i strafferetlig forstand  

 forsæt hos den juridiske person.
 Ved lov nr. 228 af 4. april 2000 indførtes der i et  

 nyt 30. kapitel i straffeloven som § 306, stk. 1, en bestemmelse,  

 der giver mulighed for at pålægge selskaber mv. (juridiske  

 personer) strafansvar efter reglerne i 5. kapitel for overtrædelse af  

 § 122 (aktiv bestikkelse i dansk, udenlandsk og international offentlig  

 tjeneste eller hverv), § 289 a (EU-svig) samt § 299, nr. 2, 2. led,  

 (aktiv bestikkelse i private retsforhold). Endvidere blev som § 306,  

 stk. 2, indsat en bestemmelse, der giver mulighed for at  

 pålægge juridiske personer strafansvar for overtrædelse af  

 § 284 (hæleri) med hensyn til § 122 (aktiv bestikkelse i  

 dansk, udenlandsk og international offentlig tjeneste eller hverv),  

 § 144 (passiv bestikkelse i dansk, udenlandsk og international offentlig  

 tjeneste eller hverv) og § 289 a (EU-svig), når  

 overtrædelsen er begået for at skaffe selskaber mv. del i en ved  

 overtrædelse af § 122, § 144 og § 289 a erhvervet  

 vinding.
 Om baggrunden for den nye bestemmelse i straffelovens  

 § 306 henvises til Folketingstidende 1999-2000, tillæg A, s.  

 259-261. Som det fremgår heraf, var formålet med bestemmelsen at  

 give mulighed for, at man i Danmark kan anvende en række konventioner  

 og andre folkeretlige aftaler, der medfører pligt til at kunne straffe  

 juridiske personer for handlinger, som for Danmarks vedkommende er omfattet  

 af straffelovsbestemmelser, der alene giver mulighed for at straffe fysiske  

 personer.
 Som nævnt i pkt. 2.1., medfører artikel 8 i  

 EU-rammeafgørelsen om styrkelse af beskyttelsen mod  

 falskmøntneri en lignende pligt til at kunne straffe juridiske  

 personer for handlinger, omfattet af rammeafgørelsen.  

 Gennemførelsen af EU-rammeafgørelsen rejser derfor  

 spørgsmål om at udvide muligheden for at kunne straffe juridiske  

 personer for overtrædelser af straffeloven, der er begået for at  

 skaffe den juridiske person vinding, jf. pkt. 2.3.2. nedenfor.
2.3. Justitsministeriets overvejelser 2.3.1. Der er tidligere i forbindelse med forslaget  

 til folketingsbeslutning om udkast til rammeafgørelse om styrkelse af  

 beskyttelsen mod falskmøntneri redegjort for de  

 lovgivningsmæssige konsekvenser af udkastet til rammeafgørelse,  

 jf.
Folketingstidende 1999-2000, tillæg A, s. 7741-7743. Som det  

 fremgår heraf, anses de strafbare handlinger, der nævnes i  

artikel 3 og 4, bl.a. i lyset af straffelovens §§ 21 og 23 om  

 forsøg og medvirken for at være omfattet af straffelovens  

 regler, navnlig § 166 og § 167. I det omfang straffelovens  

 § 166 og § 167 ikke finder anvendelse i forhold til penge, der  

 endnu ikke er sat i omløb, anses falskmøntneri med hensyn til  

 euroen, der begås inden den 1. januar 2002, for omfattet af  

 straffelovens § 171 om dokumentfalsk eller straffelovens § 279 om  

 bedrageri samt efter omstændighederne af reglerne om forsøg og  

 medvirken.
Artikel 3-5, jf. artikel 6, stk. 1, kræver  

 derfor ikke lovændring.
Efter artikel 6, stk. 2, skal fremstilling  

 eller forandring af penge i bedragerisk hensigt kunne straffes med  

 fængsel, og der skal fastsættes en strafferamme på mindst 8  

 års fængsel.
Strafferammen for falskmøntneri er efter  

 straffelovens § 166, stk. 1, fængsel indtil 12 år, mens  

 formindskelse af værdien af gangbar mønt efter straffelovens  

 § 166, stk. 2, alene kan straffes med fængsel indtil 4  

 år.
Som nævnt i pkt. 2.1., har Danmark i forbindelse med  

 vedtagelsen af rammeafgørelsen afgivet en erklæring, hvorefter  

 artikel 6, stk. 2, ikke finder anvendelse på falskmøntneri,  

 der sker ved formindskelse af værdien af gangbar mønt.
På  

 den baggrund kræver artikel 6, stk. 2, heller ikke  

 lovændring.
Opfyldelse af de jurisdiktionspligter, der er indeholdt i  

artikel 7, kan også ske uden lovændring.
Det skyldes, at  

 straffeloven allerede (i § 8, nr. 5) indeholder hjemmel til dansk  

 straffemyndighed, selv om jurisdiktionspligten rækker ud over den  

 danske straffemyndighed, der er hjemlet i straffelovens § 6  

 (territorialprincippet), § 7 (personalprincippet) og § 8, nr. 1-4  

 og 6, herunder når udlevering af sigtede til retsforfølgning i  

 et andet land afslås.
2.3.2. Som nævnt i pkt. 2.1., følger  

 det af artikel 8, at juridiske personer skal kunne gøres  

 ansvarlige for de handlinger, der er beskrevet i rammeafgørelsen, i  

 det omfang handlingerne er begået for at skaffe den juridiske person  

 vinding.
Straffeloven indeholder ikke hjemmel til at straffe juridiske  

 personer for overtrædelse af straffelovens bestemmelser om  

 falskmøntneri, dokumentfalsk og bedrageri, jf. pkt. 2.2.3. Opfyldelse  

 af denne bestemmelse kræver derfor, at der ved en lovændring  

 skabes hjemmel hertil.
 Der tegner sig umiddelbart fire mulige modeller for at  

 gennemføre artikel 8 i dansk ret:
 1)	En ændring af straffelovens § 306, stk. 1, hvorefter  

 bestemmelsen også kommer til at omfatte overtrædelse af  

 straffelovens § 166 og § 167 om eftergørelse og forfalskning  

 mv. af penge samt § 171 om dokumentfalsk og § 279 om bedrageri.
 2)	En ændring af straffelovens § 25, hvorefter strafansvar  

 for juridiske personer ikke længere kræver særskilt  

 lovhjemmel, hverken i straffeloven eller særlovgivningen.
 3)	En ændring af straffelovens § 25 (eller eventuelt  

 § 306) så strafansvar for juridiske personer ikke længere  

 kræver særskilt lovhjemmel for så vidt angår  

 overtrædelse af straffeloven.
 4)	En ændring af straffelovens § 306, hvorefter juridiske  

 personer kan straffes for overtrædelse af straffeloven, hvis  

 overtrædelsen er begået for at skaffe den juridiske person  

 vinding.
 Fordelen ved model 1 er, at den fastholder det  

 hidtidige udgangspunkt i danske strafferet, hvor kun særskilt angivne  

 lovovertrædelser kan medføre strafansvar for juridiske personer.  

 Den går imidlertid lidt videre end EU-rammeafgørelsen, idet  

 rammeafgørelsen ikke gør det nødvendigt at  

 indføre strafansvar for juridiske personer for alle  

 overtrædelser af straffelovens § 171 og § 279, men alene de  

 overtrædelser, som begås i forhold til penge, der endnu ikke er  

 sat i omløb, og som ikke er omfattet af straffelovens § 166 og  

 § 167. Det ville imidlertid lovteknisk næppe være muligt  

 præcist at afgrænse bestemmelsen, så den svarer til, hvad  

 rammeafgørelsen kræver.
Afgrænsningsspørgsmål af denne karakter  

 vil formentlig blive yderligere aktualiseret ved gennemførelse af  

 fremtidige EU-retsakter og internationale konventioner.
Det må  

 således forventes, at det i de kommende år i stigende grad vil  

 blive aktuelt for Danmark at skulle tiltræde konventioner og andre  

 folkeretlige aftaler, hvor kriminaliseringspligten ikke er begrænset  

 til fysiske personer, men også skal omfatte juridiske personer, og hvor  

 kriminaliseringspligten ikke nødvendigvis er fuldstændig  

 sammenfaldende med enkelte, gældende danske straffebestemmelser.
 Ved valg af model 1 vil det desuden formentlig  

 også fremover ofte være nødvendigt i forbindelse med  

 vedtagelse af EU-rammeafgørelser på det strafferetlige  

 område at indhente Folketingets samtykke i henhold til grundlovens  

 § 19 inden vedtagelsen og derefter   efter vedtagelsen   at  

 gennemføre de nødvendige lovændringer (herunder  

 tilføjelser til opregningen af straffelovsbestemmelser i straffelovens  

 § 306).
En ændring straffelovens § 25, hvorefter  

 strafansvar for juridiske personer ikke længere kræver  

 særskilt lovhjemmel, hverken i straffeloven eller  

 særlovgivningen, jf. model 2, vil være en meget  

 vidtgående løsning.
I forbindelse med gennemførelsen af  

 de gældende udfyldningsbestemmelser i straffelovens §§ 25-27  

 overvejedes denne generelle model   som bl.a. kendes i Norge   nøje i  

 Straffelovrådet, jf. betænkning nr. 1289/1995, s. 48-53. Som  

 påpeget af Straffelovrådet kan der rejses en række  

 lovtekniske og principielle indvendinger mod denne løsningsmodel.
For  

 så vidt angår de principielle indvendinger pegede  

 Straffelovrådet bl.a. på, at der ikke bør gives  

 strafansvaret for borgerne og deres virksomheder, altså deres risiko  

 for at blive straffet, et videre omfang, end samfundets formål med  

 strafanvendelsen gør nødvendigt.
Dette gælder både  

 omfanget af kriminalisering gennem forbud og påbud og de almindelige  

 bestemmelser om ansvarssubjekter og ansvarsbetingelser.
Straffelovrådet  

 fandt det derfor rigtigst, at der i lovgivningsarbejdet spørges, om  

 der på de enkelte områder kan forekomme overtrædelser  

 begået af juridiske personer, og om der vil være noget at vinde  

 ved at udvide det strafferetlige ansvar ud over det individuelle ansvar.
En tredje mulighed er at gennemføre artikel 8 ved  

 en ny generel bestemmelse i straffeloven, der giver mulighed for at straffe  

 juridiske personer for overtrædelse af straffeloven, jf. model  

 3. Som anført ovenfor under pkt. 2.2.3. har Straffelovrådet  

 påpeget, at flertallet af straffebestemmelserne i straffeloven sigter  

 på at beskrive enkeltpersoners skadegørende eller farlige eller  

 på anden måde forkastelige handlinger.
De begås i henhold  

 til individuelle beslutninger, eventuelt efter aftale med flere og uden  

 sammenhæng med, om de eller de pågældende står i et  

 ansættelsesforhold til nogen.
Det kan således forekomme kunstigt  

 at åbne mulighed for, at en juridisk person kan straffes for f.eks.  

 vold eller hærværk.
Når det derfor i lyset af den internationale  

 udvikling er påkrævet i stigende omfang at indføre  

 mulighed for at straffe juridiske personer for overtrædelse af  

 straffeloven, forekommer den rigtigste og mest fremtidssikrede løsning  

 derfor at være at indføre en generel hjemmel til at straffe  

 juridiske personer for overtrædelser af straffeloven, hvis  

 overtrædelsen er begået for at skaffe den juridiske person  

 vinding, jf. model 4. I disse situationer kan det være  

 velbegrundet at rette strafansvaret mod den juridiske person.
Det giver  

 desuden mulighed for en bødeudmåling, der står i passende  

 forhold til den juridiske persons størrelse og økonomi og til  

 den eventuelt indvundne eller tilsigtede fortjeneste, sml.
Folketingstidende  

 1995-96, tillæg A, s. 4051.
 En sådan bestemmelse vil ikke blot omfatte de  

 gældende folkeretlige pligter om strafansvar for juridiske personer,  

 men må på det foreliggende grundlag antages også at omfatte  

 langt de fleste af de forpligtelser, som Danmark i fremtiden måtte  

 påtage sig til at kunne straffe juridiske personer for handlinger, der  

 er omfattet af straffeloven.
En begrænsning af strafansvaret for juridiske  

 personer til overtrædelser, der er begået for at skaffe den  

 juridiske person vinding, vil desuden være i overensstemmelse med de  

 hidtidige EU-retsakter, der alle forpligter medlemsstaterne til »at  

 træffe de nødvendige foranstaltninger for at sikre, at juridiske  

 personer kan kendes ansvarlige for   , som for at skaffe dem vinding er  

 begået af en person«, der indtager en ledende stilling inden for den  

 juridiske person.
Der skal også kunne straffes, når  

 utilstrækkeligt tilsyn eller utilstrækkelig kontrol fra en  

 ledelsespersons side »har gjort det muligt for en person, der er underlagt  

 den juridiske persons myndighed, at   for at skaffe den juridiske person  

 vinding«.
Der henvises herved til artikel 3 i den anden tillægsprotokol  

 til EU-svigskonventionen, artikel 5 i EU s fælles aktion om bestikkelse  

 i den private sektor, artikel 8 i EU-rammeafgørelsen om styrkelse af  

 beskyttelsen mod falskmøntneri og artikel 7 i udkast til  

 EU-rammeafgørelse om bekæmpelse af svig og forfalskning i  

 forbindelse med andre betalingsmidler end kontanter.
Det forventes, at  

 lignende formuleringer også vil blive anvendt i fremtidige EU-retsakter  

 af denne karakter på det strafferetlige område.
Den gældende bestemmelse i straffelovens § 306  

 indeholder i stk. 2 et sådan krav om (opnået eller  

 tilsigtet) vinding for den juridiske person.
Derimod indeholder stk. 1  

 om strafansvar for juridiske personer for overtrædelse af straffelovens  

 § 122 (aktiv bestikkelse), § 289 a (EU-svig) eller § 299, nr.  

 2, 2. led (aktiv bestikkelse i private retsforhold, returkommission)  

ikke et sådant krav.
Denne afvigende formulering skyldes ikke  

 EU-retsakterne om svig og bestikkelse eller Europarådets  

 korruptionskonvention, men har derimod sammenhæng med  

 OECD-bestikkelseskonventionen.
Efter artikel 2 i  

 OECD-bestikkelseskonventionen skal enhver part »i overensstemmelse med  

 partens juridiske principper gøre, hvad der er nødvendigt  

 for at sikre, at juridiske personer kan ifalde ansvar for bestikkelse af en  

 udenlandsk tjenestemand« (fremhævet her). Denne formulering, som ikke  

 indeholder et krav om vinding for den juridiske person, men som derimod  

 udtrykkeligt henviser til national ret, kan efter Justitsministeriets  

 opfattelse ikke forpligte Danmark til at opretholde et videregående  

 strafansvar for juridiske personer for overtrædelser omfattet af  

 OECD-bestikkelseskonventionen end for andre  

 straffelovsovertrædelser.
 2.3.3. Justitsministeriet er opmærksom  

 på, at Straffelovrådet har frarådet, at strafansvar for  

 juridiske personer generelt kommer til at omfatte overtrædelser af  

 straffeloven, jf. betænkning nr. 1289/1995, s. 53-57.
Justitsministeriet finder på den baggrund, at  

 juridiske personers strafansvar for overtrædelser af straffeloven  

 bør være betinget af, at en eller flere enkeltpersoner inden for  

 virksomheden bevisligt har overtrådt den pågældende  

 straffelovsbestemmelse med forsæt.
Bestemmelsen omfatter således  

 kun forsætlige forhold, og spørgsmålet om et eventuelt  

 strafansvar for den juridiske person i anledning af uagtsomt, eventuelt groft  

 uagtsomt forhold, må derfor bedømmes efter eventuelle  

 straffebestemmelser for juridiske personer vedrørende det  

 pågældende forhold i særlovgivningen.
 2.3.4. Juridiske personer kan alene idømmes  

 straf af bøde, jf. straffelovens § 25. Efter straffelovens  

 § 21, stk. 3, straffes forsøg kun, når der for  

 lovovertrædelsen er foreskrevet højere straf end hæfte  

 (efter 1. juli 2001 er grænsen 4 måneders fængsel), for  

 så vidt ikke andet er bestemt.
 Straffelovrådet lagde i sin tid til grund, at  

 forsøgsstraf af denne grund i almindelighed ikke kan komme på  

 tale over for juridiske personer, jf. betænkning nr. 1289/1995, s.  

 86-87. Se kritisk heroverfor Vagn Greve m.fl.: Kommenteret Straffelov.  

 Almindelig del (6. udg. 1997), s. 224.
 I forbindelse med gennemførelsen af den  

 nugældende bestemmelse i straffelovens § 306 lagde  

 Justitsministeriet til grund, at en udtrykkelig lovbestemmelse om  

 forsøgsstraf for juridiske personer ikke er påkrævet i et  

 tilfælde, hvor der er tale om straf med hensyn til  

 straffelovsbestemmelser, der indeholder fængsel i strafferammen.
Præsidenten for Østre Landsret og  

 Rigsadvokaten har i høringssvarene vedrørende det udkast til  

 lovforslag, der blev sendt til høring, peget på, at der er behov  

 for at tydeliggøre denne retsstilling.
På denne baggrund finder  

 Justitsministeriet det rigtigst, at det direkte af loven kommer til  

 fremgå, at juridiske personer kan straffes for forsøg uanset  

 bestemmelsen i straffelovens § 21, stk. 3. Der henvises til den  

 foreslåede bestemmelse i straffelovens § 306, stk. 2.
 Forsøgsstraf forudsætter, at en enkeltperson  

 inden for den juridiske person har handlet med det til forsøgsstraf  

 fornødne forsæt, jf. betænkningen, s. 87.
 2.3.5. I det udkast til lovforslag, der blev sendt  

 til høring, blev det foreslået, at straffelovens § 306  

 ændres, så der kan pålægges selskaber mv. (juridiske  

 personer) strafansvar efter reglerne i 5. kapitel for overtrædelser af  

 straffeloven, der er begået for at skaffe den juridiske person vinding  

(model 4).
 I høringssvarene fra Præsidenten for  

 Østre Landsret og fra Advokatrådet anbefales det, at  

 gennemførelsen af EU-rammeafgørelsen i stedet bør ske  

 på den måde, at § 306, stk. 1, ændres,  

 således at bestemmelsen tillige kommer til at omfatte  

 overtrædelse af straffelovens §§ 166, 167, 171 og 279, og  

 således at bestemmelsen præciseres, så den i lovforslagets  

 bemærkninger påpegede overopfyldelse af rammeafgørelsen  

 så vidt muligt undgås (model 1). Præsidenterne for  

 Vestre Landsret og Københavns Byret samt Den Danske Dommerforening  

 henviser i deres høringssvar til Straffelovrådets  

 betænkning fra 1995, hvor Straffelovrådet fraråder et  

 generelt strafansvar for juridiske personer for overtrædelse af  

 straffeloven.
I høringssvaret fra Rigsadvokaten anbefales  

model 3, og det anføres i den forbindelse, at  

 spørgsmålet om, hvorvidt der bør indføres en  

 almindelig adgang til at pålægge juridiske personer straf for  

 overtrædelser af straffeloven, er et overvejende retspolitisk  

 spørgsmål, som Rigsadvokaten ikke har særlige  

 bemærkninger til.
Rigsadvokaten anfører imidlertid, at når  

 man tager et sådant skridt, kan der rejses spørgsmål om,  

 hvorvidt strafansvaret for juridiske personer bør begrænses som  

 sket i lovforslaget, og at der ikke ses at foreligge særlige grunde,  

 der taler for, at man afviger fra de almindelige betingelser for  

 selskabsansvaret, jf. straffelovens § 27. Her er selskabsansvaret ikke  

 begrænset til forsætlige forhold eller til tilfælde, hvor  

 overtrædelsen er begået for at skaffe den juridiske person  

 vinding.
 2.3.6. Det er fortsat Justitsministeriets  

 opfattelse, at straffelovens § 306 bør ændres, så der  

 kan pålægges selskaber mv. (juridiske personer) strafansvar efter  

 reglerne i 5. kapitel for overtrædelser af straffeloven, der er  

 begået for at skaffe den juridiske person vinding (model 4).
 Model 1, som er foreslået af præsidenten for  

 Østre Landsret og Advokatrådet, vil som nævnt ovenfor  

 under pkt. 2.3.2. rejse en række vanskelige  

 afgrænsningsspørgsmål i forhold til internationale  

 konventioner, hvor kriminaliseringspligten ikke nødvendigvis er  

 fuldstændig sammenfaldende med enkelte, gældende danske  

 straffebestemmelser, og den vil indebære, at det også fremover  

 ofte vil være påkrævet at indhente Folketingets samtykke i  

 henhold til grundlovens § 19 i forbindelse med vedtagelse af  

 EU-rammeafgørelser på det strafferetlige område.
Omvendt vil det efter Justitsministeriets opfattelse  

 være for vidtgående en nykriminalisering på nuværende  

 tidspunkt   uden mere tilbundsgående overvejelser f.eks. i  

 Straffelovrådet   at indføre et generelt strafansvar for  

 juridiske personer for alle overtrædelser af straffeloven, uanset om de  

 er begået forsætligt eller uagtsomt (i det omfang uagtsomhed er  

 særskilt kriminaliseret i den pågældende  

 straffelovsbestemmelse), og uanset om overtrædelsen er begået for  

 at skaffe den juridiske person vinding eller ej.
Justitsministeriet finder  

 det rigtigst ikke på nuværende tidspunkt at foreslå mere  

 vidtgående ændringer af strafansvaret for juridiske personer end  

 påkrævet for at kunne opfylde de forpligtelser, som Danmark har  

 påtaget sig og i fremtiden   navnlig i EU-sammenhæng   må  

 forventes at påtage sig på området.
 Da den foreslåede bestemmelse alene finder  

 anvendelse på forsætlige overtrædelser af straffeloven,  

 forudsættes det i lighed med den gældende bestemmelse i  

 § 306, at strafansvar alene kommer på tale i tilfælde, hvor  

 en eller flere enkeltpersoner inden for virksomheden bevisligt har  

 overtrådt den pågældende straffelovsbestemmelse med  

 forsæt, herunder til at skaffe den juridiske person vinding.
 Om det nærmere indhold af den foreslåede  

 bestemmelse henvises i øvrigt til bemærkningerne til  

 lovforslagets § 1, nr. 5.
3. Overførelse af domfældte  

 3.1. Første tillægsprotokol til den europæiske konvention  

 om overførelse af domfældte Formålet med den 1. tillægsprotokol af 18.  

 december 1997 er at åbne mulighed for at overføre  

 straffuldbyrdelsen fra et land til et andet, selv om den dømte persons  

 samtykke hertil ikke foreligger.
Det har bl.a. betydning i tilfælde,  

 hvor den dømte har undddraget sig straffuldbyrdelsen i domslandet ved  

 at flygte til det land, hvor den pågældende er statsborger.
Er  

 der ifølge det sidstnævnte lands lovgivning forbud mod at  

 udlevere egne statsborgere til straffuldbyrdelse i et andet land, kan den  

 dømte person således ved at tage ophold i sit hjemland udvirke,  

 at den idømte straf ikke kan fuldbyrdes.
 Protokollen er trådt i kraft den 1. juni 2000 mellem  

 de lande, der indtil da havde ratificeret protokollen.
 Tillægsprotokollen er optaget som bilag 2 til  

 lovforslaget.
Artikel 1 regulerer forholdet mellem protokollen og  

 konventionen.
Heri fastsættes det bl.a., at konventionens  

 bestemmelser gælder i det omfang, de er forenelige med protokollens  

 bestemmelser.
Artikel 2 fastsætter bestemmelser om  

 overførelse af straffuldbyrdelsen i tilfælde, hvor den  

 dømte person unddrager sig fuldbyrdelsen af en idømt  

 retsfølge ved at flygte fra domslandet.
Med en »retsfølge«  

 forstås enhver straf eller anden foranstaltning, som er fastsat af en  

 domstol, og som indebærer frihedsberøvelse i begrænset  

 eller ubegrænset tid, pålagt på grund af en strafbar  

 handling.
 Det fastsættes herom i stk. 1, at  

 domslandet kan anmode den stat, hvor den dømte er statsborger, om at  

 overtage straffuldbyrdelsen, hvis den dømte forsøger at  

 unddrage sig fuldbyrdelse eller fortsat fuldbyrdelse af en i domslandet  

 idømt straf mv. ved at flygte til sit hjemland  

 (fuldbyrdelseslandet).
Efter stk. 2 kan fuldbyrdelseslandet,  

 før de dokumenter, der skal ledsage anmodningen om overførelse  

 af straffuldbyrdelsen, ankommer, eller før der er truffet  

 afgørelse om anmodningen, efter anmodning fra domslandet anholde eller  

 varetægtsfængsle mv. den dømte person for at sikre den  

 pågældendes tilstedeværelse, indtil der er truffet  

 afgørelse om anmodningen.
Det skal i den forbindelse sikres, at en  

 eventuel varetægtsfængsling ikke forværrer den dømte  

 persons strafferetlige stilling.
 Endelig kan overførelse af fuldbyrdelsen efter  

stk. 3 ikke kan betinges af, at den dømte person samtykker  

 heri.
 Artikel 3 omhandler de tilfælde, hvor der er  

 spørgsmål om at overføre straffuldbyrdelsen for  

personer, som skal udvises eller udsendes af domslandet efter endt  

 strafudståelse.
 Det fastsættes herom i stk. 1, at  

 fuldbyrdelseslandet efter anmodning fra domslandet under iagttagelse af den i  

 bestemmelsen foreskrevne fremgangsmåde kan indgå på  

 overførelse af en dømt person uden den pågældendes  

 samtykke, når den idømte straf mv. eller en administrativ  

 afgørelse i tilknytning hertil medfører udvisning eller  

 udsendelse eller anden foranstaltning med den virkning, at den dømte  

 person ikke længere må forblive i domslandet, når den  

 pågældende løslades fra fængslet.
 Efter stk. 2 må fuldbyrdelseslandet ikke  

 give samtykke med henblik på overførelse i medfør af  

 stk. 1 uden forinden at have inddraget den dømte persons  

 mening.
 I stk. 3 opregnes de dokumenter, som skal  

 ledsage domslandets anmodning om overførelse af straffuldbyrdelsen i  

 medfør af stk. 1.
 Stk. 4-5 indeholder forbud mod  

 strafforfølgning mv. af en person, der overføres i  

 medfør af artikel 3, for andre strafbare handlinger begået  

 før overførelsen end den, som den aktuelle straffuldbyrdelse  

 bygger på (specialitetsprincippet). Bestemmelsen svarer i det  

 væsentlige til artikel 14 i den europæiske konvention af 13.  

 december 1957 om udlevering af lovovertrædere.
 Endelig åbnes med stk. 6 mulighed for at  

 tage forbehold over for pligten til at kunne overtage straffuldbyrdelsen  

 efter den i bestemmelsen beskrevne fremgangsmåde.
Herudover indeholder artikel 4-9 en række  

 formelle bestemmelser om undertegnelse og ikrafttræden mv.
Der henvises  

 herom til pkt. 5 nedenfor.
3.2. Gældende ret 3.2.1. Overførelse af straffuldbyrdelse  

 reguleres i loven om international fuldbyrdelse af straf mv., jf. lov  

 nr. 323 af 4. juni 1986 som ændret ved § 2 i lov nr. 291 af 24.  

 april 1996. Herefter kan der ske overførelse af straffuldbyrdelse  

 på grundlag af Europarådets konvention af 21. marts 1983 om  

 overførelse af domfældte (1983-konventionen) og  

 Europarådets konvention af 28. maj 1970 om straffedommes internationale  

 retsvirkninger (1970-konventionen). Herudover giver loven under visse  

 betingelser mulighed for at overføre straffuldbyrdelse på  

 grundlag af overenskomst med en anden stat og efter aftale i det enkelte  

 tilfælde.
Konventionen om overførelse af domfældte  

 træder ikke i stedet for, men supplerer den europæiske konvention  

 om straffedommes internationale retsvirkninger.
Hvor 1970-konventionen  

 opstiller en indgående regulering, fungerer 1983-konventionen i det  

 væsentlige som en ramme for staternes aftale i de enkelte sager om  

 overførelse af domfældte. 1983-konventionen adskiller sig  

 navnlig fra 1970-konventionen på følgende punkter:
 Med henblik på at muliggøre en hurtig overførelse  

 af udenlandske strafafsonere fastsætter 1983-konventionen en enklere  

 overførelsesprocedure, som i praksis er mindre byrdefuld og mindre  

 forpligtende end den, der er fastsat i 1970-konventionen.
Overførelse til strafafsoning er efter 1983-konventionen  

 betinget af den dømte persons samtykke.
Det er samtidig baggrunden  

 for, at man har kunnet opstille en enklere procedure.
 En anmodning om overførelse af strafafsoningen kan  

 fremsættes ikke alene af den stat, som har afsagt straffedommen  

 (domslandet), men også af den stat, i hvilken den dømte er  

 statsborger (fuldbyrdelseslandet), som således får mulighed for  

 at få overført sine egne statsborgere til afsoning i egne  

 anstalter og dermed lette resocialiseringen af disse.
Konventionen begrænser sig til at fastsætte proceduren  

 for overførelser.
Den indeholder således ikke nogen forpligtelse  

 for de kontraherende stater til at give samtykke, når der er fremsat en  

 anmodning om overførelse.
Af samme grund indeholder 1983-konventionen  

 i modsætning til 1970-konventionen ikke bestemmelser om, i hvilke  

 tilfælde samtykke kan nægtes, eller om, at den anmodede stat skal  

 oplyse sine grunde til eventuelt at nægte samtykke til en  

 overførelse.
 3.2.2. Artikel 1 og 2 i 1983-konventionen  

 indeholder definitioner og grundlæggende principper.
I artikel 3 fastsættes som betingelser for  

 overførelse efter konventionen, at den dømte er  

 statsborger i fuldbyrdelseslandet, at dommen er endelig, og at  

 den dømte på tidspunktet for modtagelsen af anmodningen om  

 overførelse mangler at afsone mindst 6 måneder af straffen  

 (eller at straffen er tidsubestemt). I undtagelsestilfælde kan de  

 kontraherende stater acceptere overførelse, selv om den resterende  

 straf er mindre end 6 måneder.
Endvidere kræves det, at  

 den dømte eller eventuelt den pågældendes retlige  

 stedfortræder (indehaver af forældremyndigheden, værge  

 eller lignende) har givet samtykke til overførelsen, at den  

 handling eller undladelse, som den pågældende er straffet for,  

 også er strafbar i fuldbyrdelseslandet, og at både  

 domslandet og fuldbyrdelseslandet samtykker i overførelsen.
I artikel 4 findes bestemmelser om de oplysninger,  

 som konventionsstaterne er forpligtede til at give den dømte og  

 hinanden i forbindelse med en anmodning om overførelse.
Det  

 fastslås bl.a., at en dømt, i forhold til hvem konventionen kan  

 finde anvendelse, skal underrettes af domslandet om indholdet af  

 konventionen.
Den dømte skal holdes orienteret om de skridt, som  

 såvel domslandet som fuldbyrdelseslandet måtte tage i forbindelse  

 med overførelsen, og om enhver beslutning, som træffes af en af  

 de to stater på baggrund af en anmodning om overførelse.
I artikel 5 og 6 er der bestemmelser om, hvilke  

 former for dokumentation parterne skal udveksle ved en anmodning om  

 overførelse.
I artikel 7 understreges det, at den dømte  

 persons samtykke skal være frivilligt.
Samtidig fastsættes der  

 bestemmelser om muligheden for at få bekræftet dette.
 I artikel 8 og 9 findes bestemmelser om  

 retsvirkningerne af en overførelse, herunder om forpligtelsen for  

 fuldbyrdelseslandet til enten at omsætte straffen ved en ny dom eller  

 administrativ afgørelse til en sanktion i overensstemmelse med  

 fuldbyrdelseslandets lovgivning eller til umiddelbart at fortsætte  

 fuldbyrdelsen af straffen.
 I artikel 10 og 11 redegøres nærmere  

 for reglerne for de alternative fuldbyrdelsesmetoder fortsat fuldbyrdelse,  

 jf. artikel 10, og omsætning af retsfølgen, jf. artikel 11.
 Artikel 12 og 13 fastsætter bestemmelser om  

 de betingelser, hvorunder domslandet og fuldbyrdelseslandet kan træffe  

 afgørelse om bl.a. benådning og genoptagelse af  

 straffesagen.
I artikel 14 og 15 findes bestemmelser om  

 fuldbyrdelsens afslutning og i artikel 16 om de kontraherende parters  

 pligt til at tillade transit af personer i forbindelse med overførelse  

 efter konventionen.
Endelig indeholder artikel 17-25 regler bl.a. om  

 spørgsmålet om sprog og omkostninger ved overførelser  

 samt om de formelle bestemmelser om undertegnelse og ikrafttræden af  

 konventionen.
Om 1983-konventionen henvises i øvrigt til  

 forarbejderne til lov nr. 323 af 4. juni 1986, jf.
Folketingstidende 1985-86,  

 tillæg A, sp. 2206 ff.
3.2.3. Ved udarbejdelsen af den oprindelige lov om  

 fuldbyrdelse af europæiske straffedomme, jf. lov nr. 522 af 23.  

 december 1970, og den gældende lov om international fuldbyrdelse af  

 straf mv. har man valgt i stedet for at omskrive konventionsteksten til en  

 dansk lov at gøre en generel henvisning i lovteksten til de  

 pågældende konventioners regler, der samtidig er medtaget som  

 bilag til loven, jf. bilag 1 og 2 til 1986-loven.
Konventionsteksten har  

 på den måde fået samme gyldighed som den egentlige  

 lovtekst.
Denne lovtekniske fremgangsmåde har afspejlet sig i lovens  

 systematik, der tager udgangspunkt i følgende kapitelinddeling:  

 kapitel 1 (indledende bestemmelser), kapitel 2 (konventionen om  

 overførelse af domfældte), kapitel 3 (den europæiske  

 konvention om straffedommes internationale retsvirkninger), kapitel 3 a  

 (FN-konventionen imod ulovlig handel med narkotika og psykotrope stoffer og  

 den europæiske konvention om hvidvaskning, efterforskning samt  

 beslaglæggelse og konfiskation af udbyttet fra strafbart forhold),  

 kapitel 4 (fælles regler om behandlingen af sager om fuldbyrdelse af  

 udenlandske afgørelser i Danmark efter kapitel 2-3 a), kapitel 5  

 (almindelige bestemmelser) samt kapitel 6 (ikrafttrædelses- og  

 overgangsbestemmelser).
§ 2 i kapitel 2 bestemmer i overensstemmelse hermed,  

 at afgørelser, som er omfattet af konventionen om overførelse  

 af domfældte, jf. lovens bilag 1, kan fuldbyrdes efter konventionens  

 regler.
Endvidere fremgår det, at samtykke efter konventionens artikel  

 3, stk. 1, litra f, (doms- og fuldbyrdelseslandets samtykke til  

 overførelsen) for Danmarks vedkommende træffes af  

 justitsministeren.
 Efter § 3, stk. 2, fuldbyrdes udenlandske  

 afgørelser her i landet som udgangspunkt efter reglerne om  

 omsætning, jf. konventionens artikel 11. Reglerne om omsætning  

 indebærer, at fuldbyrdelseslandet gennem en domstolsafgørelse  

 eller administrativ afgørelse omsætter sanktionen til en straf,  

 der er pålagt af fuldbyrdelseslandet efter dettes lovgivning og  

 udmålingspraksis for den pågældende  

 lovovertrædelse.
Vil det ellers ikke være muligt at få en  

 domfældt overført hertil, kan der efter § 3, stk. 3,  

 træffes bestemmelse om, at fuldbyrdelse skal ske efter reglerne i  

 konventionens artikel 10 om fortsat fuldbyrdelse (tilpasning). Efter disse  

 regler er det den i udlandet pålagte sanktion, som   eventuelt efter en  

 tilpasning, dvs. en »oversættelse« til fuldbyrdelseslandets regler  

 overtages til fuldbyrdelse inden for rammerne af fuldbyrdelseslandets  

 strafarter og strafmaksimum for den pågældende  

 lovovertrædelse.
Der er i princippet ingen mulighed for at formilde den  

 domfældtes stilling bortset fra adgangen til benådning.
Uanset om fuldbyrdelsen sker efter konventionens  

 bestemmelser om omsætning eller tilpasning, træffes  

 afgørelsen herom ved dom.
I dommen oplyses bl.a. om varigheden af en  

 eventuel forudgående varetægtsfængsling i medfør af  

 lovens § 8, jf. herom nedenfor, der medfører afkortning i den  

 idømte frihedsstraf, jf. straffelovens § 86, stk. 1.
Kapitel 4 indeholder i § 8 en bestemmelse, hvorefter  

 retten, når sagen angår fuldbyrdelse af en udenlandsk  

 afgørelse om frihedsstraf eller anden strafferetlig retsfølge  

 af frihedsberøvende karakter, med henblik på at sikre den  

 pågældendes tilstedeværelse og muligheden for, at straffen  

 umiddelbart kan fuldbyrdes, kan træffe bestemmelse om, at den  

 pågældende skal varetægtsfængsles.
Formålet med  

 denne bestemmelse er at supplere retsplejelovens regler om betingelserne for  

 varetægtsfængsling, så varetægtsfængsling  

 også er mulig i de tilfælde, hvor kravet om, at den  

 pågældende lovovertrædelse kan medføre straf af  

 fængsel i 1 år og 6 måneder eller derover, ikke er opfyldt,  

 jf.
Folketingstidende 1985-86, tillæg A, sp. 2214.
3.2.4. Mellem de nordiske lande består  

 en fællesnordisk ordning, der bygger på ensartet lovgivning.
For  

 Danmarks vedkommende henvises til lov nr. 214 af 31. maj 1963 om samarbejde  

 mellem Finland, Island, Norge og Sverige som ændret ved lov nr. 291 af  

 24. april 1996 (den nordiske fuldbyrdelseslov). Loven giver mulighed for at  

 overføre fuldbyrdelsen af straffedomme, herunder bl.a. domme til  

 fængsel og hæfte, jf. lovens § 3. Overførelse er ikke  

 begrænset til tilfælde, hvor den dømte samtykker heri, men  

 kan også finde sted på tvangsmæssigt grundlag, jf.  

 Folketingstidende 1962-63, tillæg A, sp. 334-335.
I modsætning til loven om international fuldbyrdelse  

 af straf mv. indeholder den nordiske fuldbyrdelseslov ingen udtrykkelige  

 bestemmelser om adgangen til at varetægtsfængsle den dømte  

 med henblik på at sikre den pågældendes  

 tilstedeværelse og muligheden for, at straffen umiddelbart kan  

 fuldbyrdes.
Retsplejelovens bestemmelser om betingelserne for og  

 fremgangsmåden ved varetægtsfængsling må imidlertid  

 antages også at finde anvendelse, når der er  

 spørgsmål om at overføre straffuldbyrdelsen på  

 grundlag af den nordiske fuldbyrdelseslov, jf. herved pkt. 3.2.3.  

 ovenfor.
3.3. Justitsministeriets overvejelser Som det fremgår af pkt. 3.1. ovenfor, åbnes  

 med 1. tillægsprotokol af 18. december 1997 til den europæiske  

 konvention om overførelse af domfældte bl.a. mulighed for i  

 visse tilfælde at overføre straffuldbyrdelsen, selv om den  

 dømtes samtykke ikke foreligger.
Det foreslås på den baggrund og i tråd  

 med den lovtekniske fremgangsmåde, der hidtil er benyttet på  

 dette område, at § 2, stk. 1, i kapitel 2 i loven om  

 international fuldbyrdelse af straf mv. ændres, så  

 afgørelser, som er omfattet af konventionen om overførelse af  

 domfældte og tillægsprotokollen hertil, jf. bilag 1 og bilag 1 a  

 til den nævnte lov, kan fuldbyrdes efter konventionens og protokollens  

 bestemmelser.
Det indebærer, at tillægsprotokollen, jf.  

 lovforslagets bilag 2, optages som bilag 1 a til loven om international  

 fuldbyrdelse af straf mv.
Herved opnås, at såvel konventionen som  

 tillægsprotokollen efter lovens vedtagelse kan anvendes som grundlag  

 for fuldbyrdelse i udlandet af danske afgørelser om frihedsstraf og  

 for fuldbyrdelse i Danmark af udenlandske frihedsstraffe mv., jf. lovens  

 § 1, stk. 1.
Justitsministeriet er bekendt med, at man ved  

 gennemførelse af 1. tillægsprotokol i norsk og svensk ret har  

 vurderet, at der i henholdsvis de norske og svenske regler om nordisk  

 straffuldbyrdelse bør optages en bestemmelse, der udtrykkelig giver  

 adgang til at varetægtsfængsle en dømt person, når  

 den pågældende har unddraget sig straffuldbyrdelsen i et andet  

 nordisk land ved at flygte til henholdsvis Norge og Sverige.
Der henvises  

 herom til det norske lovforslag om ændringer i lov 20. juli 1991 nr. 67  

 om overføring av domfelte mv. (Ot.prp. nr.41 (1999-2000), s. 24-26),  

 samt det svenske lovforslag om overførelse af straffuldbyrdelse uden  

 den dømtes samtykke (Prop. 1999/2000:45 Överförande av  

 straffverkställighet utan den dömdes samtycke s. 34-35). Begge  

 lovforslag er nu vedtaget, jf. lov 7. juli 2000 nr. 69 (Norge) og SFS  

 2000:460 (Sverige).
Som det fremgår af pkt. 3.2.4. ovenfor, må  

 retsplejelovens regler om betingelserne for og fremgangsmåden ved  

 varetægtsfængsling også antages at finde anvendelse,  

 når der er spørgsmål om f.eks. at sikre  

 tilstedeværelsen af en person, der er undveget fra straffuldbyrdelse i  

 et andet nordisk land, og det derfor kan komme på tale at  

 overføre straffuldbyrdelsen her til landet.
Imidlertid er det som  

 nævnt en betingelse for varetægtsfængsling efter  

 retsplejelovens § 762, stk. 1, at den pågældende  

 lovovertrædelse efter dansk ret kan medføre fængsel i 1  

 år og 6 måneder eller derover.
Der kan derfor tænkes  

 tilfælde, hvor dette strafferammekriterium ikke er opfyldt, og hvor  

 betingelserne for at udlevere til straffuldbyrdelse i et andet nordisk land  

 heller ikke er opfyldt, idet der f.eks. er tale om en dansk statsborger, der  

 ikke har haft bopæl i vedkommende nordiske land i de sidste 2 år  

 forud for den strafbare handling, som dommen bygger på.
Det foreslås på den baggrund og i tråd  

 med de norske og svenske lovændringer, at der i loven om samarbejde med  

 Finland, Island, Norge og Sverige angående fuldbyrdelse af straf mv.  

 indsættes en bestemmelse, hvorefter retten med henblik på at  

 sikre den dømtes tilstedeværelse og muligheden for, at straffen  

 umiddelbart kan fuldbyrdes, kan træffe bestemmelse om, at den  

 pågældende skal varetægtsfængsles.
Formålet med  

 bestemmelsen er i lighed med § 8 i loven om international fuldbyrdelse  

 af straf mv. at supplere bestemmelsen i retsplejelovens § 762,  

 stk. 1, og retsplejelovens øvrige bestemmelser om betingelserne  

 for og fremgangsmåden ved varetægtsfængsling.
Der henvises  

 herom til bemærkningerne til bestemmelsen i lovforslagets § 3.
4. Terrorisme  

 4.1. FN-konventionen til bekæmpelse af terrorbombninger Formålet med FN-konventionen til bekæmpelse af  

 terrorbombninger er at forbedre det internationale samarbejde om forebyggelse  

 og strafferetlig forfølgning af terrorhandlinger, der finder sted  

 under anvendelse af sprængstoffer eller andre dødbringende  

 anordninger, f.eks. giftige kemikalier, biologiske midler og radioaktivt  

 materiale mv.
Ved konventionen forpligter de deltagende stater sig på  

 grundlag af en række fælles definitioner til at betragte  

 terrorangreb under anvendelse af sprængstoffer mv. som strafbare  

 handlinger, som skal kunne straffes under hensyn til deres alvorlige  

 karakter.
Endvidere medfører konventionen gennem regler om  

 straffemyndighed, udlevering og retshjælp mv. udvidede muligheder for  

 at strafforfølge gerningsmænd uden hensyn til, hvor den  

 strafbare handling er begået, og hvor gerningsmanden hører  

 hjemme.
FN-konventionen til bekæmpelse af terrorbombninger  

 blev vedtaget af Generalforsamlingen den 15. december 1997 og åbnet for  

 undertegnelse den 12. januar 1998. Danmark har undertegnet konventionen den  

 23. december 1999. Konventionen er efterfølgende blevet suppleret af  

 en FN-konvention til bekæmpelse af finansieringen af terrorisme, der  

 blev åbnet for undertegnelse den 10. januar 2000. Formålet med  

 denne konvention er at forbedre mulighederne for at forebygge og styrke det  

 internationale strafferetlige værn mod den finansielle  

 bagmandsvirksomhed.
Ved konventionen forpligter de deltagende stater sig  

 på grundlag af en række fælles definitioner til at betragte  

 tilvejebringelse og indsamling af midler i den hensigt, at de skal anvendes,  

 eller med viden om, at de vil blive anvendt helt eller delvis til at  

 udføre nærmere beskrevne handlinger, som strafbare handlinger,  

 som skal kunne straffes under hensyn til deres alvorlige karakter, herunder  

 også i forhold til juridiske personer.
Endvidere indeholder  

 konventionen i lighed med FN-konventionen til bekæmpelse af  

 terrorbombninger regler om straffemyndighed, udlevering og retshjælp  

 mv., som udvider mulighederne for at strafforfølge gerningsmænd  

 uden hensyn til, hvor den strafbare handling er begået, og hvor  

 gerningsmanden hører hjemme.
Danmark har endnu ikke undertegnet den  

 sidstnævnte konvention.
Justitsministeriet har således fundet det  

 rigtigst at lade undertegnelse af den sidstnævnte konvention afvente  

 Folketingets behandling af dette lovforslag.
 FN-konventionen til bekæmpelse af  

 terrorbombninger er optaget som bilag 3 til lovforslaget.
 Artikel 1 indeholder definitioner af en  

 række udtryk, som indgår i afgrænsningen af den  

 kriminaliseringspligt, som konventionen pålægger de deltagende  

 stater.
Efter stk. 1 forstås ved »stats- eller  

 regeringsfacilitet« ethvert permanent eller midlertidigt anlæg  

 eller transportmiddel, der anvendes eller er optaget af  

 statsrepræsentanter, medlemmer af regering, lovgivningsmagt eller  

 retsvæsen eller af embedsmænd eller medarbejdere ansat af en stat  

 eller en anden offentlig myndighed eller enhed eller af medarbejdere eller  

 embedsmænd ansat ved en mellemstatslig organisation i forbindelse med  

 deres tjenstlige hverv.
Hertil føjes i stk. 2 en  

 definition af ordet »infrastrukturfacilitet«, hvorved forstås  

 ethvert offentligt eller privat ejet anlæg, der giver eller fordeler  

 ydelser til gavn for offentligheden, såsom vand, kloakering, energi,  

 brændsel eller kommunikation.
Efter stk. 3 betyder »sprængstof  

 eller anden dødbringende anordning« et eksplosivt eller  

 brandstiftende våben eller anordning, der er beregnet til eller i stand  

 til at forårsage død, alvorlig personskade eller væsentlig  

 materiel skade.
Endvidere omfattes våben eller anordning, der er  

 beregnet til eller i stand til at forårsage samme følger ved  

 frigivelse eller spredning af eller påvirkning med giftige kemikalier,  

 biologiske midler eller toksiner eller lignende stoffer eller stråling  

 eller radioaktivt materiale.
 Med udtrykket »en stats militærstyrker« menes  

 efter stk. 4 en stats væbnede styrker, der er organiseret,  

 uddannet og udstyret i henhold til dens egen lovgivning med nationalt forsvar  

 eller sikkerhed som det primære formål, samt personer, der  

 fungerer som støtte for disse væbnede styrker, og som er under  

 deres formelle væbnede kommando, styring og ansvar.
Endelig omfatter efter stk. 5 udtrykket  

»offentlige steder« de dele af bygninger, jord, gader, vandveje eller  

 andre steder, der er tilgængelige eller åbne for offentligheden,  

 enten permanent, periodisk eller fra tid til anden, og alle steder til brug  

 for handel, forretninger, kultur, uddannelse, underholdning, fritid samt  

 regeringsbygninger, historiske steder, steder til dyrkelse af religion og  

 andre lignende steder, der i den forbindelse er tilgængelige eller  

 åbne for offentligheden.
Hertil knytter sig i stk. 6 en  

 bestemmelse om udtrykket »offentligt transportsystem«, som omfatter  

 alle offentligt eller privat ejede anlæg, transportmidler og  

 hjælpemidler, der anvendes i forbindelse med eller med henblik på  

 offentligt tilgængelige tjenester til befordring af personer eller  

 last.
 Artikel 2 afgrænser omfanget af den  

kriminaliseringspligt, som konventionen pålægger de  

 deltagende stater.
 Efter stk. 1, begår en person en  

 forbrydelse i konventionens forstand, hvis den pågældende  

 ulovligt og forsætligt leverer, anbringer, affyrer eller detonerer en  

 eksplosiv eller anden dødbringende anordning i eller på, ind i  

 eller mod et offentligt sted, en stats- eller regeringsfacilitet, et  

 offentligt transportsystem eller en infrastrukturfacilitet med forsæt  

 til enten at forårsage død eller alvorlig personskade eller at  

 forårsage omfattende ødelæggelse af stedet, faciliteten  

 eller systemet, hvis ødelæggelsen medfører eller  

 sandsynligvis vil medføre et større økonomisk tab.
 En person begår ifølge stk. 2  

 ligeledes en forbrydelse, hvis den pågældende forsøger at  

 begå en forbrydelse som nævnt i stk. 1.
Omfattet af kriminaliseringspligten er efter  

stk. 3 også tilfælde, hvor den pågældende  

 medvirker til en forbrydelse som anført i stk. 1 eller 2, eller  

 organiserer eller pålægger andre at begå en sådan  

 forbrydelse.
Det samme gælder, når den pågældende  

 på anden måde medvirker til, at en gruppe personer, der handler  

 med et fælles formål, begår en eller flere forbrydelser som  

 anført i stk. 1 eller 2. Denne medvirken skal være  

 forsætlig og skal enten foretages i den hensigt at fremme gruppens  

 generelle kriminelle virksomhed eller formål eller foretages med viden  

 om, at gruppen har til hensigt at begå den eller de  

 pågældende forbrydelser.
Artikel 2 skal sammenholdes med artikel 4,  

 der medfører pligt til at kunne straffe de i artikel 2 nævnte  

 handlinger med passende straffe under hensyn til handlingernes alvorlige  

 karakter.
Artikel 2 skal endvidere ses i sammenhæng med artikel  

 5, hvorefter sådanne handlinger, navnlig når de er beregnet  

 eller egnet til at fremkalde en terrortilstand blandt den brede befolkning  

 eller hos en gruppe personer eller bestemte personer, ikke skal kunne anses  

 for berettigede af politiske, filosofiske, ideologiske, racemæssige,  

 etniske, religiøse eller andre lignende grunde.
 Efter artikel 3 finder konventionen som  

 udgangspunkt ikke anvendelse, når forbrydelsen er begået inden  

 for en enkelt stat, hvori den formodede gerningsmand og ofre er statsborgere,  

 og på hvis område den formodede gerningsmand befinder sig.
 Artikel 6 fastsætter regler om  

straffemyndighed.
 Efter stk. 1 er der pligt til at sikre  

 straffemyndighed i tilfælde, hvor forbrydelsen begås på den  

 pågældende stats område, ombord på et fartøj,  

 der sejler under den pågældende stats flag, eller i et fly, der  

 er registreret efter den pågældende stats lovgivning på det  

 tidspunkt, hvor forbrydelsen blev begået, samt i tilfælde, hvor  

 forbrydelsen begås af en statsborger fra den pågældende  

 stat.
Efter stk. 2 er det overladt til den enkelte  

 stat at beslutte, om der skal være straffemyndighed, når  

 forbrydelsen begås mod en statsborger fra den pågældende  

 stat eller mod en af den pågældende stats stats- eller  

 regeringsfaciliteter i udlandet, herunder en af den pågældende  

 stats ambassader eller andre diplomatiske eller konsulære lokaler.
Det  

 samme gælder, når forbrydelsen begås af en statsløs  

 person, som har fast bopæl på den pågældende stats  

 område, eller i et forsøg på at tvinge den  

 pågældende stat til at foretage eller undlade at foretage en  

 bestemt handling, samt i tilfælde, hvor forbrydelsen begås ombord  

 på et fly, der drives af den pågældende stats offentlige  

 myndigheder.
 Stk. 1 og 2 suppleres i stk. 4 af en  

 bestemmelse, der medfører pligt til at have straffemyndighed i  

 tilfælde, hvor den formodede gerningsmand befinder sig på en  

 stats område, og staten ikke udleverer den pågældende til  

 nogen anden deltagende stat, der har straffemyndighed i overensstemmelse med  

 stk. 1 eller 2. Endvidere præciseres det i stk. 5, at  

 konventionen ikke afskærer en stat fra at udøve straffemyndighed  

 i overensstemmelse med sin nationale lovgivning.
 Artikel 7-10 og 14 indeholder en række  

 bestemmelser om strafforfølgning, udlevering og retshjælp.  

Lignende bestemmelser findes i andre internationale konventioner, f.eks.  

 artikel 6, 8 og 10-11 i FN-konventionen af 18. december 1979 imod  

 gidseltagning samt artikel 6-10 i FN-konventionen af 14. december 1973 om  

 forebyggelse af og straf for forbrydelser mod internationalt beskyttede  

 personer, herunder diplomatiske repræsentanter.
 Endvidere åbnes i artikel 13 mulighed for  

 under visse nærmere betingelser midlertidigt at overføre en  

 person, der tilbageholdes eller afsoner straf på en stats  

 område, til en anden stat, når staten anmoder herom med henblik  

 på vidneforklaring, identifikation eller anden bistand i forbindelse  

 med fremskaffelse af bevismateriale til efterforskning eller  

 retsforfølgning af forbrydelser, som er omfattet af konventionen.  

 Lignende bestemmelser er fastsat i artikel 11 i den europæiske  

 konvention af 20. april 1959 om gensidig retshjælp i straffesager.
De ovennævnte bestemmelser om udlevering og  

 retshjælp i FN-konventionen til bekæmpelse af terrorbombninger  

 skal sammenholdes med artikel 11 om politiske forbrydelser mv. i samme  

 konvention.
Efter denne bestemmelse må en stat ikke afslå  

 udlevering eller retshjælp til en anden stat med den begrundelse, at  

 forbrydelsen anses for en politisk forbrydelse, en forbrydelse, der har  

 forbindelse med en politisk forbrydelse, eller en forbrydelse, der udspringer  

 af politiske motiver.
Forbudet ifølge bestemmelsen er absolut.
En stat  

 kan således ikke ved tiltræden af konventionen tage forbehold  

 over for bestemmelsen.
 Udlevering og retshjælp kan dog fortsat nægtes  

 efter artikel 12, hvis der er vægtige grunde til at antage, at  

 anmodningen er fremsat med det formål at tiltale eller straffe en  

 person på grund af dennes race, religion, nationalitet, etniske  

 oprindelse eller politiske overbevisning, eller at imødekommelse  

 af anmodningen kunne skade den pågældendes stilling af nogen af  

 disse grunde.
Artikel 15 indeholder bestemmelser, der retter sig  

 mod de deltagende staters pligt til at samarbejde med henblik på  

 forebyggelse af de i artikel 2 nævnte forbrydelser.
Lignende  

 bestemmelser er fastsat i artikel 4 i henholdsvis FN-konventionen imod  

 gidseltagning og FN-konventionen om forebyggelse af og straf for forbrydelser  

 mod internationalt beskyttede personer, herunder diplomatiske  

 repræsentanter.
 I artikel 16-18 er fastsat en række  

 bestemmelser om de deltagende staters indbyrdes forhold, f.eks. med  

 hensyn til underretning og ikke-indblanding i indre anliggender, ved  

 efterlevelsen af konventionen.
 Endvidere er der i artikel 19 indsat en bestemmelse  

 om forholdet til folkeretten, herunder den humanitære folkeret,  

 i tilfælde af væbnede styrkers aktiviteter under væbnet  

 konflikt mv.
Endelig indeholder artikel 20-24 undertegnelses- og  

 ikrafttrædelsesbestemmelser mv.
Ikrafttrædelsesbestemmelserne  

 er nærmere omtalt i pkt. 5 nedenfor.
4.2. Gældende ret 4.2.1. De handlinger, der sigtes til i FN-konventionen  

 til bekæmpelse af terrorbombninger, jf. pkt. 4.1. ovenfor, kan efter  

 omstændighederne være omfattet af flere forskellige bestemmelser  

 i straffeloven.  I den forbindelse kan navnlig fremhæves  

 § 183, § 183 a, § 184, § 186 og § 192 a.
Efter straffelovens § 183 straffes den, der med  

 forsæt til skade på andres person eller formue forvolder  

 sprængning, spredning af skadevoldende luftarter, oversvømmelse,  

 skibbrud, jernbane- eller anden transportulykke, med fængsel indtil 12  

 år.
Foretages en af de nævnte handlinger under sådanne  

 omstændigheder, at gerningsmanden indser, at andres liv derved  

 udsættes for overhængende fare, eller sker det med forsæt  

 til at volde omfattende ødelæggelse af fremmed ejendom eller  

 befordre oprør, plyndring eller anden sådan forstyrrelse af  

 samfundsordenen, er straffen fængsel indtil på livstid.  

 Begås forbrydelsen uagtsomt, er straffen bøde, hæfte eller  

 fængsel indtil 2 år.
 Efter § 183 a straffes den, som ombord i et  

 luftfartøj eller skib ved ulovlig tvang, jf. § 260, overtager  

 kontrollen over fartøjet eller griber ind i dettes manøvrering,  

 med fængsel indtil på livstid.
§§ 183 og 183 a suppleres i § 184 af en  

 bestemmelse, hvorefter den, der uden at være strafskyldig efter  

 § 183 eller § 183 a forstyrrer sikkerheden for jernbaners,  

 fartøjers, motorkøretøjers eller lignende  

 transportmidlers drift eller sikkerheden for færdsel på  

 offentlige færdselsveje, straffes med fængsel indtil 6 år,  

 under formildende omstændigheder med hæfte.
Begås  

 forbrydelsen uagtsomt, er straffen bøde eller hæfte, jf.  

 § 184, stk. 2.
Efter § 186 straffes bl.a. den, som forvolder fare  

 for menneskers liv eller sundhed ved at tilsætte vandbeholdninger,  

 vandledninger eller vandløb sundhedsfarlige stoffer.
Straffen er  

 fængsel indtil 10 år.
 Endelig er det i § 192 a fastsat, at den, der i strid  

 med lovgivningen om våben og eksplosivstoffer indfører,  

 tilvirker, besidder, bærer, anvender eller overdrager våben eller  

 eksplosivstoffer, som på grund af deres særdeles farlige karakter  

 er egnede til at forvolde betydelig skade, straffes med fængsel indtil  

 4 år.
De nævnte bestemmelser suppleres bl.a. af  

 bestemmelserne i straffelovens kapitel 12 om forbrydelser mod statens  

 selvstændighed og sikkerhed.
Endvidere kan nævnes bestemmelserne  

 i straffelovens §§ 180-181 (brandstiftelse), § 193 (forstyrrelse i  

 driften af almindelige samfærdselsmidler), § 237 (manddrab),  

 §§ 244-246 (vold), § 250 (hensættelse i  

 hjælpeløs tilstand mv.), § 252 (farefremkaldelse),  

 §§ 260-261 (ulovlig tvang og frihedsberøvelse) samt § 266  

 (trusler på livet) samt § 291 (hærværk).
Samtlige straffebestemmelser skal i øvrigt  

 sammenholdes med de almindelige regler om forsøg og medvirken i  

 straffelovens §§ 21 og 23. Efter § 21 straffes handlinger, som  

 sigter til at fremme eller bevirke udførelsen af en forbrydelse,  

 når denne ikke fuldbyrdes, som forsøg.
Efter § 23 omfatter  

 den for en lovovertrædelse givne straffebestemmelse alle, der ved  

 tilskyndelse, råd eller dåd har medvirket til gerningen.  

 Adfærd, der består i, at en person indgår aftale med en  

 eller flere personer om udførelse af en strafbar handling, kan  

 således straffes efter straffelovens § 23. Fuldbyrdes forbrydelsen  

 ikke, kan der straffes for medvirken til forsøg.
 4.2.2. Regler om dansk straffemyndighed er  

 fastsat i straffelovens §§ 6-12. Der henvises herom til pkt. 2.2.2.  

 ovenfor.
4.2.3. Regler om udlevering er fastsat i  

 udleveringsloven, jf. lovbekendtgørelse nr. 110 af 18. februar 1998.  

 Udleveringsloven omfatter ikke udlevering til de nordiske lande.
Herom  

 gælder en særlig fællesnordisk udleveringslovgivning, jf.  

 for Danmarks vedkommende lov nr. 27 af 3. februar 1960 som ændret ved  

 lov nr. 251 af 12. juni 1975.
 Betingelserne for udlevering er fastsat i  

 udleveringslovens kapitel 2 (§§ 2-10 a). Heraf fremgår det  

 bl.a., at der ikke kan ske udlevering af danske statsborgere, jf.  

 § 2.
Endvidere følger det af udleveringslovens § 3,  

 stk. 1, at udlevering af en lovovertræder fra Danmark som  

 udgangspunkt kun kan ske, hvis en handling, der svarer til den  

 lovovertrædelse, for hvilken der søges udlevering, i Danmark kan  

 medføre højere straf end fængsel i 1 år.
Udlevering  

 til en medlemsstat i Den Europæiske Union kan dog ske, hvis en  

 tilsvarende handling efter dansk ret kan medføre frihedsstraf i mindst  

 6 måneder.
Udlevering til strafforfølgning i et andet land kan  

 endvidere kun ske, hvis der i den fremmede stat er truffet beslutning om, at  

 den, som søges udleveret, skal anholdes eller fængsles for den  

 pågældende handling, jf. § 3, stk. 2. Efter § 3,  

 stk. 4, kan udlevering til strafforfølgning finde sted for flere  

 strafbare forhold, selv om betingelserne i stk. 1-3 kun er opfyldt med  

 hensyn til ét af forholdene.
Det indebærer, at der efter  

 omstændighederne kan ske udlevering i en sag, som ud over et eller  

 flere forhold, der opfylder betingelserne i § 3, stk. 1-3,  

 også omfatter forhold, der efter dansk ret ikke er strafbare eller kun  

 kan medføre straf af bøde, hæfte eller fængsel i 1  

 år eller derunder.
 Selv om betingelserne i § 3 i øvrigt er  

 opfyldt, må udlevering dog ikke finde sted, hvis det på grund af  

 særlige omstændigheder må antages, at sigtelsen  

 vedrørende den pågældende handling savner  

 tilstrækkeligt bevismæssigt grundlag, jf. § 3, stk. 5.  

 Dette forbehold om efter omstændighederne at kunne nægte  

 udlevering skal ses i sammenhæng med, at Danmark ved ratifikationen af  

 den europæiske udleveringskonvention, jf. bekendtgørelse nr. 36  

 af 28. september 1963 (Lovtidende C), afgav erklæring om, at danske  

 myndigheder, når særlige omstændigheder skønnes at  

 gøre det påkrævet, kan anmode den stat, der  

 fremsætter en udleveringsbegæring, om at tilvejebringe  

 bevismateriale, der sandsynliggør, at den pågældende er  

 skyldig, og afslå begæringen, hvis materialet findes  

 utilstrækkeligt.
Efter § 5, stk. 1, kan udlevering for en  

 politisk lovovertrædelse ikke finde sted.
Omfatter handlingen tillige  

 en lovovertrædelse, som ikke er af politisk karakter, kan udlevering  

 ske for denne lovovertrædelse, såfremt handlingen overvejende er  

 af ikke-politisk karakter, jf. § 5, stk. 2. Om en  

 lovovertrædelse er politisk, afhænger af en konkret  

 helhedsvurdering, hvorved der navnlig lægges vægt på arten  

 af den eller de interesser, der er krænket ved lovovertrædelsen,  

 og på gerningsmandens motiv.
Forbudet mod udlevering for en politisk  

 lovovertrædelse har længe været anset for et centralt  

 princip i dansk udleveringslovgivning.
Dette har bl.a. fundet udtryk i, at  

 Danmark ved ratifikationen af den europæiske konvention om  

 bekæmpelse af terrorisme har taget forbehold over for den særlige  

 bestemmelse i konventionens artikel 1, hvorefter en række handlinger  

 med tilknytning til kidnapning, gidseltagning mv. aldrig skal kunne anses for  

 en politisk forbrydelse eller for en forbrydelse, der knytter sig til en  

 politisk forbrydelse eller udspringer af politiske motiver.
 Endvidere har Danmark ved ratifikationen af  

 tillægsprotokollen af 15. oktober 1975 (jf. bekendtgørelse nr.  

 106 af 11. november 1986 (Lovtidende C)) til den europæiske  

 udleveringskonvention afgivet erklæring om, at Danmark ikke er bundet  

 af tillægsprotokollens kapitel 1, hvorefter forbrydelser omfattet af  

 folkedrabskonventionen og Genève-konventionerne vedrørende  

 beskyttelsen af ofre i væbnede konflikter ikke kan anses som politiske  

 forbrydelser ved anvendelsen af udleveringskonventionens artikel 3.
 Danmark har dog ved ratifikationen af EU's  

 udleveringskonvention af 27. september 1996 i forhold til de andre  

 EU-medlemsstater givet afkald på det danske forbehold efter  

 terrorismekonventionen, jf. nu udleveringslovens § 5, stk. 3,  

 hvorefter forbudet mod udlevering for en politisk lovovertrædelse ikke  

 finder anvendelse ved udlevering til en anden EU-medlemsstat, når  

 handlingen er omfattet af artikel 1 eller 2 i terrorismekonventionen, dvs.  

 grove forbrydelser, der retter sig mod personers liv, fysiske integritet  

 eller frihed, f.eks. kapring af og sabotage mod luftfartøjer, grove  

 forbrydelser mod diplomater mv., bortførelse, gidseltagning mv. og  

 anvendelse af bomber, granater, raketter mv., der rummer fare for  

 personer.
 Det må desuden antages at følge af  

 statutterne for de internationale tribunaler til pådømmelse af  

 krigsforbrydelser i henholdsvis det tidligere Jugoslavien og i Rwanda   som  

 er vedtaget af FN s Sikkerhedsråd   at FN s medlemsstater ikke kan  

 nægte udlevering til tribunalerne med henvisning til, at handlingen  

 betragtes som en politisk forbrydelse.
 Danmark må endvidere antages at blive afskåret  

 fra at nægte udlevering til Den Internationale Straffedomstol med  

 henvisning til, at handlingen betragtes som en politisk forbrydelse,  

 når Danmark ratificerer statutten for denne domstol.
 Efter § 6 er der forbud mod udlevering, hvis der er  

 fare for, at den pågældende efter udleveringen på grund af  

 sin afstamning, sit tilhørsforhold til en bestemt befolkningsgruppe,  

 sin religiøse eller politiske opfattelse eller i øvrigt  

 på grund af politiske forhold vil blive udsat for forfølgelse,  

 som retter sig mod den pågældendes liv eller frihed eller i  

 øvrigt er af alvorlig karakter.
 Hvis det i særlige tilfælde, navnlig under  

 hensyn til den pågældendes alder, helbredstilstand eller andre  

 personlige forhold, må antages, at udlevering vil være uforenelig  

 med humanitære hensyn, må udlevering heller ikke finde sted, jf.  

 udleveringslovens § 7. Ved afgørelsen af, om udlevering vil  

 være uforenelig med humanitære hensyn, skal efter  

 udleveringslovens forarbejder de særlige forhold, der taler imod  

 udlevering, afvejes imod den interesse, som den fremmede stat, navnlig under  

 hensyn til lovovertrædelsens beskaffenhed og den tid, der er  

 forløbet siden handlingens foretagelse, har i udleveringen.
Efter udleveringslovens § 10 må udlevering kun  

 ske på en række nærmere opregnede vilkår.
Heri  

 indgår bl.a., at dødsstraf ikke må fuldbyrdes for den  

 pågældende handling, jf. § 10, nr. 3.
I udleveringslovens kapitel 3 (§§ 11-18) er  

 der fastsat regler om behandlingen af sager om udlevering.
Disse  

 regler suppleres i kapitel 3 a (§§ 18 a-18 d) af bestemmelser,  

 som åbner mulighed for en forenklet sagsbehandling ved  

 udlevering til en medlemsstat i Den Europæiske Union.
Herudover  

 indeholder lovens kapitel 4 (§§ 19-23) en række andre  

 bestemmelser om efterlyste personer, videreudlevering, transit mv.
Efter § 11 kan udlevering kun ske efter en anmodning,  

 der indeholder oplysninger om tid og sted for den strafbare handling, dennes  

 beskaffenhed og de anvendelige straffebestemmelser.
Med anmodningen skal  

 efter bestemmelsens stk. 2 følge udskrift af den beslutning om  

 anholdelse eller fængsling mv., der danner grundlag for anmodningen.  

 Sammen med § 12 indebærer udleveringslovens § 11, at der ikke  

 kan indledes en nærmere undersøgelse af en udleveringsanmodning,  

 før den i henhold til § 11, stk. 2, nødvendige  

 dokumentation foreligger.
Efter § 19 i udleveringslovens kapitel 4 kan  

 der efter omstændighederne i stedet foretages beslaglæggelse,  

 ransagning, anholdelse og fængsling, såfremt den berørte  

 person er efterlyst af myndighederne i den begærende stat som sigtet  

 eller tiltalt mv. for en strafbar handling, der må antages at kunne  

 begrunde udlevering efter udleveringsloven.
De nævnte foranstaltninger  

 skal imidlertid som udgangspunkt ophæves, såfremt anmodning om  

 udlevering, jf. § 11, ikke er modtaget senest 30 dage efter  

 anholdelsen.
Til fremme af undersøgelsen efter § 12 og for  

 at sikre udleveringen kan der efter § 13 ske beslaglæggelse,  

 ransagning, anholdelse og fængsling efter retsplejelovens regler i  

 samme omfang som i sager vedrørende lovovertrædelser af  

 tilsvarende art, der forfølges her i landet.
Når  

 undersøgelsen iværksættes, skal der endvidere normalt  

 beskikkes forsvarer for den, som søges udleveret, i overensstemmelse  

 med retsplejelovens regler, jf. § 14. De nævnte bestemmelser skal  

 sammenholdes med artikel 36, stk. 1, litra c, i bekendtgørelse  

 nr. 83 af 11. december 1972 af Wienerkonventionen af 24. april 1963 om  

 konsulære forbindelser (Wienerkonventionen). Efter denne bestemmelse  

 har en konsulatembedsmand bl.a. ret til at besøge enhver statsborger  

 fra udsenderstaten, som i henhold til dom eller retskendelse er undergivet  

 fængsling.
Konsulatembedsmanden skal dog afholde sig fra at træde  

 i aktion for en statsborger, som er underkastet fængsling, når  

 den pågældende udtrykkeligt modsætter sig et sådant  

 skridt.
Efter udleveringslovens § 16 kan den berørte  

 person forlange domstolsprøvelse af lovligheden af justitsministerens  

 beslutning om udlevering.
Indbringelse af beslutningen om udlevering for  

 retten har opsættende virkning.
Udlevering kan derfor først ske,  

 når beslutningen er fundet lovlig ved endelig retskendelse, jf.  

 § 17, stk. 1. Herefter kan der ske anholdelse og  

 varetægtsfængsling efter retsplejelovens regler med henblik  

 på at sikre udleveringens gennemførelse, jf. § 17,  

 stk. 3.
4.2.4. Grundlaget for danske myndigheders  

 imødekommelse af anmodninger om retshjælp fra fremmede  

 stater er navnlig den europæiske konvention af 20. april 1959 om  

 gensidig retshjælp i straffesager, jf. bekendtgørelse nr. 18 af  

 17. juli 1963 (Lovtidende C) med tilhørende tillægsprotokol af  

 17. marts 1978, jf. bekendtgørelse nr. 82 af 4. september 1986  

 (Lovtidende C). Hverken konventionen eller tillægsprotokollen er  

 selvstændigt inkorporeret i dansk lovgivning, men det er i retspraksis  

 fastslået, at retsanmodninger om efterforskningsskridt, der har  

 karakter af straffeprocessuelle tvangsindgreb, f.eks. beslaglæggelse af  

 bevismidler til brug for straffesager i udlandet, kan iværksættes  

 med hjemmel i retsplejeloven eller dennes analogi, idet det afgørende  

 er, om foranstaltningen ville kunne foretages i en tilsvarende straffesag her  

 i landet.
Om retspraksis på dette område kan bl.a. henvises til  

 afgørelserne offentliggjort i Ugeskrift for Retsvæsen 1972,  

 s. 600 (Højesteret) og 1988, s. 203 (Vestre Landsret).
Efter artikel 2, litra a, i den europæiske  

 retshjælpskonvention kan en anmodning om retshjælp afslås,  

 såfremt anmodningen angår en forbrydelse, der af den stat, over  

 for hvilken anmodningen fremsættes, betragtes som en politisk  

 forbrydelse eller en forbrydelse, der har forbindelse med en politisk  

 forbrydelse.
Danmark har i forbindelse med ratifikationen af  

 Europarådets strafferetskonvention om korruption afgivet en  

 erklæring om, at Danmark kan afslå at yde retshjælp efter  

 denne konvention, såfremt anmodningen vedrører en forbrydelse,  

 som efter dansk ret anses for en politisk forbrydelse.
Med dette forbehold er  

 det således sikret, at Danmark ikke er folkeretligt forpligtet til at  

 yde retshjælp i videre omfang end efter  

 retshjælpskonventionen.
Som nævnt i pkt. 4.2.3. ovenfor indebærer  

 visse konventioner mv., at de deltagende stater er afskåret fra at  

 nægte udlevering med henvisning til, at handlingen betragtes som en  

 politisk forbrydelse.
Det medfører, at de deltagende stater normalt  

 også er afskåret fra at nægte retshjælp med denne  

 begrundelse.
Danmark vil derfor f.eks. ikke kunne nægte at yde  

 retshjælp i forhold til en EU-medlemsstat med henvisning til, at der er  

 tale om en politisk forbrydelse, når handlingen er omfattet af artikel  

 1 eller 2 i terrorismekonventionen.
Mellem de nordiske lande gælder foruden den  

 europæiske retshjælpskonvention overenskomst af 26. april 1974 om  

 gensidig retshjælp, jf. bekendtgørelse nr. 100 af 15. september  

 1975 (Lovtidende C). Overenskomsten adskiller sig navnlig fra den  

 europæiske retshjælpskonvention ved, at retshjælpen ydes  

 direkte mellem de pågældende statsmyndigheder.
Det er  

 således ikke nødvendigt at sende anmodningen om retshjælp  

 ad diplomatiske kanaler eller via Justitsministeriet.
Endvidere indeholder Schengen-konventionen (artikel 48-53)  

 en række bestemmelser, der supplerer og letter anvendelsen af den  

 europæiske retshjælpskonvention, jf. herved lov nr. 418 af 10.  

 juni 1997 om Danmarks tiltræden af Schengen-konventionen.
Reglerne er  

 endnu ikke trådt i kraft, idet ikraftsættelsen afventer Danmarks  

 indtræden i det praktiske Schengen-samarbejde i løbet af  

 foråret 2001.
 Herudover findes i retsplejeloven enkelte bestemmelser om  

 afhøring af vidner mv. til brug ved straffesager i udlandet og om  

 overførelse af personer, der er frihedsberøvet i udlandet, her  

 til landet med henblik på personligt fremmøde som vidne eller  

 deltagelse i en konfrontation.
 I retsplejelovens § 731, stk. 1, litra g, er det  

 således fastsat, at der som udgangspunkt skal beskikkes en offentlig  

 forsvarer i tilfælde, hvor vidners eller syns- eller  

 skønsmænds beedigede forklaring begæres til brug under en  

 i udlandet indledt straffesag.
Endvidere er det i retsplejelovens § 191,  

 stk. 1, fastsat, at en person, der er frihedsberøvet i udlandet,  

 og som har meddelt samtykke hertil, kan overføres til Danmark for i en  

 straffesag at afgive forklaring eller medvirke ved konfrontation.
Den  

 pågældende skal under overførelsen være  

 frihedsberøvet og skal tilbageføres til den fremmede stat,  

 uanset om den pågældende senere tilbagekalder sit samtykke til  

 overførelsen.
Stk. 1 suppleres i stk. 2-5 af en række  

 bestemmelser om fremgangsmåden ved overførelsen og  

 retsstillingen under opholdet her i landet.
4.3. Justitsministeriets overvejelser 4.3.1. Som det fremgår af pkt. 4.1. ovenfor,  

 indebærer FN-konventionens artikel 11, at en stat er  

 afskåret fra at afslå udlevering eller retshjælp med den  

 begrundelse, at den forbrydelse, anmodningen angår, er en politisk  

 forbrydelse, en forbrydelse, der har forbindelse med en politisk forbrydelse,  

 eller en forbrydelse, der udspringer af politiske motiver.
 Som nævnt i pkt. 4.2.3. ovenfor, kan udlevering for  

 en politisk lovovertrædelse mv. efter gældende ret ikke finde  

 sted, medmindre der er spørgsmål om udlevering til en  

 EU-medlemsstat, og handlingen er omfattet af artikel 1 eller 2 i den  

 europæiske konvention om bekæmpelse af terrorisme.
Gennemførelse af artikel 11 kræver derfor en  

 ændring af udleveringslovens § 5, så de handlinger, der er  

 omfattet af FN-konventionens artikel 2, undtages fra forbudet mod udlevering  

 for politiske forbrydelser.
Det foreslås derfor, at der i § 5, som  

 stk. 4, indsættes en bestemmelse, hvorefter forbudet ifølge  

 stk. 1 og 2 heller ikke gælder, når handlingen er omfattet  

 af artikel 2, jf. artikel 1, i FN-konventionen til bekæmpelse af  

 terrorbombninger.
Om det nærmere indhold af den foreslåede  

 bestemmelse henvises til bemærkningerne til lovforslagets § 4.
Det skal fremhæves, at der fortsat vil være  

 adgang til at nægte udlevering, hvis der er fare for  

forfølgelse f.eks. på grund af den  

 pågældendes politiske opfattelse eller øvrigt på  

 grund af politiske forhold, eller hvis udlevering er uforenelig med  

humanitære hensyn.
Desuden må udlevering fortsat kun ske  

 på vilkår af, at dødsstraf ikke fuldbyrdes for den  

 pågældende handling.
Der henvises herom nærmere til pkt.  

 4.2.3. ovenfor og til bemærkningerne til lovforslagets § 4.
 4.3.2. Artikel 2, stk. 3, litra c, i  

 FN-konventionen til bekæmpelse af terrorbombninger medfører  

 pligt til at kriminalisere medvirken til, at en gruppe personer, som handler  

 med et fælles formål, begår en eller flere forbrydelser som  

 anført i stk. 1 eller 2 i den pågældende bestemmelse.  

 Denne medvirken skal være forsætlig og skal enten  

 foretages i den hensigt at fremme gruppens generelle kriminelle virksomhed  

 eller formål eller foretages med viden om, at gruppen har til  

 hensigt at begå den eller de pågældende forbrydelser.
Der kan rejses spørgsmål om, hvorvidt den  

 kriminaliseringspligt, der følger af artikel 2, stk. 3, litra c,  

 1. led, (»medvirken   i den hensigt at fremme gruppens generelle kriminelle  

 virksomhed eller formål«) rækker videre end de danske  

 medvirkensregler.
Efter dansk skal medvirkensforholdet således  

 være rettet mod en konkretiseret forbrydelse, dvs. en tilskyndelse til  

 at begå kriminalitet i al almindelighed er som udgangspunkt ikke nok  

 til at ifalde strafansvar.
I andre lignende konventioner omfatter  

 kriminaliseringspligten adfærd i form af »medvirken« (»participation as  

 an accomplice«) til de forbrydelser, som opregnes i den  

 pågældende konvention.
Der kan i den forbindelse bl.a. henvises  

 til artikel 1, litra b, i konventionen om bekæmpelse af ulovlig  

 bemægtigelse af luftfartøjer, artikel 2, stk. 1, litra e, i  

 konventionen om forebyggelse af og straf for forbrydelser mod internationalt  

 beskyttede personer, herunder diplomatiske repræsentanter, artikel 1,  

 litra f, i den europæiske konvention om bekæmpelse af terrorisme  

 samt artikel 1, stk. 2, litra b, i konventionen imod gidseltagning.
I konventionen om udlevering mellem Den Europæiske  

 Unions medlemsstater indgår imidlertid i artikel 3, stk. 4, en  

 bestemmelse, der ved afgrænsningen af medvirkensbegrebet har betydelig  

 lighed med FN-konventionens artikel 2, stk. 3, litra c.
Det er ved  

 gennemførelsen af EU-udleveringskonventionen i dansk ret lagt til  

 grund, at opfyldelse af artikel 3, stk. 4, kan ske uden  

 lovændring, idet straffelovens § 23 antages at omfatter de  

 handlinger, som nævnes i artikel 3, stk. 4, jf.
Folketingstidende  

 1996-97, tillæg A, s. 4487.
Der må efter Justitsministeriets opfattelse desuden  

 lægges vægt på, at FN-konventionen til bekæmpelse af  

 terrorbombninger tager sigte på en forholdsvis afgrænset gruppe  

 af lovovertrædelser af yderst alvorlig og almenfarlig karakter.
En  

 person, som forsætligt fremmer den kriminelle virksomhed eller  

 formål hos en gruppe af personer med kendskab til gruppens generelle  

 formål, og som dermed bidrager til en af de lovovertrædelser, der  

 er omfattet af konventionen, må på den baggrund anses for at have  

 forsæt til en lovovertrædelse, som er tilstrækkelig  

 konkretiseret til at kunne medføre medvirkensansvar.
 Justitsministeriet er endvidere bekendt med, at  

 FN-konventionens artikel 2, stk. 3, litra c, for Norges vedkommende er  

 gennemført uden lovændring, selv om den norske straffelov som  

 udgangspunkt ikke kriminaliserer planlægning og forberedelse af  

 strafbare handlinger, men alene forsøg, jf. straffelovens § 49,  

 hvorefter der foreligger strafbart forsøg, når en forbrydelse  

 ikke er fuldbyrdet, men der er foretaget handling, hvorved dens  

 udførelse tilsigtedes påbegyndt.
 I Sverige vurderes det ligeledes, at bestemmelsen kan  

 gennemføres inden for rammerne af reglerne om medvirken i den svenske  

 straffelov (Brottsbalken), jf. 23. kap. 4 §, hvorefter medvirkensansvaret  

 omfatter enhver, som har fremmet gerningen med råd eller dåd  

 (»annan som främjat denna med råd eller dåd«), jf.  

 promemoria af 3. maj 2000 om Sveriges tilträde till Förenta  

 nationernas konvention om bekämpande av bombattentat av terrorister  

 (Ju2000/2280), s. 17-23.
 Sammenfattende er det herefter Justitsministeriets  

 opfattelse, at artikel 2, stk. 3, litra c, heller ikke for Danmarks  

 vedkommende kræver lovændring.
 4.3.3. Det er endvidere Justitsministeriets  

 opfattelse, at de krav, herunder til internationalt samarbejde, der i  

 øvrigt er indeholdt i FN-konventionen til bekæmpelse af  

 terrorbombninger, kan opfyldes uden yderligere lovændringer, når  

 handlinger omfattet af artikel 2, jf. artikel 1, undtages fra forbudet mod  

 udlevering for politiske forbrydelser mv., jf. lovforslagets § 4.
5. Ikrafttræden mv.  

 5.1. Bestemmelser om ikrafttræden mv. i EU-rammeafgørelsen om  

 styrkelse af beskyttelsen mod falskmøntneri, 1. tillægsprotokol  

 til den europæiske konvention om overførelse af domfældte  

 og FN's terrorbombekonvention Efter artikel 10 i EU-rammeafgørelsen  

 om styrkelse af beskyttelsen mod falskmøntneri af 29. maj 2000 skal  

 medlemsstaterne senest den 31. december 2000 have gennemført de  

 foranstaltninger, der er nødvendige for at opfylde den forpligtelse,  

 de har til at beskytte euroen mod falskmøntneri, før den  

 sættes i omløb.
Endvidere skal medlemsstaterne inden for 12  

 måneder efter vedtagelsen af rammeafgørelsen have  

 gennemført de foranstaltninger, der er nødvendige for at  

 opfylde de øvrige forpligtelser, der følger af  

 rammeafgørelsen.
Herudover skal Rådet senest den 30. juni 2001  

 på baggrund af indberetninger fra medlemsstaterne om de  

 gennemførte foranstaltninger og en rapport fra Kommissionen vurdere, i  

 hvilken udstrækning medlemsstaterne har gennemført de  

 foranstaltninger, der er nødvendige for at opfylde forpligtelserne  

 ifølge rammeafgørelsen.
Tillægsprotokollen til den europæiske  

 konvention om overførelse af domfældte træder efter  

artikel 4 i kraft den første dag i den måned, der  

 følger efter udløbet af en periode på tre måneder  

 efter den dato, hvor tre stater har ratificeret protokollen.
Protokollen er  

 efter denne bestemmelse trådt i kraft den 1. juni 2000. For stater, der  

 senere deponerer, træder protokollen i kraft den første dag i  

 den måned, der følger efter udløbet af en periode  

 på tre måneder efter deponeringsdatoen.
Efter artikel 7 finder  

 protokollen anvendelse på fuldbyrdelse af straf mv. pålagt  

 såvel før som efter dens ikrafttræden.
FN-konventionen til bekæmpelse af  

 terrorbombninger træder ifølge artikel 22 i kraft 30  

 dage efter, at 22 lande har ratificeret konventionen.
Konventionen er endnu  

 ikke trådt i kraft efter denne bestemmelse.
Den 8. september 2000 var  

 konventionen ratificeret af 15 stater.
For hver stat, der ratificerer efter,  

 at konventionen er trådt i kraft, træder konventionen i kraft 30  

 dage efter ratifikationen.
5.2. Justitsministeriets overvejelser Som det fremgår af pkt. 2.1. og 5.1. ovenfor,  

 medfører artikel 10, stk. 1, i EU-rammeafgørelsen om  

 styrkelse af beskyttelsen mod falskmøntneri for Danmarks vedkommende  

 pligt til inden 29. maj 2001 at sætte de nødvendige  

 foranstaltninger i kraft for med henblik på at opfylde artikel 8 om  

 pligt til at kunne straffe juridiske personer for falskmøntneri.
Det  

 foreslås på den baggrund, at straffelovens § 306 om  

 strafansvar for juridiske personer i lovforslagets § 1 sættes i  

 kraft den 1. april 2001, jf. lovforslagets § 5, stk. 1, 1. pkt.
Ikrafttrædelsestidspunktet for de øvrige  

 retsakter, der er omfattet af lovforslaget, er som nævnt i pkt. 5.1.  

 ovenfor ikke knyttet til et bestemt tidspunkt, idet ikrafttrædelsen  

 afhænger af, hvornår de stater, der har underskrevet vedkommende  

 konvention mv., foretager ratifikation.
Ikraftsættelse af den danske  

 gennemførelsesbestemmelse om udlevering for politiske forbrydelser,  

 jf. lovforslagets § 4, kunne derfor medføre, at der i en periode,  

 hvor FN-konventionen til bekæmpelse af terrorbombninger endnu ikke er  

 trådt i kraft, kunne ske udlevering for handlinger omfattet af  

 konventionen i videre omfang, end Danmark er folkeretligt forpligtet til.  

 På samme måde kunne ikraftsættelse af de danske  

 gennemførelsesbestemmelser om overførelse af domfældte,  

 jf. lovforslagets §§ 2-3, føre til, at der i en periode, hvor 1.  

 tillægsprotokol endnu ikke er trådt i kraft, blev åbnet  

 mulighed for at overføre domfældte uden samtykke, selv om  

 Danmark ikke er folkeretligt forpligtet til at have denne mulighed.
Det kan på den baggrund overvejes, om  

 ikrafttrædelsesbestemmelsen for så vidt angår lovforslagets  

 §§ 2-4 i stedet for at blive fastsat i selve loven bør udformes  

 som en bemyndigelse til justitsministeren til at fastsætte  

 ikrafttrædelsestidspunktet.
En lignende fremgangsmåde er bl.a.  

 anvendt i lov nr. 415 af 10. juni 1997 om gennemførelse af  

 Europol-konventionen, jf. lovens § 6.
Ikrafttrædelsesbestemmelsen kunne eventuelt  

 også udformes, så de berørte bestemmelser først  

 finder anvendelse på retsanmodninger, der fremsættes efter, at  

 den pågældende konvention mv. er trådt i kraft mellem  

 Danmark og vedkommende stat.
En lignende fremgangsmåde er benyttet i  

 lov nr. 417 af 10. juni 1997 om ændring af lov om udlevering af  

 lovovertrædere (Gennemførelse af EU-udleveringskonventionen),  

 jf. lovens § 2, 3. pkt., og EU-udleveringskonventionens artikel 18,  

 stk. 4 og 5, og må efter almindelige traktatretlige  

 grundsætninger om gensidighed antages også at kunne finde  

 anvendelse, selv om vedkommende konvention mv. ikke udtrykkeligt åbner  

 mulighed herfor.
Ved gennemførelsen af konventionen om  

 overførelse af domfældte blev ikrafttrædelsesbestemmelsen  

 udformet, så lovens kapitel 2 om konventionen om overførelse af  

 domfældte også finder anvendelse, selv om den  

 pågældende afgørelse (hvis fuldbyrdelse skal  

 overføres) er truffet, før konventionen er trådt i kraft  

 mellem Danmark og vedkommende fremmede stat, jf. § 14, stk. 1, i  

 lov nr. 323 af 4. juni 1986. Som følge heraf vil det efter  

 Justitsministeriets opfattelse være rigtigst at udforme  

 ikrafttrædelsesbestemmelsen vedrørende tillægsprotokollen  

 på samme måde.
Det foreslås derfor, at § 2,  

 stk. 1, i loven om international fuldbyrdelse af straf mv. finder  

 anvendelse, selv om den pågældende afgørelse er truffet,  

 før tillægsprotokollen er trådt i kraft mellem Danmark og  

 vedkommende fremmede stat, jf. lovforslagets § 13, stk. 1.  

 Når tillægsprotokollen er trådt i kraft mellem Danmark og  

 vedkommende fremmede stat vil den således folkeretligt også  

 omfatte afgørelser, som er truffet før protokollens  

 ikrafttræden, jf. protokollens artikel 7.
 Som nævnt ovenfor, blev  

 ikrafttrædelsesbestemmelsen i loven om gennemførelsen af  

 EU-udleveringskonventionen udformet, så de nye bestemmelser bl.a. om  

 udlevering for politiske forbrydelser først finder anvendelse,  

 når Danmark og vedkommende EU-medlemsstat gensidigt har forpligtet sig  

 til at udlevere på grundlag af reglerne i EU-udleveringskonventionen.  

 Justitsministeriet finder på den baggrund, at det vil være  

 rigtigst at udforme ikrafttrædelsesbestemmelsen vedrørende  

 FN-konventionen til bekæmpelse af terrorbombninger på samme  

 måde, så forbudet efter udleveringslovens § 5, stk. 4,  

 mod at nægte udlevering for politiske forbrydelser først finder  

 anvendelse på anmodninger om udlevering, der fremsættes efter, at  

 FN-konventionen er trådt i kraft mellem Danmark og vedkommende fremmede  

 stat, jf. lovforslagets § 13, stk. 2.
 6. Lovforslagets økonomiske og administrative konsekvenser  

 mv.
Lovforslaget skønnes ikke have økonomiske  

 eller administrative konsekvenser for det offentlige af betydning.
Forslaget  

 vil ikke have økonomiske eller administrative konsekvenser for  

 erhvervslivet og borgerne, og forslaget har ingen miljømæssige  

 konsekvenser.
Om forslagets EU-retlige aspekter henvises til pkt. 2 i  

 lovforslagets almindelige bemærkninger om EU-rammeafgørelsen om  

 styrkelse af beskyttelsen mod falskmøntneri.
Positive konsekvenser/ mindre udgifter Negative konsekvenser/ Merudgifter Økonomiske konsekvenser for stat, kommuner og  

 amtskommuner Ingen af betydning Ingen Administrative konsekvenser for stat, kommuner og  

 amtskommuner Ingen af betydning Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder bestemmelser, der gennemfører  

 Rådets rammeafgørelse om styrkelse af beskyttelsen mod  

 falskmøntneri 7. Hørte myndigheder mv.
 Lovforslaget har været sendt til høring hos:  

 Præsidenterne for Østre og Vestre Landsret, præsidenterne  

 for Københavns Byret og for retterne i Århus, Odense,  

 Ålborg og Roskilde, Den Danske Dommerforening,  

 Dommerfuldmægtigforeningen, Rigsadvokaten, Rigspolitichefen,  

 Politidirektøren i København, Foreningen af Politimestre i  

 Danmark, Politifuldmægtigforeningen, Politiforbundet i Danmark,  

 Advokatrådet, Det Danske Center for Menneskerettigheder samt  

 Nævnet for Etnisk Ligestilling.
Bemærkninger til lovforslagets enkelte  

 bestemmelser I bilag 4 til lovforslaget er de foreslåede regler  

 sammenholdt med de nugældende regler.
Til § 1 Straffeloven Til nr. 1 (straffelovens § 10 a, stk. 2, litra a og b) Ved lovforslagets § 1, nr. 1, tilpasses  

 henvisningerne i straffelovens § 10 a, stk. 2, litra a og b, til  

 den nugældende affattelse af straffelovens §§ 6 og 8, jf. herved  

 § 2 i lov nr. 385 af 20. maj 1992 om ændring af retsplejeloven,  

 straffeloven, færdselsloven og udlændingeloven  

 (Anklagemyndighedens struktur). Ændringerne er alene af redaktionel  

 karakter.
Til nr. 2 (straffelovens § 122 m.fl.) Lovforslagets § 1, nr. 2, vedrører  

 bestemmelser med en strafferamme på bøde, hæfte eller  

 fængsel.
 Straffelovens § 122 og § 289 a har fået  

 deres nugældende affattelse ved § 1, nr. 3 og 8, i lov nr. 228 af  

 4. april 2000 om ændring af straffeloven (Grov momssvig, EU-svig og  

 bestikkelse af udenlandske tjenestemænd). Disse lovændringer  

 trådte i kraft den 1. maj 2000, jf. lovens § 3, stk. 1.
 Straffelovens § 134 b, stk. 1, blev indsat i  

 straffeloven ved lov nr. 440 af 31. maj 2000 om ændring af straffeloven  

 (Maskeringsforbud). Denne lovændring trådte i kraft den 3. juni  

 2000, jf. lovens § 2.
 Straffelovens § 235, stk. 1, 1. pkt., har  

 fået sin nugældende affattelse ved § 1, nr. 6, i lov nr. 441  

 af 31. maj 2000 om ændring af straffeloven og retsplejeloven  

 (Forældelse, styrket indsats mod seksuelt misbrug af børn og  

 unge samt IT-efterforskning). Denne lovændring trådte i kraft den  

 1. juli 2000, jf. lovens § 3, stk. 1.
Ved lov nr. 433 af 31. maj 2000 om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv. (Ændringer som følge af  

 straffuldbyrdelsesloven, afskaffelse af hæftestraffen og  

 prøveløsladelse af livstidsdømte mv.) ophævedes  

 hæftestraffen.
Ophævelsen har virkning fra lovens  

 ikrafttrædelsestidspunkt, dvs. den 1. juli 2001, jf. lovens  

 § 30.
 Ved lovforslagets § 1, nr. 2, sammenholdt med  

 § 11, stk. 2, foreslås som følge heraf, at hæfte  

 udgår af de nævnte straffelovsbestemmelser med virkning fra den  

 1. juli 2001, så strafferammen herefter er bøde eller  

 fængsel.
Til nr. 3 (straffelovens § 144 m.fl.) Lovforslagets § 1, nr. 3, vedrører  

 bestemmelser med en strafferamme på hæfte eller  

 fængsel.
 § 144 har fået sin nugældende affattelse  

 ved § 1, nr. 4, i lov nr. 228 af 4. april 2000 om ændring af  

 straffeloven (Grov momssvig, EU-svig og bestikkelse af udenlandske  

 tjenestemænd mv.). Denne lovændring trådte i kraft den 1.  

 maj 2000, jf. lovens § 3, stk. 1.
 § 230, 1. pkt., og § 235, stk. 2,  

 hidrører fra ændringer af straffeloven, der blev  

 gennemført ved § 1, nr. 5 og 6, i lov nr. 441 af 31. maj 2000 om  

 ændring af straffeloven og retsplejeloven (Forældelse, styrket  

 indsats mod seksuelt misbrug af børn og unge samt IT-efterforskning).  

 Disse lovændringer trådte i kraft den 1. juli 2000, jf. lovens  

 § 3, stk. 1.
Ved lov nr. 433 af 31. maj 2000 om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv. (Ændringer som følge af  

 straffuldbyrdelsesloven, afskaffelse af hæftestraffen og  

 prøveløsladelse af livstidsdømte mv.) ophævedes  

 hæftestraffen.
Ophævelsen har virkning fra lovens  

 ikrafttrædelsestidspunkt, dvs. den 1. juli 2001, jf. lovens  

 § 30.
 Ved lovforslagets § 1, nr. 3, sammenholdt med  

 § 11, stk. 2, foreslås som følge heraf, at hæfte  

 udgår af de nævnte straffelovsbestemmelser med virkning fra den  

 1. juli 2001, så strafferammen herefter er fængsel.
Til nr. 4 (straffelovens § 231) Efter straffelovens § 231 kan straffen  

 forhøjes med indtil det halve, når den, som skal dømmes  

 efter §§ 228 og 229 om rufferi mv., tidligere har været  

 dømt for bl.a. løsgængeri.
Ved § 1, nr. 1, i lov nr.  

 141 af 17. marts 1999 om ændring af straffeloven (Afkriminalisering af  

 prostitution mv. samt kriminalisering af kunder til prostituerede under 18  

 år) ophævedes straffelovens §§ 198 og 199 om  

 løsgængeri.
Som følge heraf foreslås § 231  

 ændret, så bestemmelsen om forhøjet straf for  

 løsgængeri udgår. Ændringen er af redaktionel  

 karakter.
Til nr. 5 (straffelovens § 306) Straffeloven indeholder i dag alene hjemmel til at straffe  

 juridiske personer for overtrædelse af visse bestemmelser i  

 straffeloven.
Efter § 306, stk. 1, kan der således  

 pålægges selskaber mv. (juridiske personer) strafansvar efter  

 reglerne i straffelovens 5. kapitel om strafansvar for juridiske personer for  

 overtrædelse af straffelovens § 122 om aktiv bestikkelse i  

 dansk, udenlandsk og international offentlig tjeneste eller hverv, af  

 § 289 a om EU-svig samt for overtrædelse af § 299, nr.  

 2, 2. led, om aktiv bestikkelse i private retsforhold (returkommission).  

 Efter § 306, stk. 2, kan der også pålægges  

 strafansvar efter reglerne i 5. kapitel for overtrædelse af § 284,  

 jf. § 122, § 144 og § 289 a, dvs. hæleri med hensyn til  

 udbyttet ved aktiv og passiv bestikkelse i dansk, udenlandsk og international  

 offentlig tjeneste eller hverv og ved EU-svig, når overtrædelsen  

 er begået for at skaffe selskabet mv. del i en ved overtrædelse  

 af § 122, § 144 eller § 289 a erhvervet vinding.
Ved lovforslagets § 1, nr. 5, ændres  

 § 306, så der indføres en almindelig adgang til at  

 pålægge juridiske personer strafansvar efter reglerne i 5.  

 kapitel for overtrædelser af straffeloven, der er begået for at  

 skaffe den juridiske person vinding.
Om baggrunden herfor henvises til pkt.  

 2.3.2.-2.3.4. i lovforslagets almindelige bemærkninger.
Som det fremgår af pkt. 2.3.3. i de almindelige  

 bemærkninger, omfatter den foreslåede bestemmelse alene  

 tilfælde, hvor en eller flere enkeltpersoner inden for virksomheden  

 beviseligt har overtrådt den pågældende  

 straffelovsbestemmelse med forsæt.
Da bestemmelsen således kun  

 omfatter forsætlige forhold, må spørgsmålet om et  

 eventuelt strafansvar for den juridiske person i anledning af uagtsomt,  

 eventuelt groft uagtsomt forhold, bedømmes efter straffebestemmelser  

 vedrørende det pågældende forhold i særlovgivningen.  

 Forsætlige forhold, der f.eks. på grund af beløbets ringe  

 størrelse kan afgøres med bøde, bør ligeledes  

 henføres under en eventuel særlovsbestemmelse, når der er  

 spørgsmål om at pålægge den juridiske person  

 strafansvar i anledning af sådanne forhold.
Dette gælder f.eks.  

 med hensyn til overtrædelser af straffelovens § 125 a om grov  

 menneskesmugling, § 191 om grove narkotikaforbrydelser, § 192 a om  

 grove våbenlovsovertrædelser, § 196 om grov  

 miljøkriminalitet og § 289 om grov skattesvig.
Forsætlige forhold, der er af en sådan  

 grovhed, at det for enkeltpersoner udløser frihedsstraf,  

 forudsættes for den juridiske persons vedkommende henført til  

 straffelovsbestemmelsen, hvis vedkommende særlovsbestemmelse alene  

 hjemler bødestraf.
I de tilfælde, hvor en  

 særlovsbestemmelse indeholder hjemmel til frihedsstraf, vil mindre  

 grove forhold, som for enkeltpersoner alene medfører en kortere  

 frihedsstraf, som udgangspunkt skulle henføres til  

 særlovsbestemmelsen, når der er spørgsmål om at  

 pålægge den juridiske person strafansvar i anledning forholdet.  

 Er der derimod tale om grove forhold, forudsættes  

 straffelovsbestemmelsen anvendt.
Det gælder, selv om den  

 fængselsstraf, der konkret udmåles i forhold til enkeltpersoner,  

 måtte ligge inden for det strafmaksimum, der er fastsat i  

 særlovsbestemmelsen.
Strafansvar for den juridiske person udelukker ikke, at  

 der pålægges individuelt strafansvar for den person, der  

 forsætligt har overtrådt de pågældende  

 straffelovsbestemmelser.
Da der er tale om forsætlige forhold,  

 forudsættes det, at der i almindelighed i disse tilfælde  

 også gøres strafansvar gældende mod de  

 pågældende enkeltpersoner.
Med udtrykket »vinding« sigtes til den  

 økonomiske fordel, herunder også besparelse, som gerningsmanden  

 ved lovovertrædelsen har skaffet eller forsøgt at skaffe den  

 juridiske person.
Strafansvaret for den juridiske person er således  

 ikke betinget af, at der ved straffelovsovertrædelsen er tilført  

 selskabet en uberettiget vinding gennem en retsstridig tilføjelse af  

 et tilsvarende formuetab for den forurettede.
 Bøder, som juridiske personer idømmes  

 indenretligt for straffelovsovertrædelser, skal som udgangspunkt  

 fastsættes som dagbøder efter den almindelige regel i  

 straffelovens § 51, stk. 1. Såfremt der er tale om en  

 forseelse, hvorved den pågældende virksomhed (den juridiske  

 person) har opnået eller tilsigtet at opnå betydelig  

 økonomisk vinding for virksomheden eller for andre, og anvendelsen af  

 dagbøder vil medføre, at bødebeløbet  

 ansættes lavere, end det skønnes rimeligt under hensyn til  

 størrelsen af den fortjeneste, der enten er eller kunne være  

 opnået ved lovovertrædelsen, kan retten dog i stedet for  

 fastsætte bøden som en sumbøde, jf. herved straffelovens  

 § 51, stk. 2.
 Med stk. 2 præciseres det, at juridiske  

 personer også kan straffes for forsøg, selv om en juridisk  

 person alene kan idømmes bøde, sml. herved straffelovens  

 § 21, stk. 3, og pkt. 2.3.4. i de almindelige bemærkninger.  

 Forsøgsstraf forudsætter, at en enkeltperson inden for den  

 juridiske person har handlet med det til forsøgsstraf fornødne  

 forsæt.
 Der henvises i øvrigt til pkt. 2 i de almindelige  

 bemærkninger.
Til § 2 Lov om international fuldbyrdelse af straf mv.
Til nr. 1 (§ 2, stk. 1) Efter § 2, stk. 1, i loven om international  

 fuldbyrdelse af straf mv. kan afgørelser, som er omfattet af den  

 europæiske konvention om overførelse af domfældte, jf.  

 lovens bilag 1, fuldbyrdes efter konventionens regler.
Ved lovforslagets § 2 ændres bestemmelsen,  

 så muligheden for at fuldbyrde danske afgørelser om frihedsstraf  

 i udlandet og udenlandske afgørelser om frihedsstraf i Danmark udvides  

 til også at omfatte reglerne i 1. tillægsprotokol til  

 konventionen om overførelse af domfældte.
Der henvises herom til  

 pkt. 3 i de almindelige bemærkninger.
Til § 3 Lov om samarbejde med Finland, Island, Norge og Sverige  

 angående fuldbyrdelse af straf mv.
Til nr. 1 (§ 3 a) Loven om samarbejde med Finland, Island, Norge og Sverige  

 angående fuldbyrdelse af straf mv. indeholder ikke udtrykkelig hjemmel  

 til at varetægtsfængsle med henblik på at sikre den  

 dømtes tilstedeværelse og muligheden for, at straffen  

 umiddelbart kan fuldbyrdes.
Ved lovforslagets § 3 indsættes som § 3 a  

 en ny bestemmelse, hvorefter retten med henblik på at sikre den  

 dømtes tilstedeværelse og muligheden for, at straffen  

 umiddelbart kan fuldbyrdes, kan træffe bestemmelse om, at den  

 pågældende skal varetægtsfængsles.
Om baggrunden for  

 bestemmelsen henvises til pkt. 3.2.4. og 3.3. i de almindelige  

 bemærkninger.
 Bestemmelsen supplerer reglen i retsplejelovens  

 § 762, stk. 1. Retsplejelovens øvrige bestemmelser om  

 betingelserne for og fremgangsmåden ved varetægtsfængsling  

 finder således anvendelse også i sager, hvor  

 varetægtsfængsling sker på grundlag af den foreslåede  

 nye bestemmelse i § 3 a.
Til § 4 Lov om udlevering af lovovertrædere Til nr. 1 (§ 5, stk. 4) Efter udleveringslovens § 5, stk. 3, finder  

 forbudet mod at nægte udlevering for politiske lovovertrædelser  

 mv., jf. § 5, stk. 1 og 2, ikke anvendelse ved udlevering til en  

 medlemsstat i Den Europæiske Union, når handlingen er omfattet af  

 artikel 1 eller 2 i den europæiske konvention til bekæmpelse af  

 terrorisme, dvs. grove forbrydelser, der retter sig mod personers liv,  

 fysiske integritet eller frihed, f.eks. kapring af og sabotage mod  

 luftfartøjer, grove forbrydelser mod diplomater mv.,  

 bortførelse, gidseltagning mv. og anvendelse af bomber, granater,  

 raketter mv., der rummer fare for personer.
Ved lovforslagets § 4 indsættes en ny  

 bestemmelse i udleveringslovens § 5, stk. 4, der indebærer,  

 at forbudet ifølge § 5, stk. 1 og 2, heller ikke finder  

 anvendelse, når handlingen er omfattet af artikel 2, jf. artikel 1, i  

 FN-konventionen til bekæmpelse af terrorbombninger, jf. herved pkt.  

 4.1. og 4.3. i lovforslagets almindelige bemærkninger.
I  

 modsætning til den gældende undtagelse i § 5, stk. 3,  

 er den nye bestemmelse ikke begrænset til udlevering til andre  

 EU-stater.
Den gælder udlevering i forhold til alle stater, der har  

 ratificeret FN-konventionen, jf. herved lovforslagets § 12,  

 stk. 2.
Om en overtrædelse er omfattet af artikel 2, jf.  

 artikel 1, i FN-konventionen til bekæmpelse af terrorbombninger,  

 afhænger af en konkret vurdering.
Den berørte person kan efter  

 omstændighederne kræve en beslutning om udlevering for en  

 handling, som anses for omfattet af de nævnte bestemmelser, indbragt  

 for domstolene, så udlevering først kan finde sted, når  

 beslutningen er fundet lovlig ved endelig retskendelse, jf. udleveringslovens  

 §§ 16 og 17.
Den nye bestemmelse indebærer, at udlevering ikke  

 kan nægtes, når nægtelsen udelukkende begrundes med, at den  

 forbrydelse, som udlevering angår, er en politisk forbrydelse mv.
At  

 den pågældende tilhører en frihedsbevægelse eller  

 lignende, som man fra dansk side sympatiserer med, kan derfor som  

 udgangspunkt ikke begrunde, at udlevering nægtes.
 Udlevering kan dog efter omstændighederne fortsat  

 nægtes med henvisning til andre bestemmelser i udleveringsloven, f.eks.  

 § 6, hvorefter udlevering ikke må finde sted, hvis der er fare  

 for, at den pågældende efter udleveringen på grund af sin  

 afstamning, sit tilhørsforhold til en bestemt befolkningsgruppe, sin  

 religiøse eller politiske opfattelse eller i øvrigt på  

 grund af politiske forhold vil blive udsat for forfølgelse, som retter  

 sig mod den berørte persons liv eller frihed eller i øvrigt er  

 af alvorlig karakter.
 Det vil også være muligt at afslå  

 udlevering, hvis det i særlige tilfælde, navnlig under hensyn til  

 den pågældendes alder, helbredstilstand eller andre personlige  

 forhold må antages, at udlevering ville være uforenelig med  

 humanitære hensyn, jf. udleveringslovens § 7.
 Endelig kan udlevering fortsat kun ske på  

 vilkår, at dødsstraf ikke fuldbyrdes for den  

 pågældende handling, jf. udleveringslovens § 10, nr. 3.
Til § 5 Retsplejeloven Til nr. 1 (retsplejelovens § 122, stk. 1) Der er tale om en ændring af redaktionel  

 karakter.
 Ved § 1, nr. 2, i lov nr. 385 af 20. maj 1992 blev  

 hele kapitel 10 nyaffattet, og den hidtidige § 105 blev § 106.  

 Henvisningen i § 122, stk. 1, til § 105 blev ikke  

 konsekvensrettet i den forbindelse.
 Ved lovforslagets § 5, nr. 1, tilpasses henvisningen  

 i retsplejelovens § 122, stk. 1, til den nugældende  

 affattelse af retsplejelovens kapitel 10.
Til nr. 2 (retsplejelovens § 781, stk. 1, nr. 3, og  

 § 791 a, stk. 3, nr. 3) Der er tale om en ændring af redaktionel  

 karakter.
 Ved § 1, nr. 58, i lov nr. 425 af 31. maj 2000 om  

 ændring af udlændingeloven, lov om midlertidig opholdstilladelse  

 til visse personer fra det tidligere Jugoslavien mv. og straffeloven  

 (Skærpelse af strafniveauet for ulovlig beskæftigelse af  

 udlændinge, Danmarks indtræden i det praktiske  

 Schengen-samarbejde, præcisering af Udlændingestyrelsens og  

 politiets underholdsforpligtelse mv.) er der indsat et nyt stk. 3 og et  

 nyt stk. 4 i udlændingelovens § 59. Den hidtidige bestemmelse  

 om menneskesmugling i udlændingelovens § 59, stk. 3, blev  

 herefter til § 59, stk. 5. Henvisningen i § 781, stk. 1,  

 nr. 3, (om indgreb i meddelelseshemmeligheden) og § 791 a, stk. 3,  

 nr. 3, (om særlig kvalificeret observation) til udlændingelovens  

 § 59, stk. 3 blev ikke konsekvensrettet i den forbindelse.
 Ved lovforslagets § 5, nr. 2, tilpasses  

 henvisningerne i retsplejelovens § 781, stk. 1, nr. 3, og  

 § 791 a, stk. 3, nr. 3, til den nugældende affattelse af  

 udlændingelovens § 59.
Det skal i øvrigt bemærkes, at der ved  

 § 3 i lov nr. 473 af 1. juli 1998 om ændring af  

 udlændingeloven og straffeloven (Tidsbegrænset opholdstilladelse,  

 asyl, familiesammenføring og udvisning mv.) blev indsat en ny  

 bestemmelse om grov menneskesmugling i straffelovens § 125 a.
Efter  

 straffelovens § 125 a (som blev konsekvensrettet ved § 4 i  

 lov nr. 425 af 31. maj 2000) straffes den, der under skærpende  

 omstændigheder gør sig skyldig i menneskesmugling efter  

 udlændingelovens § 59, stk. 5, med fængsel indtil 4  

 år.
Det er ikke fundet nødvendigt i retsplejelovens § 781,  

 stk. 1, nr. 3, og § 791 a, stk. 3, nr. 3, særskilt at  

 henvise til straffelovens § 125 a, idet overtrædelse af denne  

 bestemmelse altid forudsætter, at udlændingelovens § 59,  

 stk. 5, er overtrådt.
I sagens natur kan sager om grov  

 menneskesmugling, der henføres til straffelovens § 125 a,  

 så meget desto mere danne grundlag for indgreb i  

 meddelelseshemmeligheden og særlig kvalificeret observation som  

 forhold, der alene henføres til udlændingelovens § 59,  

 stk. 5.
Til § 6 Lov om indendørs hold af smågrise, avls- og  

 slagtesvin Til nr. 1 (§ 8, stk. 1 og 2) Efter lovens § 8, stk. 1, straffes  

 overtrædelse af visse af lovens regler med bøde eller  

 hæfte. § 8, stk. 2, indeholder hjemmel til i forskrifter, der  

 udfærdiges i medfør af loven, at fastsætte straf af  

 bøde eller hæfte for overtrædelse af bestemmelser i  

 forskrifterne.
 Ved lovforslagets § 6 sammenholdt med § 11,  

 stk. 2, foreslås det, at hæfte med virkning fra den 1. juli  

 2001 ændres til fængsel indtil 4 måneder, så  

 strafferammen herefter er bøde eller fængsel indtil 4  

 måneder. Ændringen er en følge af afskaffelsen af  

 hæftestraffen, jf. lov nr. 433 af 31. maj 2000 om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv. (Ændringer som følge af  

 straffuldbyrdelsesloven, afskaffelse af hæftestraffen og  

 prøveløsladelse af livstidsdømte mv.).
Til § 7 Lov om behandling af personoplysninger Til nr. 1 (§ 70, stk. 1-4) Efter § 70, stk. 1-3, i lov om behandling af  

 personoplysninger straffes visse nærmere opregnede overtrædelser  

 af loven med bøde eller hæfte, medmindre højere straf er  

 forskyldt efter den øvrige lovgivning.
Disse bestemmelser suppleres i  

 § 70, stk. 4, af en bemyndigelse til at fastsætte straf af  

 bøde eller hæfte i regler, der udstedes i medfør af  

 loven.
Ved lovforslagets § 7 sammenholdt med § 11,  

 stk. 2, foreslås det, at hæfte med virkning fra den 1. juli  

 2001 ændres til fængsel indtil 4 måneder, så  

 strafferammen herefter er bøde eller fængsel indtil 4  

 måneder. Ændringen er en følge af afskaffelsen af  

 hæftestraffen, jf. lov nr. 433 af 31. maj 2000 om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv. (Ændringer som følge af  

 straffuldbyrdelsesloven, afskaffelse af hæftestraffen og  

 prøveløsladelse af livstidsdømte mv.) Til § 8 Lov om offentlige indsamlinger og pyramidespil Til nr. 1 (§ 6, stk. 2) I § 6, stk. 2, er det fastsat, at den, der  

 udbyder pyramidespil, jf. § 5 a, straffes med bøde, hæfte  

 eller under skærpende omstændigheder med fængsel indtil 2  

 år, medmindre højere straf er forskyldt efter den øvrige  

 lovgivning.
 Ved lovforslagets § 8 sammenholdt med § 11,  

 stk. 2, foreslås det, at hæfte med virkning fra den 1. juli  

 2001 ændres til fængsel indtil 4 måneder, så  

 strafferammen herefter er bøde, fængsel indtil 4 måneder  

 eller under skærpende omstændigheder fængsel indtil 2  

 år. Ændringen er en følge af afskaffelse af  

 hæftestraffen, jf. lov nr. 433 af 31. maj 2000 om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv. (Ændringer som følge af  

 straffuldbyrdelsesloven, afskaffelse af hæftestraffen og  

 prøveløsladelse af livstidsdømte mv.).
Til § 9 Plakat af 27. november 1801 hvorved Uberettigede forbydes  

 at bære saadanne Klædedragter, som af Kongen ere authoriserede  

 til Uniformer for civile og militaire Embedsmænd, samt at bruge  

 Epauletter, eller Skulderbaand, af nogen Slags.
I den omhandlede Plakat fastsættes bestemmelser om  

 forbud mod uberettiget brug af visse uniformer mv.
De af forskriftens  

 bestemmelser, som vedrører straf, blev ophævet allerede ved  

 § 3, stk. 1, i lov nr. 127 af 15. april 1930 om ikrafttræden  

 af borgerlig straffelov.
Spørgsmålet er nu reguleret i  

 straffelovens § 132. De øvrige bestemmelser i forskriften  

 anvendes ikke længere i praksis og må formentlig antages at  

 være bortfaldet.
Dette spørgsmål har imidlertid ikke med  

 sikkerhed kunnet afklares.
 Det foreslås derfor, at forskriften udtrykkeligt  

 ophæves, jf. herved Justitsministeriets besvarelse af 14. juni 2000 af  

 spørgsmål nr. 2 fra Folketingets Retsudvalg vedrørende  

 forslag til lov om ophævelse af 100 love og retsforskrifter  

 (Ophævelse af mere end 100 lov og retsforskrifter, der er  

 forældede og uden retslig nødvendighed) (L 219   bilag 3).
Til § 10 Lov om ikrafttræden af borgerlig straffelov m.m.
Ikrafttrædelseslovens § 5 indeholder  

 overgangsregler i forhold til personer, over for hvem der er truffet  

 foranstaltninger i henhold til lov nr. 133 af 11. april 1925 om  

 sikkerhedsforanstaltninger mod visse personer, der udsætter  

 retssikkerheden for fare.
I ikrafttrædelseslovens § 10  

 fastsættes overgangsregler vedrørende straf idømt  

 før borgerlig straffelovs ikrafttræden den 1. januar 1933.  

 Endelig indeholder § 20 visse overgangsbestemmelser  

 vedrørende afsoning af frihedsstraf.
De nævnte bestemmelser har ikke længere  

 praktisk betydning.
Det foreslås på den baggrund, at de  

 udtrykkeligt ophæves, jf. herved Justitsministeriets besvarelse af 14.  

 juni 2000 af spørgsmål nr. 2 fra Folketingets Retsudvalg  

 vedrørende forslag til lov om ophævelse af 100 love og  

 retsforskrifter (Ophævelse af mere end 100 lov og retsforskrifter, der  

 er forældede og uden retslig nødvendighed) (L 219   bilag  

 3).
Til § 11 Bestemmelsen fastsætter tidspunktet for lovens  

 ikrafttræden.
 Det foreslås, at loven træder i kraft den 1.  

 januar 2001, jf. § 11, stk. 1.
 De bestemmelser, der er en følge af  

 hæftestraffens afskaffelse (lovforslagets § 1, nr. 2 og 3, samt  

 §§ 6-8), foreslås dog først sat i kraft med virkning fra  

 den 1. juli 2001, hvor hæftestraffen ophæves, jf. lovforslagets  

§ 11, stk. 2, og § 30 i lov nr. 433 af 31. maj 2000 om  

 ændring af forskellige lovbestemmelser i forbindelse med  

 gennemførelsen af en lov om fuldbyrdelse af straf mv. (Ændringer  

 som følge af straffuldbyrdelsesloven, afskaffelse af  

 hæftestraffen og prøveløsladelse af livstidsdømte  

 mv.).
Til § 12 Bestemmelsen regulerer visse  

 overgangsspørgsmål med tilknytning til 1. tillægsprotokol  

 til den europæiske konvention om overførelse af domfældte  

 og til FN-konventionen til bekæmpelse af terrorbombninger.
Efter § 12, stk. 1, finder § 2,  

 stk. 1, i loven om international fuldbyrdelse af straf mv., jf.  

 lovforslagets § 2, anvendelse, selv om den pågældende  

 afgørelse er truffet, før tillægsprotokollen er  

 trådt i kraft mellem Danmark og vedkommende fremmede stat.
Det  

 indebærer, at der   når 1. tillægsprotokol er trådt i  

 kraft mellem Danmark og vedkommende fremmede stat   også kan ske  

 overførelse af straffuldbyrdelsen for afgørelser (straffedomme)  

 fra før dette tidspunkt.
Hvis tillægsprotokollen ikke er trådt i kraft  

 mellem Danmark og vedkommende fremmede stat, kan justitsministeren efter  

 omstændighederne træffe afgørelse om overførelse af  

 straffuldbyrdelsen til Danmark (uden den dømte samtykke) efter  

 § 10 i loven om international fuldbyrdelse af straf mv.
Denne  

 bestemmelse giver adgang til at træffe afgørelse om  

 overførelse i enkeltsager, selv om der ikke gælder nogen generel  

 overførelsesaftale mellem Danmark og vedkommende fremmede stat,  

 når humanitære eller andre særlige hensyn (f.eks. hensynet  

 til retshåndhævelsen) taler derfor.
Efter § 12, stk. 2, finder  

 udleveringslovens § 5, stk. 4   hvorefter udlevering ikke  

 kan nægtes med den begrundelse, at der er tale om en politisk  

 forbrydelse   anvendelse på anmodninger om udlevering, der  

 fremsættes efter, at FN-konventionen til bekæmpelse af  

 terrorbombninger er trådt i kraft mellem Danmark og vedkommende  

 fremmede stat.
Det indebærer, at den nye bestemmelse om udlevering  

 på grundlag af FN-konventionen først finder anvendelse ved  

 behandlingen af anmodninger om udlevering, når Danmark og vedkommende  

 fremmede stat gensidigt har forpligtet sig til at udlevere på grundlag  

 af FN-konventionens regler.
Til § 13 § 13 indeholder bestemmelser om lovens territoriale  

 anvendelsesområde.
 Lovens § 1 (straffeloven), § 2 (lov om  

 international fuldbyrdelse af straf mv.), § 3 (lov om samarbejde med  

 Finland, Island, Norge og Sverige angående fuldbyrdelse af straf mv.),  

 § 4 (lov om udlevering af lovovertrædere), § 6 (lov om  

 indendørs hold af smågrise, avls- og slagtesvin), § 7 (lov  

 om behandling af personoplysninger) samt § 10 (ophævelse af  

 §§ 5, 10 og 20 i lov om ikrafttræden af borgerlig straffelov) kan  

 ved kongelig anordning sættes i kraft for Færøerne med de  

 afvigelser, som de særlige færøske forhold tilsiger.
 Lovens § 2 (lov om international fuldbyrdelse af  

 straf mv.), § 3 ( lov om samarbejde med Finland, Island, Norge og  

 Sverige angående fuldbyrdelse af straf mv.) samt § 4 (lov om  

 udlevering af lovovertrædere) kan sættes i kraft for  

 Grønland med de afvigelser, som de særlige grønlandske  

 forhold tilsiger.
Bilag 1 Bilag 2 Tillægsprotokol til den europæiske konvention  

 om overførelse af domfældte  

 (Strasbourg, 18. december 1997) Præambel Europarådets medlemsstater og andre stater, som undertegner denne  

 protokol, ønsker at lette anvendelsen af konventionen om overførelse  

 af domfældte, der blev åbnet for undertegnelse i Strasbourg den  

 21. marts 1983 (i det følgende betegnet »konventionen«), og især  

 at forfølge sit anerkendte mål om at øge  

 retfærdigheden og dømte personers resocialisering; er klar over, at mange stater ikke kan udlevere deres egne  

 statsborgere; anser det for ønskeligt at udvide konventionen i visse  

 henseender, er blevet enige om følgende:
Artikel 1 Almindelige bestemmelser 1. De ord og udtryk, der anvendes i denne protokol, har den i konventionen  

 anvendte betydning.
 2. Konventionens bestemmelser gælder i det omfang, de er forenelige  

 med bestemmelserne i denne protokol.
Artikel 2 Personer, der er flygtet fra domslandet 1. Hvis en statsborger fra en kontraherende stat, som er blevet  

 idømt en retsfølge i en anden kontraherende stat som led i en  

 retskraftig dom, søger at unddrage sig fuldbyrdelse eller fortsat  

 fuldbyrdelse af retsfølgen i domslandet ved at flygte til den  

 førstnævnte stat, inden den pågældende har  

 udstået retsfølgen, kan domslandet anmode den anden  

 kontraherende stat om at overtage fuldbyrdelsen af retsfølgen.
2. På domslandets anmodning kan fuldbyrdelseslandet, før de  

 dokumenter, der skal vedlægges anmodningen, ankommer, eller før  

 der er truffet afgørelse om anmodningen, anholde den dømte  

 person eller træffe enhver anden foranstaltning for at sikre, at den  

 pågældende forbliver på dets område, indtil der er  

 truffet afgørelse om anmodningen.
Anmodninger om midlertidige  

 foranstaltninger skal omfatte de i konventionens artikel 4, stk. 3,  

 nævnte oplysninger.
Den dømte persons strafferetlige stilling  

 må ikke forværres som følge af, at den  

 pågældende har været varetægtsfængslet i  

 medfør af dette stykke.
 3. Overførelse af fuldbyrdelse af retsfølgen kan ikke  

 betinges af, at den dømte person samtykker heri.
Artikel 3 Dømte personer, som skal udvises eller  

 udsendes 1. Efter anmodning fra domslandet kan fuldbyrdelseslandet under  

 iagttagelse af bestemmelserne i denne artikel indgå på  

 overførelse af en dømt person uden den pågældendes  

 samtykke, når den idømte retsfølge eller en administrativ  

 afgørelse i tilknytning hertil medfører udvisning eller  

 udsendelse eller en anden foranstaltning med den virkning, at den  

 dømte person ikke længere må forblive i domslandet,  

 når den pågældende løslades fra fængslet.
 2. Fuldbyrdelseslandet må ikke give samtykke med henblik på  

 stk. 1 uden forinden at have inddraget den dømte persons  

 mening.
 3. Med henblik på anvendelse af denne artikel skal domslandet  

 forsyne fuldbyrdelseslandet med:
a)	en erklæring, som redegør for den dømte persons  

 indstilling til den påtænkte overførelse, og b)	en kopi af beslutningen om udvisning eller udsendelse eller anden  

 beslutning, som medfører, at den dømte person ikke  

 længere må forblive i domslandet, når den  

 pågældende løslades fra fængslet.
 4. Over for en person, der overføres efter bestemmelserne i denne  

 artikel, kan der ikke indledes retsforfølgning, afsiges straffedom  

 eller iværksættes tilbageholdelse med henblik på  

 fuldbyrdelse af en straffedom eller beslutning om sikkerhedsforanstaltning  

 eller i øvrigt foretages nogen indskrænkning i den  

 pågældendes personlige frihed for nogen anden forud for  

 overførelsen begået forbrydelse end den, for hvilken  

 retsfølgen, der skal fuldbyrdes, blev idømt, undtagen i  

 følgende tilfælde:
a)	når domslandet tillader det: anmodningen om tilladelse skal  

 ledsages af alle relevante dokumenter og af en udskrift af enhver forklaring,  

 som den dømte person har afgivet; tilladelse skal gives, når den  

 forbrydelse, anmodningen angår, i sig selv ville begrunde forpligtelse  

 til udlevering efter domslandets lovgivning, eller når udlevering kun  

 ville være udelukket på grund af straffens længde; b) når den dømte person efter at have haft mulighed for at  

 forlade fuldbyrdelseslandet ikke har gjort dette inden for 45 dage efter sin  

 endelige løsladelse, eller når den pågældende er  

 vendt tilbage til fuldbyrdelseslandet efter at have forladt det.
 5. Uanset bestemmelserne i stk. 4 kan fuldbyrdelseslandet  

 træffe enhver foranstaltning, som efter dets lovgivning er  

 nødvendig for at afbryde forældelse, herunder  

 retsforfølgning uanset tiltaltes fravær.
 6. Enhver af de kontraherende stater kan ved en erklæring til  

 Europarådets generalsekretær tilkendegive, at den ikke vil  

 overtage fuldbyrdelse af retsfølger efter den i denne artikel  

 beskrevne fremgangsmåde.
Artikel 4 Undertegnelse og ikrafttræden 1. Denne protokol er åben for undertegnelse af Europarådets  

 medlemsstater samt de andre stater, som har undertegnet konventionen.
Den kan  

 ratificeres, accepteres eller godkendes.
En signatarstat kan kun ratificere,  

 acceptere eller godkende denne protokol, hvis den tidligere eller samtidig  

 har ratificeret, accepteret eller godkendt konventionen.
Ratifikations-,  

 accept- eller godkendelsesdokumenterne skal deponeres hos Europarådets  

 generalsekretær.
 2. Denne protokol træder i kraft den første dag i den  

 måned, som følger udløbet af en periode på tre  

 måneder efter deponeringen af det tredje ratifikations-, accept- eller  

 godkendelsesdokument.
 3. For en signatarstat, som senere deponerer sit ratifikations-, accept-  

 eller godkendelsesdokument, træder protokollen i kraft den  

 første dag i den måned, som følger udløbet af en  

 periode på tre måneder efter deponeringsdatoen.
Artikel 5 Tiltrædelse 1. En ikke-medlemsstat, som har tiltrådt konventionen, kan  

 tiltræde protokollen, efter at den er trådt i kraft.
 2. For en tiltrædende stat træder protokollen i kraft den  

 første dag i den måned, som følger udløbet af en  

 periode på tre måneder efter datoen for deponering af  

 tiltrædelsesdokumentet.
Artikel 6 Territorial anvendelse 1. Hver stat kan på tidspunktet for undertegnelse eller deponering  

 af ratifikations-, accept-, godkendelses- eller tiltrædelsesdokument  

 nærmere angive, på hvilket eller hvilke områder denne  

 protokol skal finde anvendelse.
2. Enhver kontraherende stat kan på et senere tidspunkt gennem en  

 erklæring til Europarådets generalsekretær udstrække  

 anvendelsen af denne protokol til ethvert andet område angivet i  

 erklæringen.
For et sådant område træder protokollen  

 i kraft den første dag i den måned, som følger  

 udløbet af en periode på tre måneder efter den dag, hvor  

 generalsekretæren modtog erklæringen.
3. En erklæring afgivet i overensstemmelse med de to  

 foregående stykker kan for så vidt angår områder  

 angivet i erklæringen tilbagekaldes gennem en underretning til  

 generalsekretæren.
Tilbagekaldelsen får virkning den  

 første dag i den måned, som følger udløbet af en  

 periode på tre måneder efter den dag, hvor  

 generalsekretæren modtog underretningen.
Artikel 7 Tidsmæssig anvendelse Denne protokol skal finde anvendelse på fuldbyrdelse af  

 retsfølger pålagt såvel før som efter dens  

 ikrafttræden.
Artikel 8 Opsigelse 1. En kontraherende stat kan til enhver tid opsige denne protokol gennem  

 en underretning til Europarådets generalsekretær.
 2. Opsigelsen får virkning fra den første dag i den  

 måned, som følger udløbet af en periode på tre  

 måneder efter den dag, hvor generalsekretæren modtog  

 underretningen.
 3. Nærværende protokol skal imidlertid fortsat anvendes  

 på fuldbyrdelsen af retsfølger for personer, som er blevet  

 overført i overensstemmelse med både konventionens og  

 protokollens bestemmelser før den dag, hvor en opsigelse får  

 virkning.
 4. Opsigelse af konventionen medfører automatisk opsigelse af  

 nærværende protokol.
Artikel 9 Underretninger Europarådets generalsekretær skal underrette  

 Europarådets medlemsstater, signatarstater, kontraherende stater samt  

 enhver anden stat, som er blevet tilbudt at tiltræde konventionen,  

 om:
a)	enhver undertegnelse; b)	enhver deponering af ratifikations-, accept-, godkendelses- eller  

 tiltrædelsesdokumenter; c)	enhver ikrafttrædelsesdag for denne protokol i  

 overensstemmelse med artikel 4 eller 5; d)	enhver anden handling, erklæring, underretning eller  

 meddelelse med tilknytning til denne protokol.
 Til bekræftelse heraf har undertegnede dertil behørigt  

 bemyndigede undertegnet denne protokol.
Udfærdiget i Strasbourg den 18. december 1997 på engelsk og  

 fransk, som begge har samme gyldighed, i ét eksemplar, som skal  

 opbevares i Europarådets arkiv.
Europarådets  

 generalsekretær skal fremsende bekræftede genparter til hvert af  

 Europarådets medlemsstater, til konventionens andre signatarstater og  

 til enhver stat, der er blevet tilbudt at tiltræde konventionen.
Bilag 3 International konvention til bekæmpelse af  

 terrorbombninger  

 (New York, 15. december 1997) De i denne konvention deltagende stater, som har opmærksomheden henledt på de i De Forenede Nationers pagt  

 fastlagte mål og principper med hensyn til opretholdelsen af  

 international fred og sikkerhed og fremme af godt naboskab og venskabelige  

 forbindelser og samarbejde mellem staterne, er dybt bekymrede over det stigende antal terrorhandlinger af enhver art  

 og udførelse i hele verden, erindrer om erklæringen i anledning af De Forenede Nationers 50  

 års jubilæum af 24. oktober 1995, ligeledes erindrer om den til generalforsamlingsresolution nr. 49/60 af 9.  

 december 1994 vedhæftede erklæring om foranstaltninger til  

 eliminering af international terrorisme, hvori bl.a. »De Forenede Nationers  

 medlemsstater højtideligt på ny bekræfter deres utvetydige  

 fordømmelse af alle terrorhandlinger, -fremgangsmåder og  

  metoder som strafbare og uberettigede, uanset hvor eller af hvem de  

 begås, herunder sådanne, der bringer de venskabelige forbindelser  

 mellem stater og befolkninger i fare og truer staternes territoriale  

 integritet og sikkerhed«, bemærker, at erklæringen også opfordrede staterne til  

 »øjeblikkelig at revidere rækkevidden af de eksisterende  

 internationale lovbestemmelser vedrørende forebyggelse, undertrykkelse  

 og afskaffelse af terrorisme af enhver art og udførelse med henblik  

 på at sikre, at der forefindes omfattende juridiske rammer, der  

 dækker alle sagens aspekter«, erindrer om generalforsamlingsresolution nr. 51/210 af 17. december 1996  

 og den dertil vedhæftede tillægserklæring til  

 erklæringen om foranstaltninger til eliminering af international  

 terrorisme fra 1994, bemærker, at terrorangreb med sprængstoffer eller andre  

 dødbringende anordninger er blevet mere og mere udbredt, ligeledes bemærker, at eksisterende multilaterale lovbestemmelser  

 ikke i tilstrækkelig grad sigter mod sådanne angreb, er overbevist om, at der er et påtrængende behov for at  

 forbedre det internationale samarbejde mellem staterne med henblik på  

 at finde frem til og vedtage effektive og praktiske foranstaltninger til at  

 forebygge sådanne terrorhandlinger og til at retsforfølge og  

 straffe gerningsmændene, tager i betragtning, at forekomsten af sådanne handlinger  

 vækker dyb bekymring hos det internationale samfund som helhed, bemærker, at handlinger udført af staternes  

 militærstyrker er omfattet af internationale retsregler, der ligger  

 uden for konventionens rammer, og at udelukkelse af visse handlinger fra  

 konventionens anvendelsesområde ikke skal anses for en godkendelse  

 eller lovliggørelse af ellers ulovlige handlinger og heller ikke  

 udelukker retsforfølgning efter andre love, er blevet enige om følgende:
Artikel 1 I denne konvention anvendes følgende udtryk med den angivne  

 betydning:
 1. »Stats- eller regeringsfacilitet« omfatter ethvert permanent eller  

 midlertidigt anlæg eller transportmiddel, der anvendes eller er optaget  

 af statsrepræsentanter, medlemmer af regering, lovgivningsmagt eller  

 retsvæsen eller af embedsmænd eller medarbejdere ansat af en stat  

 eller en anden offentlig myndighed eller enhed eller af medarbejdere eller  

 embedsmænd ansat ved en mellemstatslig organisation i forbindelse med  

 deres tjenstlige hverv.
 2. »Infrastrukturfacilitet« betyder ethvert offentligt eller privat ejet  

 anlæg, der giver eller fordeler ydelser til gavn for offentligheden,  

 såsom vand, kloakering, energi, brændsel eller kommunikation.
 3. »Sprængstof eller anden dødbringende anordning«  

 betyder:
a)	Et eksplosivt eller brandstiftende våben eller anordning, der  

 er beregnet til eller i stand til at forårsage død, alvorlig  

 personskade eller væsentlig materiel skade; eller b)	Et våben eller en anordning, der er beregnet til eller i stand  

 til at forårsage død, alvorlig personskade eller væsentlig  

 materiel skade ved frigivelse eller spredning af eller påvirkning med  

 giftige kemikalier, biologiske midler eller toksiner eller lignende stoffer  

 eller stråling eller radioaktivt materiale.
 4. »En stats militærstyrker« betyder en stats væbnede styrker,  

 der er organiseret, uddannet og udstyret i henhold til dens egen lovgivning  

 med nationalt forsvar eller sikkerhed som det primære formål,  

 samt personer, der fungerer som støtte for disse væbnede  

 styrker, og som er under deres formelle kommando, styring og ansvar.
 5. »Offentlige steder« betyder de dele af bygninger, jord, gader, vandveje  

 eller andre steder, der er tilgængelige eller åbne for  

 offentligheden, enten permanent, periodisk eller fra tid til anden, og  

 omfatter alle steder til brug for handel, forretninger, kultur, uddannelse,  

 underholdning, fritid samt regeringsbygninger, historiske steder, steder til  

 dyrkelse af religion og andre lignende steder, der i den forbindelse er  

 tilgængelige eller åbne for offentligheden.
 6. »Offentligt transportsystem« betyder alle offentligt og privat ejede  

 anlæg, transportmidler og hjælpemidler, der anvendes i  

 forbindelse med eller med henblik på offentligt tilgængelige  

 tjenester til befordring af personer eller last.
Artikel 2 1. En person begår en forbrydelse i denne konventions forstand, hvis  

 den pågældende ulovligt og forsætligt leverer, anbringer,  

 affyrer eller detonerer en eksplosiv eller anden dødbringende  

 anordning i eller på, ind i eller mod et offentligt sted, en stats-  

 eller regeringsfacilitet, et offentligt transportsystem eller en  

 infrastrukturfacilitet:
a)	med forsæt til at forårsage død eller alvorlig  

 personskade; eller b)	med forsæt til at forårsage omfattende  

 ødelæggelse af stedet, faciliteten eller systemet, hvis  

 ødelæggelsen medfører eller sandsynligvis vil  

 medføre et større økonomisk tab.
 2. En person begår ligeledes en forbrydelse, hvis den  

 pågældende forsøger at begå en forbrydelse som  

 anført i stk. 1.
 3. En person begår ligeledes en forbrydelse, hvis den  

 pågældende:
a)	medvirker til en forbrydelse som anført i stk. 1 eller  

 2; eller b)	organiserer eller pålægger andre at begå en  

 forbrydelse som anført i stk. 1 eller 2; eller c)	på anden måde medvirker til, at en gruppe personer, der  

 handler med et fælles formål, begår en eller flere  

 forbrydelser som anført i stk. 1 eller 2. Denne medvirken skal  

 være forsætlig og skal enten foretages i den hensigt at fremme  

 gruppens generelle kriminelle virksomhed eller formål eller foretages  

 med viden om, at gruppen har til hensigt at begå den eller de  

 pågældende forbrydelser.
Artikel 3 Denne konvention finder ikke anvendelse i tilfælde, hvor  

 forbrydelsen er begået inden for en enkelt stat, hvori den formodede  

 gerningsmand samt ofrene er statsborgere, på hvis område den  

 formodede gerningsmand befinder sig, og ingen anden stat har grundlag i  

 henhold til konventionens artikel 6, stk. 1 eller stk. 2, for at  

 udøve jurisdiktion, idet dog bestemmelserne i artikel 10-15 skal  

 gælde, hvor det er relevant.
Artikel 4 Enhver kontraherende stat skal vedtage sådanne foranstaltninger, som  

 måtte være nødvendige a)	for at fastsætte, at det er en strafbar handling i henhold til  

 national ret at handle som nævnt i artikel 2; b)	for at fastsætte passende straffe for sådanne  

 forbrydelser under hensyntagen til deres alvorlige karakter.
Artikel 5 Enhver kontraherende stat skal vedtage sådanne foranstaltninger, som  

 måtte være nødvendige, herunder efter behov national  

 lovgivning, for at sikre, at strafbare handlinger inden for denne konventions  

 rammer, især hvis de er beregnet eller egnet til at fremkalde en  

 terrortilstand blandt den brede befolkning eller hos en gruppe personer eller  

 bestemte personer, ikke under nogen omstændigheder er berettiget af  

 politiske, filosofiske, ideologiske, racemæssige, etniske,  

 religiøse eller andre lignende grunde, og at de straffes i  

 overensstemmelse med deres alvorlige karakter.
Artikel 6 1. Enhver kontraherende stat skal gøre, hvad der er  

 nødvendigt for at sikre, at den har straffemyndighed med hensyn til de  

 i artikel 2 anførte forbrydelser, når a)	forbrydelsen begås på den pågældende stats  

 område; eller b)	forbrydelsen begås ombord på et fartøj, der  

 sejler under den pågældende stats flag, eller i et fly, der er  

 registeret efter den pågældende stats lovgivning på det  

 tidspunkt, hvor forbrydelsen blev begået; eller c)	forbrydelsen begås af en statsborger fra den  

 pågældende stat.
2. En kontraherende stat kan ligeledes sikre, at den har straffemyndighed  

 med hensyn til en sådan forbrydelse, når a)	forbrydelsen begås mod en statsborger fra den  

 pågældende stat; eller b)	forbrydelsen begås mod en af den pågældende stats  

 stats- eller regeringsfaciliteter i udlandet, herunder en af den  

 pågældende stats ambassader eller andre diplomatiske eller  

 konsulære lokaler; eller c)	forbrydelsen begås af en statsløs person, som har fast  

 bopæl på den pågældende stats område; eller d)	forbrydelsen begås i et forsøg på at tvinge den  

 pågældende stat til at foretage eller undlade at foretage en  

 bestemt handling; eller e)	forbrydelsen begås ombord på et fly, der drives af den  

 pågældende stats offentlige myndigheder.
 3. Efter ratifikation, accept, godkendelse eller tiltrædelse af  

 konventionen skal enhver kontraherende stat underrette De Forenede Nationers  

 generalsekretær om den straffemyndighed, den har efter sin nationale  

 lovgivning i overensstemmelse med stk. 2. I tilfælde af  

 ændringer skal den pågældende kontraherende stat  

 omgående underrette generalsekretæren derom.
 4. Enhver kontraherende stat skal ligeledes gøre, hvad der er  

 nødvendigt for at sikre, at den har straffemyndighed med hensyn til i  

 artikel 2 anførte forbrydelser i tilfælde, hvor den formodede  

 gerningsmand befinder sig på statens område, og den ikke  

 udleverer den pågældende til nogen af de kontraherende stater,  

 der har straffemyndighed i overensstemmelse med stk. 1 eller 2.
 5. Denne konvention udelukker ikke, at en kontraherende stat udøver  

 straffemyndighed i overensstemmelse med sin nationale lovgivning.
Artikel 7 1. Når en kontraherende stat har modtaget meddelelse om, at en  

 person, der har begået eller formodes at have begået en  

 forbrydelse som anført i artikel 2, måske befinder sig på  

 dens område, skal den pågældende stat i overensstemmelse  

 med sin lovgivning træffe de foranstaltninger, som måtte  

 være nødvendige for at efterforske oplysningerne i  

 meddelelsen.
 2. Når betingelserne herfor er til stede, skal den kontraherende  

 stat, på hvis område gerningsmanden eller den formodede  

 gerningsmand befinder sig, i overensstemmelse med sin lovgivning træffe  

 passende foranstaltninger for at sikre den pågældendes  

 tilstedeværelse med henblik på retsforfølgning eller  

 udlevering.
 3. En person, over for hvem de i stk. 2 nævnte foranstaltninger  

 træffes, har ret til:
a)	uden ophold at komme i forbindelse med den nærmeste  

 repræsentant for den stat, hvori den pågældende er  

 statsborger, eller som af andre grunde er beføjet til at beskytte den  

 pågældendes rettigheder, eller, hvis han er statsløs, den  

 stat på hvis område han har fast bopæl; b)	at modtage besøg af en repræsentant for den  

 pågældende stat; c)	at blive oplyst om sine rettigheder i henhold til litra a) og  

 b).
 4. De i stk. 3 nævnte rettigheder skal udøves i  

 overensstemmelse med gældende love og bestemmelser i den stat, på  

 hvis område gerningsmanden eller den formodede gerningsmand befinder  

 sig, dog under forudsætning af at de pågældende love og  

 bestemmelser i fuldt omfang gør det muligt at tilgodese formålet  

 med de rettigheder, der tilstås i medfør af stk. 3.
 5. Bestemmelserne i stk. 3 og 4 er uden præjudice for den ret,  

 som enhver kontraherende stat, der har krav på at udøve  

 jurisdiktion i overensstemmelse med artikel 6, stk. 1, litra c) eller  

 stk. 2, litra c), har til at anmode Den Internationale Røde  

 Kors-Komité om at sætte sig i forbindelse med og besøge  

 den formodede gerningsmand.
6. Når en kontraherende stat i medfør af denne artikel har  

 taget en person i forvaring, skal den omgående direkte eller gennem De  

 Forenede Nationers generalsekretær underrette de kontraherende stater,  

 der har straffemyndighed i overensstemmelse med artikel 6, stk. 1 og 2,  

 samt, hvis den anser det for tilrådeligt, eventuelle andre  

 interesserede kontraherende stater om, at den pågældende person  

 er taget i forvaring, og om de omstændigheder, der ligger til grund for  

 den pågældende persons tilbageholdelse.
Den stat, der  

 iværksætter den i stk. 1 forudsete efterforskning, skal  

 omgående give meddelelse om udfaldet deraf til de  

 pågældende kontraherende stater samt tilkendegive, hvorvidt den  

 agter at udøve straffemyndighed.
Artikel 8 1. Den kontraherende stat, på hvis område den formodede  

 gerningsmand befinder sig, skal i de tilfælde, hvor artikel 6  

 gælder, hvis staten ikke udleverer ham, uden nogen som helst  

 undtagelse, og uanset om forbrydelsen er begået på statens  

 område eller ej, uden ugrundet ophold overgive sagen til sine  

 kompetente myndigheder med henblik på retsforfølgning i  

 overensstemmelse med sin egen lovgivning.
Disse myndigheder skal træffe  

 deres afgørelse efter samme retningslinjer, som i henhold til statens  

 lovgivning anvendes ved enhver anden forbrydelse af alvorlig karakter.
 2. Hvis en kontraherende stat efter sin egen lovgivning kun må  

 udlevere eller på anden vis overgive en af sine statsborgere på  

 den betingelse, at personen sendes tilbage til den pågældende  

 stat for at afsone den straf, der er resultatet af retsforfølgningen,  

 som anmodningen om udlevering eller overgivelse angår, og denne stat  

 samt den stat, der anmoder om udlevering af personen, er enige om denne  

 betingelse og andre betingelser, som de måtte finde passende, er en  

 sådan betinget udlevering eller overgivelse tilstrækkelig til at  

 opfylde den i stk. 1 nævnte forpligtelse.
Artikel 9 1. De i artikel 2 nævnte forbrydelser skal i enhver  

 udleveringstraktat mellem de kontraherende stater, som er indgået,  

 før denne konvention træder i kraft, anses for omfattet af de  

 forbrydelser, der ifølge en sådan traktat kan medføre  

 udlevering.
De kontraherende stater forpligter sig til i enhver  

 udleveringstraktat, de efterfølgende indgår med hinanden, at  

 optage forbrydelserne blandt de forbrydelser, der kan medføre  

 udlevering.
2. Hvis en kontraherende stat, som kun foretager udlevering på  

 grundlag af en traktat herom, modtager en anmodning om udlevering fra en  

 anden kontraherende stat, med hvilken den ikke har indgået en  

 udleveringstraktat, kan den anmodede stat betragte denne konvention som det  

 retlige grundlag for udlevering med hensyn til de i artikel 2 nævnte  

 forbrydelser.
For udleveringen gælder i øvrigt de bestemmelser,  

 der er fastsat i den anmodede stats lovgivning.
 3. Kontraherende stater, som ikke gør udlevering betinget af, at  

 der består en traktat herom, skal gensidigt anse de i artikel 2  

 nævnte forbrydelser som forbrydelser, der kan medføre udlevering  

 i overensstemmelse med de betingelser, der er fastsat i den anmodede stats  

 lovgivning.
 4. For så vidt angår udlevering mellem de kontraherende stater  

 skal de i artikel 2 nævnte forbrydelser om nødvendigt anses som  

 begået ikke blot der, hvor de fandt sted, men også i de stater,  

 som ifølge artikel 6, stk. 1 og 2, har straffemyndighed med  

 hensyn til forbrydelserne.
 5. Bestemmelserne i samtlige traktater og aftaler om udlevering mellem  

 kontraherende stater vedrørende de i artikel 2 nævnte  

 forbrydelser skal anses for ændret i forholdet mellem de kontraherende  

 stater i det omfang, sådanne bestemmelser er uforenelige med denne  

 konvention.
Artikel 10 1. De kontraherende stater skal yde hinanden størst mulig bistand i  

 forbindelse med efterforskning, retsforfølgning eller udlevering i  

 anledning af de i artikel 2 nævnte forbrydelser, herunder bistand til  

 at fremskaffe alt for dem foreliggende bevismateriale, som er  

 nødvendigt for retssagen.
2. De kontraherende stater skal opfylde deres forpligtelser i  

 medfør af stk. 1 i overensstemmelse med de traktater eller andre  

 aftaler om retshjælp, de måtte have indgået indbyrdes.
I  

 mangel af sådanne traktater eller aftaler skal de kontraherende stater  

 yde hinanden bistand i overensstemmelse med deres nationale lovgivning.
Artikel 11 For så vidt angår udlevering eller retshjælp skal ingen  

 af de i artikel 2 nævnte forbrydelser anses for en politisk forbrydelse  

 eller for en forbrydelse, der har forbindelse med en politisk forbrydelse,  

 eller for en forbrydelse, der udspringer af politiske motiver.
En anmodning  

 om udlevering eller retshjælp på grundlag af en sådan  

 forbrydelse kan derfor ikke afvises alene med den begrundelse, at den  

 angår en politisk forbrydelse eller en forbrydelse, der har forbindelse  

 med en politisk forbrydelse, eller en forbrydelse, der udspringer af  

 politiske motiver.
Artikel 12 Intet i denne konvention skal fortolkes som forpligtende til udlevering  

 eller retshjælp, hvis den stat, over for hvilken en anmodning er  

 fremsat, har vægtige grunde til at antage, at anmodningen om udlevering  

 for en i artikel 2 nævnt forbrydelse eller om retshjælp  

 vedrørende en sådan forbrydelse er fremsat med det formål  

 at tiltale eller straffe en person på grund af dennes race, religion,  

 nationalitet, etniske oprindelse eller politiske overbevisning, eller at  

 imødekommelse af anmodningen kunne skade den pågældendes  

 stilling af nogen af disse grunde.
Artikel 13 1. En person, der tilbageholdes eller afsoner en straf på en  

 kontraherende stats område, og hvis personlige fremmøde en anden  

 kontraherende stat anmoder om med henblik på vidneforklaring,  

 identifikation eller anden bistand i forbindelse med fremskaffelse af  

 bevismateriale til efterforskning eller retsforfølgning af  

 forbrydelser i medfør af denne konvention, kan overføres, hvis  

 følgende betingelser er opfyldt:
a)	den pågældende giver frivilligt sit informerede samtykke  

 dertil; og b)	de kompetente myndigheder i begge stater er enige derom med  

 forbehold af de betingelser, som disse stater måtte finde  

 passende.
 2. Med henblik på denne artikel:
a)	skal den stat, hvortil den pågældende overføres,  

 have tilladelse og være forpligtet til at holde den overførte  

 person i forvaring, medmindre den stat, hvorfra den pågældende  

 blev overført, anmoder om eller giver tilladelse til andet; b)	skal den stat, hvortil den pågældende overføres,  

 uden ophold opfylde sin forpligtelse til at sende personen tilbage til  

 forvaring i den stat, hvorfra den pågældende blev  

 overført, som aftalt på forhånd eller på anden vis  

 af begge staters kompetente myndigheder; c)	må den stat, hvortil den pågældende  

 overføres, ikke kræve, at den stat, hvorfra den  

 pågældende blev overført, skal indlede en udleveringssag  

 for at få personen sendt tilbage; d)	skal den overførte person have den tid, der er tilbragt i  

 varetægt i den stat, hvortil den pågældende blev  

 overført, fradraget i afsoningen af den straf, som afsones i den stat,  

 hvorfra den pågældende blev overført.
 3. Medmindre den kontraherende stat, hvorfra en person skal  

 overføres i overensstemmelse med denne artikel, indvilliger deri,  

 må den pågældende person uanset nationalitet ikke  

 retsforfølges, tilbageholdes eller underkastes nogen anden  

 indskrænkning i sin personlige frihed i den stat, som den  

 pågældende overføres til, for handlinger eller på  

 grundlag af straffedomme fra tiden før den pågældendes  

 afrejse fra den stat, hvorfra overførelsen sker.
Artikel 14 Enhver person, der tages i forvaring, eller over for hvem der  

 træffes andre foranstaltninger, eller som retsforfølges i  

 henhold til denne konvention, skal sikres en retfærdig behandling,  

 herunder nydelsen af alle de rettigheder og garantier, som er fastsat i  

 lovgivningen i den stat, hvor den pågældende befinder sig, og i  

 gældende bestemmelser i folkeretten, herunder dennes bestemmelser om  

 menneskerettigheder.
Artikel 15 De kontraherende stater skal samarbejde med henblik på at forebygge  

 de i artikel 2 nævnte forbrydelser, navnlig ved:
a)	at træffe alle praktisk gennemførlige foranstaltninger,  

 herunder om nødvendigt tilpasning af deres nationale lovgivning, for  

 at forebygge og modvirke, at der på deres respektive områder  

 træffes forberedelser til at begå sådanne forbrydelser  

 inden eller uden for deres områder, herunder foranstaltninger til at  

 forbyde, at der på deres områder udøves ulovlig virksomhed  

 af personer, grupper og organisationer, der opmuntrer til, anstifter,  

 organiserer, bevidst finansierer eller deltager i gennemførelsen af de  

 i artikel 2 nævnte forbrydelser; b)	at udveksle nøjagtige og efterprøvede oplysninger i  

 overensstemmelse med deres nationale lovgivning samt at samordne  

 gennemførelsen af administrative og andre foranstaltninger, der er  

 egnede til at forebygge, at der begås forbrydelser som nævnt i  

 artikel 2; c)	forskning og udvikling vedrørende metoder til konstatering af  

 sprængstoffer og andre skadelige stoffer, der kan forårsage  

 død eller personskade, samråd vedrørende udvikling af  

 standarder til mærkning af sprængstoffer for at identificere  

 disses oprindelse ved efterforskning af sprængninger, udveksling af  

 oplysninger om forebyggende foranstaltninger, samarbejde og overførsel  

 af teknologi, udstyr og lignende materiale, hvor dette måtte være  

 relevant.
Artikel 16 Den kontraherende stat, hvor en formodet gerningsmand  

 retsforfølges, skal i overensstemmelse med sin lovgivning eller  

 gældende regler give underretning om sagens endelige udfald til De  

 Forenede Nationers generalsekretær, som skal videresende oplysningerne  

 til de øvrige kontraherende stater.
Artikel 17 De kontraherende stater skal opfylde deres forpligtelser i henhold til  

 denne konvention på en måde, der er forenelig med principperne om  

 staternes suveræne lighed og territoriale integritet samt om  

 ikke-indblanding i andre staters indre anliggender.
Artikel 18 Intet i denne konvention berettiger en kontraherende stat til på en  

 anden kontraherende stats område at påtage sig udøvelse af  

 straffemyndighed og udførelse af funktioner, der udelukkende er  

 forbeholdt myndighederne i denne anden kontraherende stat ifølge dens  

 lovgivning.
Artikel 19 1. Intet i denne konvention skal påvirke staternes og  

 enkeltpersoners øvrige rettigheder, forpligtelser og ansvar i henhold  

 til folkeretten, især formålene og principperne for De Forenede  

 Nationers pagt og den humanitære folkeret.
 2. Denne konvention gælder ikke for væbnede styrkers  

 aktiviteter under en væbnet konflikt, sådan som disse udtryk  

 forstås efter den humanitære folkeret, som gælder derfor,  

 eller for aktiviteter foretaget af en stats militærstyrker under  

 udøvelse af deres officielle hverv, for så vidt andre  

 bestemmelser i folkeretten gælder derfor.
Artikel 20 1. Enhver uoverensstemmelse mellem to eller flere kontraherende stater om  

 fortolkningen eller anvendelsen af denne konvention, der ikke inden for en  

 rimelig tid kan afgøres ved forhandling, skal efter en af disse  

 staters anmodning henvises til voldgift.
Såfremt der ikke inden for  

 seks måneder fra datoen for anmodningen om voldgift kan opnås  

 enighed mellem parterne om voldgiftsrettens sammensætning, kan hver af  

 parterne henvise tvisten til Den internationale Domstol ved en anmodning  

 herom i overensstemmelse med domstolens statutter.
 2. En stat kan ved undertegnelsen, ratifikationen, accepten eller  

 godkendelsen af denne konvention eller ved sin tiltrædelse af  

 konventionen erklære, at den ikke anser sig for bundet af bestemmelsen  

 i stk. 1. De øvrige kontraherende stater skal ikke være  

 bundet af stk. 1 over for en kontraherende stat, der har taget et  

 sådant forbehold.
 3. En stat, der har taget forbehold i medfør af stk. 2, kan  

 når som helst trække dette forbehold tilbage ved meddelelse herom  

 til De Forenede Nationers generalsekretær.
Artikel 21 1. Denne konvention står åben for undertegnelse for alle  

 stater i De Forenede Nationers hovedsæde i New York fra den 12. januar  

 1998 til den 31. december 1999.
 2. Denne konvention skal ratificeres, accepteres eller godkendes.  

 Ratifikations-, accept- eller godkendelsesinstrumenterne skal deponeres hos  

 De Forenede Nationers generalsekretær.
3. Denne konvention står åben for tiltrædelse af enhver  

 stat.
Tiltrædelsesinstrumenterne skal deponeres hos De Forenede  

 Nationers generalsekretær.
Artikel 22 1. Denne konvention træder i kraft den 30. dag efter datoen for  

 deponeringen af det 22. ratifikations-, accept-, godkendelses- eller  

 tiltrædelsesinstrument hos De Forenede Nationers  

 generalsekretær.
 2. For enhver stat, der ratificerer, accepterer, godkender eller  

 tiltræder konventionen efter deponeringen af det 22. ratifikations-,  

 accept-, godkendelses- eller tiltrædelsesinstrument, træder  

 konventionen i kraft den 30. dag efter, at den pågældende stat  

 har deponeret sit ratifikations-, accept-, godkendelses- eller  

 tiltrædelsesinstrument.
Artikel 23 1. Enhver kontraherende stat kan opsige denne konvention ved skriftlig  

 meddelelse derom til De Forenede Nationers generalsekretær.
 2. Opsigelsen får virkning et år efter den dato, hvor De  

 Forenede Nationers generalsekretær modtager meddelelsen.
Artikel 24 Originaleksemplaret af denne konvention, hvor den arabiske, kinesiske,  

 engelske, franske, russiske og spanske tekst har samme gyldighed, skal  

 deponeres hos De Forenede Nationers generalsekretær, der skal sende  

 bekræftede kopier deraf til alle stater.
 TIL BEKRÆFTELSE HERAF har undertegnede, der har behørig  

 fuldmagt dertil fra deres respektive regeringer, underskrevet denne  

 konvention, der er åbnet for undertegnelse i De Forenede Nationers  

 hovedsæde i New York den 12. januar 1998.
Bilag 4 Lovforslaget sammenholdt med gældende lov Gældende formulering Lovforslaget § 1 I straffeloven, jf. lovbekendtgørelse nr. 849 af 6. september 2000,  

 foretages følgende ændringer:
§ 10 a. - - - 1. I § 10 a, stk. 2, litra a og b,  

 udgår: »stk. 1,«.
Stk. 2. Bestemmelserne i stk. 1 gælder ikke a)	handlinger, der falder ind under § 6, stk. 1, eller b)	de i § 8, stk. 1, nr. 1, nævnte handlinger,  

 medmindre strafforfølgning i domslandet er sket efter anmodning af den  

 danske anklagemyndighed.
 § 122. Den, som uberettiget yder, lover eller tilbyder nogen,  

 der virker i dansk, udenlandsk eller international offentlig tjeneste eller  

 hverv, gave eller anden fordel for at formå den pågældende  

 til at gøre eller undlade noget i tjenesten, straffes med bøde,  

 hæfte eller fængsel indtil 3 år.
 2. I § 122, § 134 b, stk. 1, § 235,  

 stk. 1, 1. pkt., og § 289 a, stk. 1, 1. pkt.,  

 udgår: », hæfte«.
§ 134 b.
Den, der i forbindelse med møder,  

 forsamlinger, optog eller lignende på offentligt sted færdes med  

 ansigtet helt eller delvis tildækket med hætte, maske, bemaling  

 eller lignende på en måde, der er egnet til at hindre  

 identifikation, straffes med bøde, hæfte eller fængsel  

 indtil 6 måneder.
Stk. 2-3. - - - § 235. Den, som erhvervsmæssigt sælger eller  

 på anden måde udbreder utugtige fotografier, film eller lignende  

 af børn, straffes med bøde, hæfte eller fængsel  

 indtil 2 år.
På samme måde straffes den, som i en videre  

 kreds udbreder sådanne fremstillinger.
Stk. 2. - - - § 289 a.
Med bøde, hæfte eller fængsel  

 indtil 4 år straffes den, der til brug for afgørelser om  

 betaling til eller udbetaling fra De Europæiske Fællesskabers  

 budget eller budgetter, der forvaltes af eller for De Europæiske  

 Fællesskaber, giver urigtige eller vildledende oplysninger eller  

 fortier oplysninger af betydning for sagens afgørelse med forsæt  

 til at unddrage sig eller andre betaling eller med forsæt til at  

 opnå uberettiget udbetaling til sig eller andre.
Udbetaling fra De  

 Europæiske Fællesskabers budget mv. omfatter også  

 ordninger, der kun delvis er finansieret af EU-midler.
Stk. 2. - - - § 144. Den, der i udøvelse af dansk, udenlandsk eller  

 international offentlig tjeneste eller hverv, uberettiget modtager, fordrer  

 eller lader sig tilsige en gave eller anden fordel, straffes med hæfte  

 eller fængsel indtil 6 år, under formildende omstændigheder  

 med bøde.
 3. I § 144, § 230, 1. pkt., og § 235,  

 stk. 2, udgår: »hæfte eller«.
 § 230. Den, der optager utugtige fotografier, film eller  

 lignende af en person under 18 år med forsæt til at sælge  

 eller på anden måde at udbrede materialet, straffes med  

 hæfte eller fængsel indtil 2 år, under formildende  

 omstændigheder med bøde. § 226 finder tilsvarende  

 anvendelse.
§ 235. - - - Stk. 2. Den, som besidder eller mod vederlag gør sig  

 bekendt med fotografier, film eller lignende af børn, der 1)	har samleje eller anden kønslig omgængelse end  

 samleje, 2)	har kønslig omgang med dyr eller 3)	anvender genstande på groft utugtig måde, straffes med bøde eller under skærpende omstændigheder  

 med hæfte eller fængsel indtil 6 måneder.
 § 231. Har den, som skal dømmes efter §§ 228 eller  

 229, tidligere været dømt for nogen i disse bestemmelser  

 omhandlet forbrydelse eller for løsgængeri, eller har han for en  

 berigelsesforbrydelse været dømt til fængsel, kan straffen  

 forhøjes med indtil det halve.
 4. I § 231 udgår: »eller for  

 løsgængeri«.
 5. § 306 affattes således:
 § 306. Der kan pålægges selskaber mv. (juridiske  

 personer) strafansvar efter reglerne i 5. kapitel for overtrædelse af  

 § 122, § 289 a eller § 299, nr. 2, 2. led.
 »§ 306. Der kan pålægges selskaber mv. (juridiske  

 personer) strafansvar efter reglerne i 5. kapitel for overtrædelser af  

 denne lov, der er begået for at skaffe den juridiske person  

 vinding».
 Stk. 2. Strafansvar som nævnt i stk. 1 kan  

 endvidere pålægges for overtrædelse af § 284, jf.  

 § 122, § 144 eller § 289 a, når overtrædelsen er  

 begået for at skaffe selskabet mv. del i en ved overtrædelse af  

 § 122, § 144 eller § 289 a erhvervet vinding.
§ 2 I lov nr. 323 af 4. juni 1986 om international fuldbyrdelse af straf mv.,  

 som ændret ved § 2 i lov nr. 291 af 24. april 1996, foretages  

 følgende ændring:
 1. § 2, stk. 1, affattes således:
 § 2. Afgørelser, som er omfattet af konventionen om  

 overførelse af domfældte, jfr. bilag 1 til denne lov, kan  

 fuldbyrdes efter konventionens regler.
»Afgørelser, som er omfattet af konventionen om overførelse  

 af domfældte og tillægsprotokollen hertil, jf. bilag 1 og bilag 1  

 a til denne lov, kan fuldbyrdes efter konventionens og protokollens  

 regler.« Stk. 2. - - - § 3 I lov nr. 214 af 31. maj 1963 om samarbejde med Finland, Island, Norge og  

 Sverige angående fuldbyrdelse af straf mv., som ændret ved  

 § 3 i lov nr. 322 af 4. juni 1986 og § 3 i lov nr. 291 af 24. april  

 1996, foretages følgende ændring:
 1. Efter § 3 indsættes:
»§ 3 a.
Retten kan med henblik på at sikre den  

 dømtes tilstedeværelse og muligheden for, at straffen  

 umiddelbart kan fuldbyrdes, træffe bestemmelse om, at den  

 pågældende skal varetægtsfængsles.« § 4 I lov om udlevering af lovovertrædere, jf. lovbekendtgørelse  

 nr. 110 af 18. februar 1998, foretages følgende ændring:
 § 5. Udlevering for en politisk lovovertrædelse kan ikke  

 finde sted.
 1. I § 5 indsættes som stk. 4:
 Stk. 2. Omfatter handlingen tillige en lovovertrædelse,  

 som ikke er af politisk karakter, kan udlevering ske for denne  

 lovovertrædelse, såfremt handlingen overvejende er af  

 ikke-politisk karakter.
 Stk. 3. Stk. 1 og 2 finder ikke anvendelse ved udlevering  

 til en medlemsstat i Den Europæiske Union, når handlingen er  

 omfattet af artikel 1 eller 2 i den europæiske konvention om  

 bekæmpelse af terrorisme.
»Stk. 4. Stk. 1 og 2 finder endvidere ikke anvendelse,  

 når handlingen er omfattet af artikel 2, jf. artikel 1, i  

 FN-konventionen til bekæmpelse af terrorbombninger.« § 5 I lov om rettens pleje, jf. lovbekendtgørelse nr. 857 af 12.  

 september 2000, foretages følgende ændringer:
 § 122. Udøvelse af advokatvirksomhed kan ikke forenes  

 med en juridisk stilling ved domstolene, anklagemyndigheden eller politiet,  

 jf. dog bestemmelsen i § 105.
 1. I § 122, stk. 1, ændres »§ 105« til:  

 »§ 106«.
Stk. 2-3. - - - § 781. Indgreb i meddelelseshemmeligheden må kun  

 foretages, såfremt 1)-2)	- - - 3)	efterforskningen angår en lovovertrædelse, som efter  

 loven kan straffes med fængsel i 6 år eller derover, en  

 forsætlig overtrædelse af straffelovens kapitler 12 eller 13  

 eller en overtrædelse af straffelovens §§ 124, stk. 1, 125,  

 127, stk. 1, 193, stk. 1, 235, 245, 252, stk. 1, 266, 281,  

 286, stk. 1, eller 289 eller en overtrædelse af  

 udlændingelovens § 59, stk. 3.
 2. I § 781, stk. 1, nr. 3, og i § 791 a,  

 stk. 3, nr. 3, ændres »udlændingelovens § 59,  

 stk. 3« til: »udlændingelovens § 59, stk. 5«.
Stk. 2-5. - - - § 791 a. - - - Stk. 2. - - - Stk. 3. Observation af personer, der befinder sig i en bolig  

 eller andre husrum, ved hjælp af fjernbetjent eller automatisk virkende  

 tv-kamera, fotografiapparat eller lignende apparat eller ved hjælp af  

 apparat, der anvendes i boligen eller husrummet, må dog kun foretages,  

 såfremt 1)-2)	- - - 3)	efterforskningen angår en lovovertrædelse, der efter  

 loven kan straffes med fængsel i 6 år eller derover, en  

 forsætlig overtrædelse af straffelovens kapitler 12 eller 13  

 eller en overtrædelse af straffelovens §§ 124, stk. 1, 125,  

 127, stk. 1, 193, stk. 1, 245, 252, stk. 1, 266, 281, 286,  

 stk. 1, 289 eller en overtrædelse af udlændingelovens  

 § 59, stk. 3, og Stk. 4-6. - - - § 6 I lov nr. 104 af 14. februar 2000 om indendørs hold af  

 smågrise, avls- og slagtesvin foretages følgende  

 ændring:
 § 8. Med bøde eller hæfte straffes den, der  

 overtræder §§ 3-5.
 1. I § 8, stk. 1 og 2, ændres  

 »hæfte« til: »fængsel indtil 4 måneder«.
 Stk. 2. I forskrifter, der udfærdiges efter loven, kan  

 der fastsættes straf af bøde eller hæfte for  

 overtrædelse af bestemmelser i forskrifterne.
Stk. 3. - - - § 7 I lov nr. 429 af 31. maj 2000 om behandling af personoplysninger foretages  

 følgende ændring:
§ 70. Medmindre højere straf er forskyldt efter den  

 øvrige lovgivning, straffes med bøde eller hæfte den, der  

 i forbindelse med en behandling, som udføres for private, 1. I § 70, stk. 1-4, ændres »hæfte«  

 til: »fængsel indtil 4 måneder«.
1)	overtræder § 4, stk. 5, § 5, stk. 2-5,  

 § 6, § 7, stk. 1, § 8, stk. 4, 5 og 7, § 9,  

 stk. 2, § 10, stk. 2 og 3, 1. pkt., § 11, stk. 2 og  

 3, § 12, stk. 1 og stk. 2, 1. pkt., § 13, stk. 1, 1.  

 pkt., §§ 20-25, § 26, stk. 1, stk. 2, 2. pkt., og  

 stk. 3, § 27, stk. 1, § 28, stk. 1, § 29,  

 stk. 1, § 31, §§ 33 og 34, § 35, stk. 2, §§ 36  

 og 37, § 39, stk. 1 og 3, § 41, stk. 1 og 3, § 42,  

 § 48, § 50, stk. 1 og 2, § 51, § 53 eller § 54,  

 stk. 2, 2)	undlader at efterkomme Datatilsynets afgørelse efter  

 § 5, stk. 1, § 7, stk. 7, § 13, stk. 1, 2.  

 pkt., § 26, stk. 2, 1. pkt., § 27, stk. 4, §§ 28 og  

 29, § 30, stk. 1, § 31, § 32, stk. 1 og 4,  

 §§ 33-37, § 39, § 50, stk. 2, eller § 58,  

 stk. 2, 3)	undlader at efterkomme Datatilsynets krav efter § 62,  

 stk. 1, 4)	hindrer Datatilsynet i at få adgang efter § 62,  

 stk. 3 og 4, 5)	tilsidesætter vilkår som nævnt i § 7,  

 stk. 7, § 9, stk. 3, § 10, stk. 3, § 13,  

 stk. 1, § 27, stk. 4, § 50, stk. 5, eller en  

 betingelse eller et vilkår for en tilladelse i henhold til regler  

 udstedt i medfør af loven eller 6)	undlader at efterkomme forbud eller påbud, der er meddelt i  

 henhold til § 59 eller i henhold til regler udstedt i medfør af  

 loven.
 Stk. 2. Medmindre højere straf er forskyldt efter den  

 øvrige lovgivning, straffes med bøde eller hæfte den, der  

 i forbindelse med en behandling, som udføres for offentlige  

 myndigheder, overtræder § 41, stk. 3, eller § 53 eller  

 tilsidesætter vilkår som nævnt i § 7, stk. 7,  

 § 9, stk. 3, § 10, stk. 3, § 13, stk. 1,  

 § 27, stk. 4, eller en betingelse eller et vilkår for en  

 tilladelse i henhold til regler udstedt i medfør af loven.
 Stk. 3. Medmindre højere straf er forskyldt efter den  

 øvrige lovgivning, straffes med bøde eller hæfte den, der  

 i forbindelse med en behandling, som er undergivet en anden medlemsstats  

 lovgivning, undlader at efterkomme Datatilsynets afgørelser efter  

 § 59 eller at opfylde Datatilsynets krav efter § 62, stk. 1,  

 eller hindrer Datatilsynet i at få adgang efter § 62, stk. 3  

 og 4.
 Stk. 4. I regler, der udstedes i medfør af loven, kan  

 der fastsættes straf af bøde eller hæfte.
Stk. 5. - - - § 8 I lov om offentlige indsamlinger og pyramidespil, jf.  

 lovbekendtgørelse nr. 623 af 15. september 1986, som ændret ved  

 lov nr. 229 af 4. april 2000, foretages følgende ændring:
§ 6. - - - Stk. 2. Den, der udbyder pyramidespil, jf. § 5 a,  

 straffes med bøde, hæfte eller under skærpende  

 omstændigheder med fængsel indtil 2 år, medmindre  

 højere straf er forskyldt efter den øvrige lovgivning.
 1. I § 6, stk. 2, ændres »hæfte« til:  

 »fængsel indtil 4 måneder«.
Stk. 3-5. - - - § 9 Endskiønt det er en Selvfølge, at de Klædedragter,  

 eller andre Udmærkelsestegn, som af Kongen ere foreskrevne og  

 authoriserede for de civile eller militaire Embedsmænd, ikke maae  

 bæres af Uberettigede; Saa finder Han dog passende, offentligen at  

 kundgiøre Sin Villie, i denne henseende, paa det at ingen skal kunne  

 undskylde sig med Uvidenhed.
 Plakat af 27. november 1801, hvorved Uberettigede forbydes at bære  

 saadanne Klædedragter, som af Kongen ere authoriserede til Uniformer  

 for civile eller militaire Embedsmænd, samt at bruge Epauletter, eller  

 Skulderbaand, af nogen Slags, ophæves.
1. Ingen Uberettiget maa bære saadanne Uniformer, som Kongen  

 har bestemt, eller herefter foreskriver, enten for de Militaire af  

 Søe- og Land-Etaten, eller for andre Embedsmænd.
I  

 Tilfælde af Overtrædelse, straffes den Skyldige med 100 Rdlrs  

 Bøder til Fattigvæsenet; hvilke Bøder fordobles, saa ofte  

 Forseelsen igientages.
