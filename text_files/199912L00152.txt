Fremsat den 15. december 1999 af justitsministeren (Frank  

 Jensen) Forslag til Lov om ændring af lov om  

 forbrugerbeskyttelse ved erhvervelse af fast ejendom m.v., lov om  

 omsætning af fast ejendom og ligningsloven (Stramning af betingelserne for, at sælgeren kan  

 undgå at hæfte for mangler m.v.).
§ 1 I lov nr. 391 af 14. juni 1995 om forbrugerbeskyttelse ved erhvervelse af  

 fast ejendom m.v. som ændret ved § 17 i lov nr. 234 af 2. april  

 1997 foretages følgende ændringer:
 1. I § 1, stk. 2, indsættes efter ordet  

 »landbrugspligt«: », medmindre købsaftalen er betinget af, at  

 landbrugspligten ophæves«.
 2. I § 2, stk. 1, 1. pkt., ændres ordene  

 »jf. dog stk. 2-5« til: »jf. dog stk. 2-6«.
 3. I § 2 indsættes efter stk. 2 som nyt  

 stk. 3:
»Stk. 3. Fremlægger sælgeren tilbud på en  

 ejerskifteforsikring, jf. § 5, gælder stk. 1 kun, hvis  

 sælgeren inden det i stk. 2 nævnte tidspunkt ved et  

 skriftligt og bindende løfte har forpligtet sig til at indbetale et  

 beløb til køberen svarende til mindst halvdelen af den tilbudte  

 samlede præmie for den pågældende forsikring, såfremt  

 køberen tegner denne eller en anden forsikring, som opfylder de i  

 § 5 nævnte betingelser.« Stk. 3-5 bliver herefter stk. 4-6.
 4. I § 2, stk. 3, der bliver stk. 4,  

 ændres ordene »inden aftalens indgåelse, dog senest inden  

 køberens afgivelse af købstilbud, der antages af  

 sælgeren,« til: »inden det i stk. 2 nævnte tidspunkt«.
 5. § 2, stk. 5, der bliver stk. 6, affattes  

 således:
»Stk. 6. Er en bygnings fysiske tilstand mangelfuld, hindrer  

 bestemmelsen i stk. 1 ikke, at køberen kan indtræde i krav,  

 som sælgeren i anledning af det samme forhold ved bygningen ville have  

 haft mod tidligere sælgere og mod den, der har medvirket ved  

 opførelsen af bygningen.« 6. I § 5, stk. 1, nr. 1, indsættes efter  

 ordene »som ikke er nævnt«: »eller er klart forkert beskrevet«.
 7. I overskriften til kapitel 6 tilføjes efter ordet  

 »fravigelighed«: »m.v.«.
 8. I § 21, stk. 1, ændres ordene »§ 2,  

 stk. 4, 1. pkt.« til: »§ 2, stk. 5, 1. pkt.«.
 9. Efter § 21 indsættes:
»§ 21 a.
Ved købsaftaler, hvor reglerne i kapitel 1  

 finder anvendelse, jf. § 1, kan bestemmelser i aftalen om, at  

 køberen ikke kan påberåbe sig fysiske mangler ved  

 ejendommen, og andre almindelige forbehold ikke gøres gældende  

 over for køberen i det omfang, sælgeren kunne have opnået  

 den samme retsvirkning ved at følge den i § 2 nævnte  

 fremgangsmåde.« § 2 I lov om påligningen af indkomstskat til staten (ligningsloven), jf.  

 lovbekendtgørelse nr. 754 af 28. september 1999, foretages  

 følgende ændring:
 1. I § 7 F, stk. 1, indsættes som nr.  

 12:
»12)	Beløb, som sælgeren af en fast ejendom betaler til  

 køberen til hel eller delvis dækning af præmie for  

 ejerskifteforsikring i medfør af § 2, stk. 3, i lov om  

 forbrugerbeskyttelse ved erhvervelse af fast ejendom m.v.« § 3 I lov nr. 453 af 30. juni 1993 om omsætning af fast ejendom som  

 senest ændret ved § 1 i lov nr. 227 af 21. april 1999 foretages  

 følgende ændring:
 1. § 13, 2. pkt., affattes således:
»Formidleren skal 1)	rådgive begge parter om behov og mulighed for en byggeteknisk  

 gennemgang af ejendommen, 2)	gøre begge parter bekendt med rapporten fra en byggeteknisk  

 gennemgang af ejendommen, hvis en sådan foreligger, og 3)	rådgive begge parter om behov og mulighed for at tegne  

 ejerskifteforsikring mod skjulte fejl m.v.« § 4 Loven træder i kraft den 1. juli 2000.
 Stk. 2. § 1 har virkning for aftaler, der indgås  

 efter ikrafttrædelsen. § 2 har virkning for indkomståret  

 2000 og senere indkomstår.
§ 5 Loven gælder ikke for Færøerne og Grønland, men  

 § 1 og § 4, stk. 1, kan ved kongelig anordning sættes i  

 kraft for disse landsdele med de afvigelser, som de særlige  

 færøske og grønlandske forhold tilsiger. § 3 kan ved  

 kongelig anordning sættes i kraft for Grønland med de  

 afvigelser, som de særlige grønlandske forhold tilsiger.
Bemærkninger til lovforslaget Almindelige bemærkninger 1. Indledning Loven om forbrugerbeskyttelse ved erhvervelse af fast  

 ejendom m.v. trådte i kraft i 1996, og der er nu indhøstet en  

 række erfaringer med lovens virkninger i praksis.
 Hovedformålet med lovens regler om  

 tilstandsrapporter og ejerskifteforsikringer er gennem en frivillig ordning  

 at begrænse problemerne med mangler ved fast ejendom på en  

 måde, der er til fordel for både køber og sælger.  

 Sælgerne kan som udgangspunkt undgå at hæfte for fysiske  

 mangler ved at sørge for, at køberne får et  

 fyldestgørende beslutningsgrundlag, før der handles, og  

 køberne sikres desuden som hovedregel mulighed for at tegne en  

 forsikring mod skjulte mangler.
Det skønnes, at der nu fremlægges  

 tilstandsrapporter og forsikringstilbud i ca. ni ud af ti ejendomshandler,  

 hvor reglerne finder anvendelse.
Derved opnår langt de fleste  

 sælgere den betydelige beskyttelse, der ligger i at blive fritaget for  

 den væsentlige del af mangelshæftelsen.
Ordningen med særligt beskikkede bygningssagkyndiges  

 udarbejdelse af tilstandsrapporter »produktudvikles« løbende, og  

 kvaliteten af tilstandsrapporterne må i almindelighed betegnes som  

 tilfredsstillende.
Hermed er købernes beslutningsgrundlag forud for  

 handlen blevet forbedret betydeligt i forhold til situationen, før  

 loven trådte i kraft.
 På forsikringsområdet har loven imidlertid  

 ikke haft den forventede gennemslagskraft, idet der tegnes få  

 ejerskifteforsikringer i forhold til det reelle forsikringsbehov.
 Det er blevet kritiseret, at loven i praksis synes at  

 medføre en mere effektiv beskyttelse af sælgerne end af  

 køberne på grund af den begrænsede forsikringstegning, der  

 må ses i sammenhæng med, at der ofte ikke synes at blive givet  

 den fornødne tid under forhandlingerne om en købsaftale til en  

 grundig drøftelse af forsikringsspørgsmålet.
 Det foreslås på denne baggrund at justere  

 reglerne om ejerskifteforsikringer, navnlig således, at sælgeren  

 skal være med til at finansiere forsikringspræmien, hvis  

 køberen tegner forsikringen (lovforslagets § 1, nr. 2, 3, 6 og  

 8). Hermed sikres en bedre balance mellem hensynet til køberen og  

 hensynet til sælgeren.
 Justitsministeriet vil i forbindelse med den  

 foreslåede lovændring også bruge bemyndigelsen i den  

 gældende lovs § 5, stk. 3, til at fastsætte  

 minimumsregler for dækningsomfanget for de ejerskifteforsikringer, der  

 tilbydes køberne.
 Det foreslås endvidere, at det i loven afklares, at  

 generelle ansvarsfraskrivelser i en købsaftale ikke skal kunne  

 tillægges retsvirkning i det omfang, sælgeren kunne have  

 opnået det samme resultat ved at gå frem efter loven, dvs. ved at  

 sørge for, at køberen modtager en tilstandsrapport og et tilbud  

 på en ejerskifteforsikring samt - efter lovforslaget - et løfte  

 om betaling af en del af forsikringspræmien (lovforslagets § 1,  

 nr. 7 og 9).
 I forbindelse med ændringerne af loven om  

 forbrugerbeskyttelse ved erhvervelse af fast ejendom m.v. foreslås  

 desuden en ny bestemmelse i lov om omsætning af fast ejendom, der  

 fastslår, at ejendomsformidlere, som medvirker ved en handel, har pligt  

 til at rådgive nærmere om behovet og mulighederne for at tegne  

 ejerskifteforsikring mod skjulte fejl (lovforslagets § 2).
 Der foreslås herudover en mindre udvidelse af  

 anvendelsesområdet for loven om forbrugerbeskyttelse ved erhvervelse af  

 fast ejendom m.v. (lovforslagets § 1, nr. 1) samt enkelte ændringer af  

 overvejende redaktionel karakter (lovforslagets § 1, nr. 4 og 5).
2. Baggrunden for lovforslaget 2.1. Efter den gældende lov (§ 2) kan  

 sælgeren som udgangspunkt undgå at hæfte for fysiske  

 mangler ved ejendommens bygninger, hvis sælgeren sørger for, at  

 køberen inden købsaftalens indgåelse modtager en  

 tilstandsrapport, der er udarbejdet af en beskikket bygningssagkyndig, og et  

 tilbud på en ejerskifteforsikring mod skjulte fejl ved bygningerne.  

 Ordningen gælder i alle tilfælde, hvor ejendommen hovedsagelig  

 anvendes til beboelse for sælgeren og/eller hovedsagelig er bestemt til  

 beboelse for køberen.
 Loven indeholder nærmere regler om de  

 forsikringsoplysninger, som sælgeren skal fremlægge for at  

 opnå den særlige retsvirkning efter lovens § 2. Der skal som  

 hovedregel fremlægges et konkret tilbud fra et forsikringsselskab om  

 tegning af en 5-årig forsikring mod skjulte fejl ved ejendommens  

 bygninger, jf. lovens § 5.
Det er ikke en betingelse for sælgerens fritagelse  

 for mangelshæftelsen, at køberen faktisk tegner en  

 ejerskifteforsikring.
Ordningen bygger derimod på, at sælgeren  

 til gengæld for den væsentlige beskyttelse, der ligger i at  

 undgå mangelshæftelsen, må sørge for, at  

 køberen får et fyldestgørende beslutningsgrundlag.
Gennem  

 tilstandsrapporten får køberen en detaljeret viden om  

 bygningernes fysiske tilstand og egenskaber.
Gennem forsikringstilbudet  

 bliver køberen gjort bekendt med muligheden for at forsikre sig mod  

 risikoen for, at der er fejl, som ikke er omtalt i tilstandsrapporten.
Det  

 vil således kunne indgå i køberens overvejelser om at  

 erhverve ejendommen, hvordan og på hvilke vilkår - herunder  

 præmiemæssige vilkår - det er muligt at  

 forsikringsdække den risiko for skjulte mangler, som køberen  

 skal »overtage« fra sælgeren.
 Som nævnt under pkt. 1, er det imidlertid blevet  

 kritiseret, at der ofte ikke synes at blive givet den fornødne tid  

 under forhandlingerne om købsaftalen til en grundig drøftelse  

 af forsikringsspørgsmålet, herunder eventuelt også det  

 rimelige i, at sælgeren bidrager til betalingen af  

 forsikringspræmien.
2.2. Den almindelige udbredelse, som  

 tilstandsrapporterne nu har fået, har forbedret forbrugernes stilling  

 ved køb af fast ejendom betydeligt.
Langt de fleste  

 mangelsspørgsmål bliver på denne måde afklaret,  

 før handlen afsluttes.
 Der er ændringer på vej med henblik på  

 at forbedre huseftersynsordningen yderligere.
Med henblik på yderligere at styrke  

 »kvalitetskontrollen« i forbindelse med beskikkelse af bygningssagkyndige,  

 vil By- og Boligministeriet således med virkning fra den 1. januar 2000  

 indføre en praktisk prøve.
Prøven består i, at  

 bygningssagkyndige, der ansøger om beskikkelse, skal deltage i tre  

 huseftersyn under vejledning af en erfaren beskikket bygningssagkyndig.  

 Resultatet af denne prøve, der bliver obligatorisk, vil indgå i  

 vurderingen af ansøgerens kvalifikationer.
By- og Boligministeriet er desuden ved at udarbejde et  

 revideret og mere brugervenligt rapportskema til brug for udarbejdelsen af  

 tilstandsrapporter.
Det nye skema udarbejdes med inddragelse af de  

 berørte organisationer.
By- og Boligministeriet har endvidere taget initiativ til,  

 at der oprettes et særligt ankenævn for huseftersynsordningen,  

 hvor der kan klages over beskikkede bygningssagkyndiges udarbejdelse af  

 tilstandsrapporter.
Det forventes, at en ankenævnsordning kan etableres  

 inden sommeren 2000.
Uanset den hidtidige og igangværende udvikling af  

 huseftersynsordningen vil visse fejl ved en bygning også fremover kunne  

 være skjulte selv for en bygningssagkyndig.
Det skyldes, at den  

 bygningssagkyndiges undersøgelse af ejendommen i praksis må  

 foregå uden omfattende fysiske indgreb i bygningerne.  

 Udbedringsomkostningerne ved sådanne skjulte fejl kan undertiden  

 være meget betydelige, navnlig ved visse skjulte konstruktionsfejl.  

 Disse fejl forekommer ikke tit, men situationen vil i givet fald ofte  

 være den, at køberen ikke har råd til at betale  

 udbedringsomkostningerne.
 Sådanne fejl vil ikke være omtalt i  

 tilstandsrapporten, og det er disse fejl, som ejerskifteforsikringerne  

 navnlig beskytter mod.
Det anslås, at der generelt tegnes  

 ejerskifteforsikring i ca. 10% af de tilfælde, hvor sælgeren har  

 fremlagt et forsikringstilbud for køberen.
Det er væsentligt  

 mindre end forventet.
Den begrænsede forsikringstegning afspejler ikke det  

 reelle forsikringsbehov på dette område.
Det er over for  

 Justitsministeriet oplyst, at der anmeldes skader over ca. hver femte af de  

 tegnede forsikringer, og at ca. 25 pct. af de anmeldte,  

 dækningsberettigede skader vedrører udbedringsudgifter på  

 mere end 100.000 kr.
 2.3. Efter Justitsministeriets opfattelse er det  

 vanskeligt i praksis at opnå den tilsigtede balance mellem  

 køberen og sælgeren, hvis en meget stor del af køberne  

 undlader at forsikre sig, selv om der reelt er et forsikringsbehov, og uden  

 at forsikringsspørgsmålet er indgået som et  

 væsentligt element i salgsforhandlingerne.
 Der kan peges på flere mulige årsager til den  

 begrænsede forsikringstegning:
a.
Det synes at være en ret udbredt  

 opfattelse blandt købere af fast ejendom, at der ikke er behov for at  

 tegne en ejerskifteforsikring mod skjulte fejl, når man har modtaget en  

 tilstandsrapport.
Det antages, at rapporten reelt er en garanti for, at der  

 ikke er yderligere fejl ved ejendommen, eller at der under alle  

 omstændigheder vil kunne kræves erstatning af den  

 bygningssagkyndige, hvis der viser sig fejl, som ikke er omtalt i  

 tilstandsrapporten.
En sådan opfattelse er imidlertid forkert.
Det er en  

 væsentlig opgave også for de professionelle rådgivere, der  

 yder bistand i forbindelse med ejendomshandler, at gøre dette klart  

 for køberne.
Det er vigtigt at slå fast, at tilstandsrapporterne  

 udarbejdes på grundlag af en besigtigelse, der foregår uden  

 omfattende fysiske indgreb i bygningen og alene med brug af almindelige  

 håndredskaber.
Der kan være alvorlige skjulte fejl - f.eks.  

 funderingsmangler - som endnu ikke har givet sig udslag på en  

 sådan måde, at fejlen kan konstateres af en bygningssagkyndig ved  

 en sådan »ikke-destruktiv« gennemgang af bygningerne.
Det er også væsentligt at slå fast, at  

 tilstandsrapporten som udgangspunkt ikke har virkning som en garanti fra den  

 bygningssagkyndiges side.
Den bygningssagkyndige kan normalt kun blive  

 erstatningsansvarlig over for køberen, hvis den bygningssagkyndige  

 bedømt ud fra de faglige normer på området har  

 begået fejl ved sin besigtigelse og vurdering af ejendommen.
Den bygningssagkyndiges ansvar er et professionsansvar, og  

 der er ikke tale om, at den bygningssagkyndige »overtager« den  

 mangelshæftelse, som sælgeren fritages for, og dermed  

 hæfter for skjulte mangler, som ikke burde have været opdaget ved  

 en besigtigelse af den nævnte karakter.
Det vil således ikke  

 kunne bebrejdes en bygningssagkyndig, at han ikke har omtalt et forhold, som  

 man kun kunne få mistanke om ved en nærmere undersøgelse,  

 f.eks. af funderingsforholdene.
Det bør fremhæves, at den tilbudte  

 ejerskifteforsikrings dækningsområde er fejl, som ikke er omtalt  

 i tilstandsrapporten, dvs. både de fejl, som har været skjulte  

 for den bygningssagkyndige - og som han derfor normalt ikke kan gøres  

 erstatningsansvarlig for - og de fejl, som den bygningssagkyndige burde have  

 - men altså ikke har - omtalt i rapporten.
Da det som udgangspunkt er  

 køberen, der i givet fald skal godtgøre, at den  

 bygningssagkyndige burde have omtalt det pågældende forhold i  

 rapporten, vil det naturligvis også i disse situationer kunne  

 være enklere for køberen at få erstatning via en  

 ejerskifteforsikring, der som nævnt dækker, uanset om den  

 bygningssagkyndige kan bebrejdes noget eller ej.
b.
Det må endvidere antages, at prisen for  

 den 5-årige ejerskifteforsikring generelt anses for at være  

 høj.
Der er normalt tale om en samlet ekstraudgift, som skal betales i  

 forbindelse med ejendomshandlen.
Efter det for Justitsministeriet oplyste er  

 den samlede forsikringspræmie for et almindeligt parcelhus normalt ca.  

 10.000-12.000 kr. for en 5-årig dækningsperiode.
Et sådant  

 beløb opleves formentlig i praksis som mange penge på én  

 gang.
Det er samtidig klart, at mulighederne for væsentlige generelle  

 prisnedsættelser begrænses, når der kun tegnes få  

 forsikringer.
 Det har også været anført, at den  

 selvrisiko, der er knyttet til forsikringerne, er for høj.
 Der fastsættes normalt en samlet, maksimal  

 selvrisiko for hele den 5-årige forsikringsperiode på  

 25.000-30.000 kr. uanset antallet af skadesanmeldelser.
En selvrisiko af denne størrelse betyder  

 imidlertid, at køberne ved at tegne en ejerskifteforsikring kan  

 få dækket en række udbedringsudgifter, som efter  

 almindelige regler ikke ville have kunnet danne grundlag for et krav mod  

 sælgeren.
Det skyldes, at domstolene i praksis har opereret med en  

 normal mindstegrænse for forholdsmæssigt afslag på som  

 udgangspunkt 5-10 pct. af købesummen.
Der er således reelt tale  

 om en udvidelse af købernes dækningsmuligheder i forhold til  

 domstolenes »bagatelgrænse«.
c.
Medvirkende til den begrænsede  

 forsikringstegning kan også være en generel usikkerhed hos  

 køberne med hensyn til, hvad ejerskifteforsikringerne dækker.  

 Det er bl.a. blevet kritiseret, at de forsikringsbetingelser, som selskaberne  

 hidtil har anvendt, på nogle punkter er vanskelige at sammenligne, og  

 at det er vanskeligt at overskue rækkevidden og betydningen af de  

 dækningsforbehold, der fremgår af betingelserne.
De  

 standardbetingelser, som er udsendt af Forsikring & Pension, er nu under  

 revision.
 Justitsministeriet agter i forbindelse med den  

 foreslåede lovændring at bruge bemyndigelsen i den gældende  

 lovs § 5, stk. 3, til at fastsætte minimumsregler om  

 dækningsomfanget for de ejerskifteforsikringer, der tilbydes  

 køberne, jf. nærmere nedenfor under pkt. 4. Det vil  

 indebære, at dækningsomfanget for den forsikring, som  

 køberen får tilbudt, ud over de krav, der er nævnt i  

 lovens § 5, også skal opfylde de administrativt fastsatte  

 supplerende minimumskrav, for at sælgeren kan undgå  

 mangelshæftelsen.
 2.4. Efter Justitsministeriets opfattelse er der  

 på den anførte baggrund behov for også at justere lovens  

 regler om ejerskifteforsikringer, således at der sikres en bedre  

 balance i praksis mellem hensynet til sælgeren og hensynet til  

 køberen, og således at parterne i højere grad tilskyndes  

 til at sætte fokus på forsikringsspørgsmålet i  

 forbindelse med indgåelsen af en købsaftale.
 Det foreslås derfor at ændre loven  

 således, at sælgeren skal forpligte sig til at betale en del af  

 præmien for en ejerskifteforsikring, der kan dække den risiko for  

 skjulte mangler, som køberen i medfør af lovens regler  

 »overtager« fra sælgeren, jf. nedenfor under pkt. 3.1.
 I forbindelse med disse ændringer og med de  

 administrative ændringer, der er omtalt under pkt. 4 nedenfor,  

 foreslås det endvidere, at ejendomsformidlere skal have pligt til at  

 rådgive parterne om behovet og mulighederne for at tegne  

 ejerskifteforsikring, jf. nedenfor under pkt. 3.3.
3. Lovforslagets hovedindhold 3.1. De problemer med et udækket  

 forsikringsbehov, som er nævnt ovenfor under pkt. 2, kunne teoretisk  

 set løses ved at øge kravene til tilstandsrapporternes indhold,  

 således at det blev overflødigt at tegne forsikring.
Dette er  

 imidlertid ikke realistisk, idet det vil forudsætte, at den  

 bygningssagkyndiges undersøgelse gøres så omfattende, at  

 der er fuldstændig sikkerhed for, at samtlige fejl ved ejendommen er  

 omtalt i tilstandsrapporten.
Under en frivillig ordning kan der ikke i praksis stilles  

 krav om, at bygningsgennemgangen skal foregå med de omfattende tekniske  

 undersøgelser og fysiske indgreb i bygningen, som ville være  

 nødvendige, for at det kunne udelukkes, at der er yderligere fejl ved  

 den pågældende bygning.
Det ville ikke blot tage væsentligt  

 længere tid at gennemføre en så omfattende  

 undersøgelse af ejendommen, men rapporten ville også blive  

 så dyr, at hele ordningen efter alt at dømme ville blive  

 benyttet i væsentligt mindre omfang end i dag.
Det kunne også overvejes at betinge sælgerens  

 fritagelse for mangelshæftelsen af, at der tegnes en  

 ejerskifteforsikring.
Det må imidlertid anses for afgørende for  

 den frivillige ordnings hensigtsmæssige funktion, at det som hidtil er  

 sælgeren, der - gennem fremlæggelse af tilstandsrapport og  

 forsikringstilbud m.v. - bestemmer, om ordningen skal anvendes, og at det  

 alene er køberen, der træffer beslutning om, hvilken forsikring  

 der skal tegnes.
Det er køberen, der har direkte interesse i de  

 nærmere forsikringsvilkår, herunder om forsikringen eventuelt har  

 en supplerende dækning ud over de fastsatte minimumsbetingelser (f.eks.  

 dækning for ulovlige bygningsindretninger). Det bør også  

 fortsat være muligt at vælge forsikringen fra ud fra en konkret  

 vurdering af forsikringsbehovet i den enkelte sag, når det sker  

 på et fuldt oplyst grundlag.
 Efter Justitsministeriets opfattelse vil det være en  

 rigtigere løsning, at sælgeren som en yderligere betingelse for  

 at undgå den almindelige mangelshæftelse skal forpligte sig til  

 at bidrage til finansieringen, hvis køberen vælger at tegne en  

 ejerskifteforsikring, der opfylder minimumsreglerne om  

 dækningsomfanget.
Det forekommer bedst stemmende med lovens generelle  

 mål om en rimelig beskyttelse af begge parter, at køberen og  

 sælgeren som hovedregel deles om udgiften til forsikringen.  

 Sælgeren bør dog ved købsaftalens indgåelse kunne  

 indrette sig på, hvor stort et beløb han i givet fald skal  

 betale, og reglen bør i lyset heraf udformes således, at  

 sælgeren skal forpligte sig til at betale halvdelen af den samlede  

 præmie ifølge det forsikringstilbud, som sælgeren har lagt  

 frem.
Det bliver herved sælgeren uvedkommende, om køberen  

 eventuelt tegner en anden - dyrere eller billigere - forsikring.
 Lovforslaget er på den anførte baggrund  

 udformet således, at sælgeren for at opnå den fritagelse  

 for mangelshæftelsen, som følger af loven, ved et bindende  

 løfte til køberen skal forpligte sig til at betale et  

 beløb svarende til mindst halvdelen af den samlede præmie  

 ifølge det fremlagte forsikringstilbud, hvis køberen tegner  

 denne eller en anden forsikring, som opfylder de fastsatte  

 minimumsbetingelser med hensyn til dækningsomfanget.
Det er væsentligt, at sælgerens bidrag til  

 forsikringspræmien ikke »drukner« i en tilsvarende nedsættelse af  

 købesummen for ejendommen.
Reglen foreslås derfor udformet  

 således, at sælgeren skal forpligte sig til effektiv betaling af  

 det pågældende beløb.
 Der henvises til lovforslagets § 1, nr. 2, 3 og  

 8.
3.2. Det har været ret almindeligt, at der i  

 aftaler om køb af fast ejendom blev indføjet klausuler, som tog  

 sigte på helt at afskære aftalemæssige krav til ejendommens  

 kvalitet og egenskaber, f.eks. forbehold om, at ejendommen sælges »som  

 den er og forefindes«.
I retspraksis er sådanne klausuler i  

 almindelighed ikke blevet fortolket således, at der ikke kan være  

 mangler ved ejendommen, og ofte er sådanne generelle og  

 standardmæssige forbehold ikke blevet tillagt nogen særlig  

 betydning.
 Der stilles strenge beviskrav for at anse generelle  

 ansvarsfraskrivelsesklausuler og forbehold m.v. for vedtaget, og i  

 almindelighed fortolkes sådanne klausuler og forbehold meget  

 restriktivt.
I praksis har ansvarsfraskrivelsesklausuler og  

 mangelsforbehold m.v. vedrørende fast ejendom som regel kun haft  

 betydning, når klausulen er fremhævet over for køberen og  

 drejer sig om bestemt angivne fejl.
Generelt formulerede forbehold m.v. er  

 dog blevet anerkendt i videre omfang i visse tilfælde, hvor  

 sælgeren har en særlig interesse i at kunne undgå  

 mangelshæftelsen, navnlig ved salg fra dødsboer og konkursboer  

 og ved salg på tvangsauktion.
Reglerne i kapitel 1 i lov om forbrugerbeskyttelse ved  

 erhvervelse af fast ejendom m.v. tilsigter at begrænse problemerne med  

 fysiske mangler ved ejerboliger på en måde, som giver både  

 køberen og sælgeren en rimelig beskyttelse.
Lovens ordning  

 tilskynder til, at mangelsproble mer forebygges ved, at der i forbindelse med  

 handlen fremlægges en tilstandsrapport, som indeholder detaljerede  

 oplysninger om bygningernes fysiske tilstand.
Ordningen tilskynder endvidere  

 til, at det gennem forsikringstegning sikres, at der er penge til at betale  

 med, hvis der efterfølgende viser sig en mangel, som har været  

 skjult for den bygningssagkyndige og derfor ikke er omtalt i rapporten.
 I lovens kapitel 1 er anvist den fremgangsmåde, en  

 sælger kan benytte, hvis han ønsker at undgå den generelle  

 mangelshæftelse, som følger af dansk rets almindelige regler om  

 mangler ved salgsgenstanden: Sælgeren må for at opnå denne  

 gunstige retsstilling sørge for, at køberen til gengæld  

 får et fyldestgørende beslutningsgrundlag, dvs. en  

 tilstandsrapport om ejendommen, oplysninger om ejerskifteforsikring og -  

 efter lovforslaget - som hovedregel et løfte om betaling af en del af  

 forsikringspræmien.
Efter Justitsministeriets opfattelse bør det  

 afklares i loven, at en sælger, der har mulighed for at benytte lovens  

 ordning, ikke kan undlade at give køberen det beskrevne  

 beslutningsgrundlag, men alligevel opnå den gunstige retsstilling for  

 sit eget vedkommende ved blot at få indføjet nogle hertil  

 sigtende generelle forbehold i købsaftalen.
Det gælder  

 også i de ovenfor nævnte særlige tilfælde, hvor  

 generelle forbehold har været anerkendt som hovedregel, det vil navnlig  

 sige ved salg fra boer og ved salg på tvangsauktion.
Der er ikke  

 afgørende grunde til, at boer m.v., som ønsker at være  

 fri for ansvar, ikke ligesom andre sælgere skal give køberen det  

 fyldestgørende beslutningsgrundlag, som lovens ordning  

 vedrørende tilstandsrapporter og forsikringsoplysninger m.v. nu giver  

 mulighed for.
 Det foreslås på denne baggrund, at der  

 indføjes en ny bestemmelse i loven, som afklarer, at generelle  

 forbehold og ansvarsfraskrivelser m.v. i en købsaftale, der er  

 omfattet af reglerne i lovens kapitel 1, ikke kan gøres gældende  

 over for køberen i det omfang, sælgeren kunne have opnået  

 den samme retsvirkning ved at følge den fremgangsmåde, som er  

 beskrevet i lovens § 2 om fremlæggelse af tilstandsrapport og  

 oplysninger om ejerskifteforsikring m.v.
 Der henvises til lovforslagets § 1, nr. 7 og 9.
 3.3. Det må antages at følge af  

 § 16 i lov om omsætning af fast ejendom om ejendomsformidleres  

 generelle »omsorgspligt«, at formidleren skal henlede en sælgers  

 opmærksomhed på fordelene ved at benytte ordningen med  

 tilstandsrapporter og forsikringstilbud, og at formidleren over for  

 køberen skal fremhæve, hvilke fordele der vil være  

 forbundet med at tegne en ejerskifteforsikring.
 Det foreslås at supplere denne bestemmelse i  

 ejendomsomsætningsloven med en regel, der slår fast, at  

 ejendomsformidlere har pligt til at rådgive nærmere om behovet og  

 mulighederne for at tegne ejerskifteforsikring.
I forhold til køberen skal formidleren navnlig  

 oplyse om risikoen ved at undlade at tegne en tilbudt forsikring mod fejl,  

 som ikke er omtalt i tilstandsrapporten, og der skal således også  

 rådgives nærmere om, hvad forsikringen dækker.
Formidleren  

 skal endvidere i fornødent omfang rådgive om det tilbudte  

 forsikringsprodukts kvalitet og konkurrencedygtighed.
 I forhold til sælgeren skal formidleren navnlig  

 oplyse om de særlige retsvirkninger af at fremlægge et  

 forsikringstilbud, der opfylder mindstekravene i loven om  

 forbrugerbeskyttelse ved erhvervelse af fast ejendom m.v., og af at tilbyde  

 køberen at betale en del af forsikringspræmien.
 Der henvises til lovforslagets § 3.
4. Administrative ændringer Som nævnt ovenfor under pkt. 2.3, agter  

 Justitsministeriet i forbindelse med den foreslåede lovændring at  

 bruge bemyndigelsen i § 5, stk. 3, i lov om forbrugerbeskyttelse  

 ved erhvervelse af fast ejendom m.v. til at fastsætte minimumsregler om  

 dækningsomfanget for de ejerskifteforsikringer, der tilbydes  

 køberne.
Reglerne vil blive fastsat efter de nedenfor  

 anførte hovedretningslinjer under hensyn til de forudsætninger,  

 der fremgår af forarbejderne til den gældende lovs § 5  

 (Folketingstidende 1994-1995, tillæg A, side 2986). I forhold til de  

 standardbetingelser, som er udarbejdet af SKAFOR (Dansk Forening for  

 Skadesforsikring), er der navnlig tale om en væsentlig afklaring af  

 dækningsomfanget på en række punkter.
De administrativt  

 fastsatte regler vil efter Justitsministeriets opfattelse ikke kunne  

 begrunde, at forsikringsselskaberne forhøjer de nuværende  

 præmier på ejerskifteforsikringer.
1)	Forsikringen skal omfatte alle bygninger, medmindre  

 det fremgår af tilstandsrapporten, at bygningen ikke er  

 undersøgt af den bygningssagkyndige.
Grunden skal således ikke  

 være omfattet, og udenfor falder også bl.a. udendørs  

 svømmebassiner, markiser, baldakiner, installationer eller  

 indretninger uden for bygninger, skelpæle m.v.
Hvidevarer skal  

 være omfattet af forsikringen, hvis de udgør en del af  

 bygningen.
2)	Forsikringen skal dække udbedring af aktuelle  

 skader samt fysiske forhold, der giver nærliggende risiko for skader  

 på de forsikrede bygninger eller bygningsdele.
Ved skade forstås  

 brud, lækage, deformering, svækkelse, revnedannelse,  

 ødelæggelse eller andre fysiske forhold i bygningen, der  

 nedsætter bygningernes værdi eller brugbarhed  

 nævneværdigt i forhold til tilsvarende intakte bygninger af samme  

 alder i almindelig god vedligeholdelsesstand.
Manglende bygningsdele kan  

 være en skade.
Ved nærliggende risiko for skade forstås, at  

 der erfaringsmæssigt vil udvikle sig en skade, hvis der ikke  

 sættes ind med særligt omfattende vedligeholdelsesarbejder eller  

 andre forebyggende foranstaltninger.
 3)	Forsikringen skal dække skader/skadesrisici, som  

 var til stede, da køberen overtog ejendommen, og som konstateres og  

 anmeldes i forsikringstiden.
 4)	Undtaget fra denne forsikringsdækning er  

 følgende:
forhold, som er nævnt i tilstandsrapporten, medmindre forholdet  

 er klart forkert beskrevet i rapporten.
Et forhold anses for klart forkert  

 beskrevet, hvis beskrivelsen er misvisende eller klart  

 ufyldestgørende, således at en køber ikke på  

 grundlag af rapporten har haft mulighed for at tage forholdets reelle  

 karakter, omfang eller betydning i betragtning.
forhold, som den bygningssagkyndige efter reglerne herom ikke skal  

 vurdere i tilstandsrapporten, medmindre der som følge af det  

 pågældende forhold er sket en skade eller er en nærliggende  

 risiko for en skade på bygningen.
Forhold, som den bygningsssagkyndige  

 normalt ikke skal vurdere, er efter By- og Boligministeriets  

 bekendtgørelse om huseftersynsordningen f.eks. bygningens  

 funktionsforhold (dimensionering af installationer, bygningens  

 planløsning m.v.), rent æstetiske eller arkitektoniske forhold  

 samt bygningens eller installationers lovlighed efter offentligretlige  

 forskrifter på opførelsestidspunktet.
 skader og nærliggende risiko for skader i bygningsdele, hvis  

 det er anført i tilstandsrapporten, at den pågældende  

 bygningsdel skønnes at være gjort utilgængelig for den  

 bygningssagkyndige i forbindelse med bygningsgennemgangen.
 forhold, som det kan godtgøres, at køberen havde  

 kendskab til, før køberen overtog eller på lignende  

 måde fik rådighed over ejendommen.
forhold, som køberen enten har fået dækket i  

 henhold til en garanti eller har undladt at kræve dækket i  

 henhold til tredjemands garanti, samt forhold, som er dækket af en  

 anden forsikring.
Det indebærer, at sælgerens eventuelle  

 garantier i sig selv hverken udvider eller indskrænker  

 forsikringsdækningen som angivet ovenfor under pkt. 1)-3).
 forhold, der alene består i sædvanligt slid eller  

 bygningens manglende vedligeholdelse, medmindre der som følge af det  

 pågældende forhold er sket en skade eller er nærliggende  

 risiko for skade på bygningen.
 forhold, der alene består i udløb af bygningsdeles,  

 konstruktioners eller materialers sædvanlige levetid.
 følgeskader, der er forårsaget af forhold, som  

 køberen på grundlag af oplysninger i tilstandsrapporten burde  

 have udbedret, hvis følgeskaden i så fald ikke var  

 opstået.
 følgeskader, der er opstået efter, at udbedring af en  

 tilsvarende skade er blevet dækket, såfremt forsikringstageren i  

 forbindelse hermed blev gjort opmærksom på, at en tilsvarende  

 skade kunne opstå igen, hvis årsagen ikke blev udbedret eller  

 fjernet.
 bagatelagtige forhold, der er umiddelbart synlige for en  

 ikke-sagkyndig køber.
 5)	Det samlede erstatningsbeløb, som kan  

 udbetales, kan ikke overstige den kontante købesum for ejendommen med  

 fradrag af den offentligt fastsatte grundværdi ved forsikringens  

 ikrafttræden.
6)	Erstatningen beregnes som nyværdierstatning.
Er  

 det skaderamte på grund af slid og ælde forringet med mere end  

 30% i forhold til nyværdien, kan erstatningen fastsættes under  

 hensyn til denne værdiforringelse.
 7)	Selskabet skal kun udbetale erstatning, hvis det  

 pågældende forhold udbedres (eventuelt ved genanskaffelse eller  

 udskiftning med noget tilsvarende).
8)	En eventuel selvrisiko skal være angivet som  

 ét samlet beløb for hele forsikringstiden, uanset antallet af  

 skadesanmeldelser.
Den samlede selvrisiko må ikke overstige 30.000 kr.  

 i forsikringstiden.
Der kan herudover fastsættes en særskilt  

 selvrisiko for hvidevarer.
 9)	Hvis forsikringen ophører, fordi ejendommen skifter  

 ejer i forsikringstiden, skal forsikringstageren have krav på  

 godtgørelse af præmien for den resterende forsikringsperiode.  

 Der kan herved tages hensyn til, at risikoens størrelse varierer i  

 forsikringstiden.
 10)	Forsikringen skal kunne tegnes for 5 år og skal  

 af køberen kunne forlænges til at dække i 10 år,  

 medmindre køberen har forsømt at vedligeholde ejendommen  

 forsvarligt.
Justitsministeriet agter endvidere at fastsætte, at  

 forsikringsselskaberne i de tilbud om tegning af ejerskifteforsikring, der  

 fremlægges i overensstemmelse med lovens § 5, stk. 1 og 2,  

 skal anføre, på hvilke punkter den pågældende  

 forsikrings dækningsomfang eventuelt er udvidet i forhold til de  

 administrativt fastsatte minimumsbetingelser.
En sådan praksis fra  

 forsikringsselskabernes side vil gøre det lettere - også for  

 ejendomsformidlerne - at sammenligne forsikringsprodukterne på  

 markedet.
 Det er oplyst over for Justitsministeriet, at nogle  

 forsikringsselskaber tilbyder og fortsat kan forventes at tilbyde en  

 tillægsdækning for ulovlige bygningsindretninger m.v., bl.a.  

 betinget af en udvidet bygningssagkyndig gennemgang af ejendommen.
5. Høring Et udkast til lovforslaget har været til  

 høring hos følgende organisationer m.v.:
 Præsidenterne for Østre og Vestre Landsret,  

 Præsidenten for Sø- og Handelsretten i København,  

 Præsidenterne for Københavns Byret og retterne i Århus,  

 Odense, Ålborg og Roskilde, Den Danske Dommerforening,  

 Dommerfuldmægtigforeningen, Advokatrådet, Kommunernes  

 Landsforening, Amtsrådsforeningen, Byggeriets Firkant,  

 Landsorganisationen i Danmark, Arbejderbevægelsens Erhvervsråd,  

 Dansk Industri, Forbrugerrådet, Parcelhusejernes Landsforening,  

 Sammenslutningen af Selvstændige Beskikkede Bygningssagkyndige, Danske  

 Entreprenører, Nyhusforeningen, Forsikring & Pension,  

 Realkreditrådet, Finansrådet, Foreningen af Rådgivende  

 Ingeniører, Praktiserende Arkitekters Råd, Associerede  

 Arkitekter, Håndværksrådet, Dansk  

 Ejendomsmæglerforening, Ejendomsformidlernes Landsorganisation,  

 Grundejernes Landsorganisation, Elinstallatørernes Landsforening,  

 Nævnet for Etnisk Ligestilling, Byggesocietetet, Byggeriets  

 Arbejdsgivere og Det Danske Handelskammer.
 6. Økonomiske og administrative konsekvenser m.v.
Den foreslåede skattefrihed for køber, jf.  

 lovforslagets § 2, betyder provenumæssigt, at der gives afkald på  

 et utilsigtet merprovenu, idet formålet med lovforslaget er at få  

 delt udgiften til ejerskifteforsikringen mellem parterne.
Lovforslaget vil  

 ikke i øvrigt have økonomiske eller administrative konsekvenser  

 af betydning for det offentlige.
Lovforslaget skønnes at ville medføre, at  

 der bliver tegnet flere ejerskifteforsikringer end hidtil.
Lovforslaget  

 skønnes ikke i øvrigt at ville have væsentlige  

 økonomiske eller administrative konsekvenser for erhvervslivet.
 Lovforslaget har ingen miljømæssige  

 konsekvenser og indeholder ikke EU-retlige aspekter.
Positive konsekvenser/ mindre udgifter Negative konsekvenser/ merudgifter Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Der kan forventes et øget salg af  

 ejerskifteforsikringer Ingen af betydning Administrative konsekvenser for erhvervslivet Ingen af betydning Ingen af betydning Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1 Det foreslås at udvide lovens  

 anvendelsesområde, således at reglerne i kapitel 1 om  

 tilstandsrapporter og ejerskifteforsikringer også kan anvendes i  

 tilfælde, hvor den pågældende ejendom på  

 handelstidspunktet endnu er undergivet landbrugspligt, men hvor  

 købsaftalen er gjort betinget af, at landbrugspligten  

 ophæves.
Til nr. 2 og 3 Det foreslås at stramme lovens betingelser for, at  

 sælgeren som udgangspunkt kan undgå at hæfte for fysiske  

 mangler ved ejendommens bygninger.
 Sælgeren skal som hidtil fremlægge en  

 tilstandsrapport og (som hovedregel) et tilbud fra et forsikringsselskab om  

 tegning af en ejerskifteforsikring mod skjulte fejl, jf. herved den  

 gældende lovs § 2, stk. 1, sammenholdt med §§ 4 og  

 5.
 Efter den foreslåede nye bestemmelse skal  

 sælgeren - i de tilfælde, hvor sælgeren fremlægger et  

 forsikringstilbud, jf. den gældende lovs § 5, stk. 1, nr. 1 -  

 herudover forpligte sig til at bidrage til køberens finansiering af  

 ejerskifteforsikringen.
 Sælgeren skal have påtaget sig forpligtelsen  

 til at betale det pågældende beløb, inden køberen  

 forpligter sig til at købe ejendommen ved at acceptere et tilbud om  

 salg eller afgive et købstilbud (som efterfølgende antages af  

 sælgeren), jf. henvisningen til det tidspunkt, som er nævnt i  

 lovens § 2, stk. 2, der ikke foreslås ændret.
Sælgeren skal inden det nævnte tidspunkt have  

 afgivet et skriftligt løfte til køberen, og løftet skal  

 være aftaleretligt bindende.
Det vil som udgangspunkt indebære,  

 at løftet skal være kommet til køberens kundskab og i  

 øvrigt være gyldigt.
Det ligger i bestemmelsen, at sælgerens løfte  

 skal være uigenkaldeligt.
Løftet om betaling må heller  

 ikke være betinget på anden måde, end hvad der  

 følger af bestemmelsen, jf. nedenfor.
Sælgerens forpligtelse (løfte) skal gå  

 ud på at betale et beløb til køberen, der svarer til  

 mindst halvdelen af den samlede præmie, som ifølge det fremlagte  

 tilbud skal betales for den (mindst) 5-årige ejerskifteforsikring.
Har  

 sælgeren f.eks. fremlagt tilbud på en 5-årig forsikring  

 (med mulighed for forlængelse, jf. lovens § 5), hvor den samlede  

 præmie for hele 5-års perioden er 10.000 kr., skal sælgeren  

 således mindst forpligte sig til at betale 5.000 kr.
Sælgerens forpligtelse vil naturligvis kun blive  

 aktuel, hvis der indgås en købsaftale.
Herudover skal  

 sælgerens forpligtelse være betinget af, at køberen tegner  

 enten den tilbudte ejerskifteforsikring eller en anden ejerskifteforsikring,  

 som opfylder de minimumskrav med hensyn til dækningsomfanget, der  

 gælder efter lovens § 5, herunder de krav, der fastsættes  

 administrativt i henhold til lovens § 5, stk. 3.
Sælgerens betalingsforpligtelse skal således  

 udløses, når købsaftalen er indgået og  

 køberen har indgået en bindende aftale med et forsikringsselskab  

 om tegning af en ejerskifteforsikring, der opfylder minimumskravene.
Det er  

 uden betydning, om en del af præmien ifølge forsikringsaftalen  

 eventuelt først skal betales til forsikringsselskabet senere.
Bestemmelsen indebærer, at køberen - som  

 hidtil - skal være frit stillet med hensyn til, om han f.eks.  

 ønsker at tegne forsikring i et andet forsikringsselskab end det,  

 sælgeren har valgt at indhente tilbud fra.
Sælgerens forpligtelse  

 skal imidlertid som nævnt være betinget af, at den forsikring,  

 der tegnes, mindst gælder i 5 år og i øvrigt har det  

 dækningsomfang, som fremgår af loven og de administrative  

 bestemmelser.
Størrelsen af det beløb, sælgeren skal  

 betale, må ikke afhænge af, om køberen vælger en  

 anden - billigere eller dyrere - forsikring end den, sælgeren har  

 fremlagt tilbud på.
Selv om køberen vælger en dyrere  

 forsikring, er det tilstrækkeligt, hvis sælgeren alene har  

 forpligtet sig til at betale halvdelen af præmien for den tilbudte  

 forsikring.
Tegner køberen omvendt en billigere forsikring, skal  

 sælgeren alligevel være forpligtet til at betale et beløb,  

 der (mindst) svarer til halvdelen af den samlede præmie ifølge  

 det fremlagte tilbud.
 Situationen kan dermed kort beskrives således, at  

 sælgeren gennem sit valg af forsikringsprodukt »bestemmer«, hvor meget  

 han selv skal betale, mens køberen bestemmer, hvilken forsikring der  

 skal tegnes.
Sælgeren skal over for køberen forpligte sig  

 til effektiv betaling af det pågældende beløb, jf.  

 udtrykket »indbetale et beløb til køberen«.
Sælgeren  

 må således ikke betinge sig at kunne modregne beløbet i  

 fordringer mod køberen, eller at betalingen kan ske ved at  

 nedsætte den aftalte købesum for ejendommen.
Det er  

 væsentligt, at beløbet på denne måde  

 »øremærkes« til køberens finansiering af  

 ejerskifteforsikringen.
 Der vil ikke være noget til hinder for, at  

 køberen senere kan tillade sælgeren at modregne, hvis dette  

 findes mest hensigtsmæssigt.
 Der er naturligvis heller ikke noget til hinder for, at  

 køberen kan modregne i overensstemmelse med almindelige regler herom.  

 Det vil i givet fald ofte kunne ske i den deponerede del af  

 købesummen.
 Der henvises til de almindelige bemærkninger pkt.  

 3.1.
Til nr. 4 Ændringen er redaktionel.
Til nr. 5 Den foreslåede ændring er hovedsagelig af  

 redaktionel karakter, idet det præciseres, at bestemmelsen i lovens  

 § 2, stk. 5 (der efter forslaget bliver stk. 6), alene sikrer,  

 at køberens eventuelle krav mod en tidligere sælger m.v. ikke  

 afskæres, blot fordi en senere sælger af ejendommen benytter  

 lovens frivillige ordning med tilstandsrapporter og forsikringer og derved  

 fritages for at hæfte for mangler ved ejendommens bygninger.
Det er ikke fuldt afklaret, om en køber, der  

 indtræder i krav mod tidligere led i omsætningen, generelt kan  

 gøre et større krav gældende mod det tidligere led, end  

 køberen ville kunne gøre gældende mod sin egen  

 sælger.
Bestemmelsen regulerer ikke dette generelle  

 spørgsmål.
 Bestemmelsen fastslår, at det ikke må hindre  

 køberen i at kunne gøre mangelskrav gældende mod et  

 tidligere omsætningsled, at køberens aftalepart (sælgeren)  

 har valgt at benytte den frivillige ordning, således at køberens  

 krav mod den umiddelbare sælger af den grund er afskåret.
Den gældende bestemmelses formulering om, at  

 køberen kan indtræde i krav mod tidligere omsætningsled  

 »uden aftale« med sælgeren, er udeladt som overflødig.
Det  

 må antages, at i de her omhandlede tilfælde vil en køber  

 også efter almindelige regler kunne indtræde i krav mod tidligere  

 led uden aftale med sælgeren.
Bestemmelsen regulerer nemlig  

 tilfælde, hvor køberens krav mod sælgeren er bortfaldet  

 på grund af lovens regler om den frivillige ordning, og hvor det er de  

 samme forhold ved bygningens fysiske tilstand, som efter en trinvis  

 bedømmelse af de enkelte handler begrunder, at køberen ellers  

 ville have haft et krav mod sin sælger, og at sælgeren på  

 sin side ville have haft et krav mod sin sælger etc.
Til nr. 7 Med den foreslåede ændring præciseres  

 det, at den ejerskifteforsikring, som tilbydes køberen, ikke kun skal  

 dække fejl, der slet ikke er omtalt i tilstandsrapporten, men  

 også fejl, som nok er berørt i rapporten, men som er beskrevet  

 misvisende eller klart ufyldestgørende, således at  

 køberen ikke på grundlag af rapporten har haft mulighed for at  

 tage fejlens reelle karakter, omfang eller betydning i betragtning ved sin  

 beslutning om at købe ejendommen.
Den foreslåede tilføjelse til bestemmelsen  

 tager som nævnt sigte på klart ufyldestgørende eller  

 misvisende beskrivelser i tilstandsrapporten.
Udtrykket »forkert beskrevet«  

 er et objektivt kriterium i den forstand, at det er uden betydning, om der  

 eventuelt vil kunne gøres erstatningskrav gældende mod den  

 bygningssagkyndige.
Udtrykket omfatter både tilfælde, hvor  

 fejlens fysiske karakter og omfang er forkert beskrevet, og tilfælde,  

 hvor fejlen er forkert kategoriseret med hensyn til dens betydning og behovet  

 for udbedring, jf. de anvendte rapportskemaers inddeling af skaderne i  

 kategorierne K0-K3.
Det vil bero på en konkret vurdering, om en  

 beskrivelse i tilstandsrapporten er »klart« forkert.
Det er ikke i sig selv  

 tilstrækkeligt, at den bygningssagkyndiges faglige bedømmelse af  

 et forhold kan anfægtes, og afvigelser, der er uden væsentlig  

 praktisk betydning for en køber, falder også uden for.
Det  

 afgørende er, om en køber på grundlag af rapportens  

 beskrivelse af det pågældende forhold har været  

 tilstrækkeligt advaret om fejlens karakter, omfang og betydning.
 Forsikringen skal f.eks. dække i tilfælde,  

 hvor det i tilstandsrapporten er anført, at der er revner i muren, som  

 ikke behøver at blive udbedret, men hvor det viser sig, at de  

 pågældende revner er sætningsrevner, som skyldes  

 udbedringskrævende mangler ved funderingen (en »K1- skade«, der viser  

 sig at være en »K3-skade«). Er det derimod anført i  

 tilstandsrapporten, at et bestemt forhold bør undersøges  

 nærmere (kategori »UN«), skal forsikringen ikke dække de fejl,  

 der må antages at ville være blevet opdaget ved en sådan  

 grundigere sagkyndig undersøgelse.
Til nr. 7 Ændringen er af redaktionel karakter og er en  

 konsekvens af forslaget om at indsætte en ny § 21 a om generelle  

 ansvarsfraskrivelsesklausuler m.v., jf. lovforslagets § 1, nr. 9.
Til nr. 8 Der er tale om en konsekvensændring, jf.  

 lovforslagets § 1, nr. 3, hvorved der indføjes et nyt stk. 3  

 i lovens § 2.
Til nr. 9 Den foreslåede bestemmelse gælder for  

 købsaftaler, som er omfattet af reglerne i lovens kapitel 1.
 Kapitel 1 gælder med enkelte undtagelser for aftaler  

 om køb af fast ejendom, når ejendommen hovedsagelig anvendes til  

 beboelse for sælgeren og/eller hovedsagelig er bestemt til beboelse for  

 køberen, jf. lovens § 1 (som ikke foreslås  

 ændret).
 Inden for dette anvendelsesområde angiver loven den  

 fremgangsmåde, sælgeren kan anvende for at opnå en generel  

 fritagelse for at hæfte for fysiske mangler ved ejendommens bygninger,  

 jf. reglerne i lovens § 2. Betingelserne for at opnå denne  

 gunstige retsstilling er, at der fra sælgerens side fremlægges en  

 tilstandsrapport og (som hovedregel) et forsikringstilbud - samt efter  

 lovforslaget desuden et løfte til køberen om medfinansiering af  

 forsikringspræmien, jf. lovforslagets § 1, nr. 3.
Det er et centralt element i lovens ordning, at  

 sælgeren til gengæld for den beskyttelse, der ligger i at  

 undgå mangelshæftelsen, må give køberen et  

 fyldestgørende beslutningsgrundlag i form af tilstandsrapporten og  

 forsikringstilbudet m.v.
Med den foreslåede bestemmelse afklares det,  

 at sælgeren inden for kapitel 1 s anvendelsesområde ikke kan  

 »slippe lettere«, men må følge den nævnte  

 fremgangsmåde, hvis han ønsker at opnå den beskyttelse,  

 som følger af loven.
Bestemmelsen berører ikke ordningens frivillige  

 karakter.
Vælger sælgeren at indgå handlen uden at  

 fremlægge en tilstandsrapport og et forsikringstilbud m.v.,  

 gælder i stedet dansk rets almindelige regler om mangler ved  

 salgsgenstanden, således at køberen som udgangspunkt kan  

 gøre misligholdelsesbeføjelser gældende, hvis der  

 efterfølgende viser sig at være mangler ved ejendommen.
Bestemmelsen vedrører alene almindelige forbehold  

 for mangler, generelle ansvarsfraskrivelser m.v. - herunder klausuler,  

 hvorefter ejendommen sælges »som den er og forefindes«, »uden ansvar  

 for mangler« eller med lignende generelt formulerede forbehold.
Bestemmelsen  

 indskrænker således ikke sælgerens muligheder efter  

 almindelige regler for i købsaftalen at tage forbehold  

 vedrørende konkrete, nærmere angivne forhold ved ejendommen,  

 f.eks. et forbehold for svamp i en kælderkonstruktion, hvor der er  

 konstateret omfattende fugt.
Det må dog ud fra  

 omgåelsessynspunkter forudsættes, at det pågældende  

 forbehold begrundes i specielle forhold vedrørende den konkrete  

 bygningsdel.
Der kan ikke altid skelnes umiddelbart skarpt mellem  

 generelle og konkrete forbehold, ansvarsfraskrivelser m.v.
Efter den  

 foreslåede bestemmelse vil det være afgørende, om  

 forbeholdet er holdt i almindelige vendinger, således at det er  

 vanskeligt at overskue dets betydning.
Bestemmelsen omfatter således  

 bl.a. tilfælde, hvor sælgeren tager forbehold for en ubestemt  

 mængde af mangler ved bestemte bygningsdele - f.eks. en klausul om, at  

 sælgeren »ikke hæfter for mangler ved ejendommens tag«.
 Bestemmelsen regulerer alene spørgsmålet om  

 generelle forbeholds retsvirkning for så vidt angår de  

 mangler/mangelsbeføjelser, der ville være omfattet af den  

 fritagelse for mangelshæftelsen, som følger af lovens § 2 -  

 det vil sige fysiske mangler ved ejendommens bygninger med de  

 begrænsninger, der er nævnt i § 2, stk. 4 (som efter  

 lovforslaget bliver stk. 5).
Den foreslåede bestemmelse gælder også i  

 de særlige tilfælde, hvor generelt formulerede mangelsforbehold  

 m.v. tidligere er blevet anerkendt som hovedregel i retspraksis - det vil  

 navnlig sige ved salg fra dødsboer og konkursboer og ved salg på  

 tvangsauktion.
I disse tilfælde kan fremlæggelsen af en  

 tilstandsrapport og et forsikringstilbud m.v. i givet fald søges  

 suppleret med et forbehold vedrørende eventuelle mangler, der falder  

 uden for den lovbestemte fritagelse for mangelshæftelsen.
I praksis vil  

 der navnlig kunne være tale om mangler ved grunden og mangler, der  

 består i, at et forhold er i strid med offentligretlige forskrifter,  

 jf. lovens § 2.
 Det bemærkes, at den gældende lovs § 21,  

 hvorefter reglerne i kapitel 1 som hovedregel ikke ved aftale kan fraviges  

 »til skade« for køberen eller sælgeren, i de nævnte  

 undtagelsestilfælde ikke kan antages at være til hinder for et  

 sådant supplerende forbehold, som (også) ville have haft  

 retsvirkning, hvis sælgeren havde undladt at benytte den frivillige  

 ordning, dvs. undladt at fremlægge tilstandsrapport m.v.
 Den foreslåede bestemmelse gælder også  

 ved f.eks. ufyldestgjorte panthaveres videresalg af ejendomme, man har  

 overtaget på tvangsauktion.
 Der henvises til de almindelige bemærkninger pkt.  

 3.2.
Til § 2 Efter lovforslagets § 1, nr. 3, skal sælgeren,  

 for at undgå at hæfte for fysiske mangler ved bygningerne i  

 medfør af reglerne i lov om forbrugerbeskyttelse ved erhvervelse af  

 fast ejendom m.v., bl.a. skriftligt forpligte sig til at indbetale et  

 beløb til køberen, der helt eller delvis dækker  

 forsikringspræmien, hvis køberen vælger at tegne en  

 ejerskifteforsikring.
Det er ikke en forudsætning for, at sælgeren  

 kan undgå at hæfte for mangler, at køberen faktisk tegner  

 en ejerskifteforsikring.
Det er således til køberens fordel,  

 hvis der tegnes en sådan forsikring.
Sælgerens betaling af en del  

 af præmien er derfor som udgangspunkt indkomstskattepligtig for  

 køber efter princippet i statsskattelovens § 4. Det ville  

 imidlertid stride afgørende mod det overordnede formål med  

 lovforslaget, hvis køberen skulle betale skat af beløbet.
 Det foreslås derfor, at der indsættes en  

 bestemmelse i ligningslovens § 7 F, stk. 1, hvorefter de omhandlede  

 beløb ikke skal regnes med til køberens skattepligtige  

 indkomst.
Præmieudgiften til en ejerskifteforsikring er ikke  

 fradragsberettiget for køberen efter reglerne i  

 ejendomsavancebeskatningsloven.
Da udgiften ikke er en omkostning i  

 forbindelse med handlen, kan den heller ikke medregnes ved opgørelsen  

 af anskaffelsessummen i de tilfælde, hvor køberen undtagelsesvis  

 skal beskattes af fortjeneste eller tab, når ejendommen senere  

 sælges igen.
Det kan imidlertid forekomme, at køberen, selv om  

 ejendommen er erhvervet til beboelsesformål, begynder at bruge  

 ejendommen som led i erhverv.
I så fald vil præmien kunne  

 være fradragsberettiget som en driftsomkostning i medfør af  

 statsskattelovens § 6 a.
I disse tilfælde medfører  

 ligningslovens § 7 F, stk. 2 (der ikke ændres), at selv om  

 forsikringspræmien som udgangspunkt er fradragsberettiget, vil den del  

 af præmieudgiften, der dækkes af sælgerens betaling, dog  

 ikke kunne fradrages.
Til § 3 Det foreslås, at ejendomsformidlere skal  

 rådgive begge parter i en ejendomshandel om behovet og mulighederne for  

 at tegne en ejerskifteforsikring, der dækker fejl ved ejendommens  

 bygninger, som ikke er omtalt i en tilstandsrapport.
 Overtrædelse af bestemmelsen kan straffes med  

 bøde, jf. lov om omsætning af fast ejendom § 32.
 Der henvises i øvrigt til de almindelige  

 bemærkninger pkt. 3.3.
Til § 4 Det foreslås, at loven træder i kraft den 1.  

 juli 2000, og at ændringerne af lov om forbrugerbeskyttelse ved  

 erhvervelse af fast ejendom m.v. får virkning for aftaler, der  

 indgås efter ikrafttrædelsen.
De administrative regler om  

 ejerskifteforsikringerne, jf. de almindelige bemærkninger pkt. 4, vil  

 blive sat i kraft samtidig.
 Det foreslås, at ændringen af skattereglerne  

 får virkning fra og med indkomståret 2000.
Til § 5 Bestemmelsen vedrører lovens territoriale  

 gyldighed.
Bilag 1 Lovforslaget sammenholdt med gældende lov Gældende formulering Lovforslaget § 1 I lov nr. 391 af 14. juni 1995 om forbrugerbeskyttelse ved erhvervelse af  

 fast ejendom m.v. som ændret ved § 17 i lov nr. 234 af 2. april  

 1997 foretages følgende ændringer:
§ 1 Reglerne i dette kapitel gælder for aftaler om køb af fast  

 ejendom, når ejendommen hovedsagelig anvendes til beboelse for  

 sælgeren eller hovedsagelig er bestemt til beboelse for køberen,  

 jf. dog stk. 2.
 Stk. 2. Reglerne gælder ikke for aftaler om køb  

 af ubebygget grund eller grund med bygning under opgørelse eller for  

 køb af landbrugsejendom, der er undergivet landbrugspligt.
 1. I § 1, stk. 2, indsættes efter ordet  

 »landbrugspligt«: », medmindre købsaftalen er betinget af, at  

 landbrugspligten ophæves«.
§ 2 Har køberen fra sælgeren modtaget en rapport  

 om bygningernes fysiske tilstand (en tilstandsrapport) og oplysning om  

 ejerskifteforsikring, jf. §§ 4 og 5, kan køberen ikke over for  

 sælgeren påberåbe sig, at en bygnings fysiske tilstand er  

 mangelfuld, jf. dog stk. 2-5. Køberen kan heller ikke over for  

 sælgeren påberåbe sig, at en fejl burde have været  

 nævnt i tilstandsrapporten.
 2. I § 2, stk. 1, 1. pkt., ændres ordene  

 »jf. dog stk. 2-5« til: »jf. dog stk. 2-6«.
 Stk. 2. Stk. 1 gælder kun, hvis køberen har  

 modtaget den i stk. 1 nævnte tilstandsrapport og oplysning om  

 ejerskifteforsikring inden aftalens indgåelse, dog senest inden  

 køberens afgivelse af købstilbud, som antages af  

 sælgeren.
 3. I § 2 indsættes efter stk. 2 som nyt  

 stk. 3:
»Stk. 3. Fremlægger sælgeren tilbud på en  

 ejerskifteforsikring, jf. § 5, gælder stk. 1 kun, hvis  

 sælgeren inden det i stk. 2 nævnte tidspunkt ved et  

 skriftligt og bindende løfte har forpligtet sig til at indbetale et  

 beløb til køberen svarende til mindst halvdelen af den tilbudte  

 samlede præmie for den pågældende forsikring, såfremt  

 køberen tegner denne eller en anden forsikring, som opfylder de i  

 § 5 nævnte betingelser.« Stk. 3. Sælgeren skal inden aftalens indgåelse,  

 dog senest inden køberens afgivelse af købstilbud, som antages  

 af sælgeren, have sikret sig, at køberen er bekendt med de i  

 stk. 1 nævnte retsvirkninger.
I modsat fald gælder stk.1  

 ikke, medmindre der er særlig grund til at antage, at køberen  

 på anden måde var bekendt hermed.
 Stk. 3-5 bliver herefter stk. 4-6.
 4. I § 2, stk. 3, der bliver stk. 4,  

 ændres ordene »inden aftalens indgåelse, dog senest inden  

 køberens afgivelse af købstilbud, der antages af  

 sælgeren,« til: »inden det i stk. 2 nævnte tidspunkt«.
Stk. 4. Uanset bestemmelsen i stk. 1 kan køberen  

 påberåbe sig forhold, som er opstået efter udarbejdelsen  

 eller fornyelsen af tilstandsrapporten, jf. § 4, stk. 1, samt  

 påberåbe sig, at et forhold strider mod en servitut eller  

 offentligretlige forskrifter.
Køberen kan desuden påberåbe  

 sig en mangel, hvis sælgeren har ydet en garanti med hensyn til det  

 pågældende forhold eller har handlet svigagtigt eller groft  

 uagtsomt.
Køberen kan i øvrigt gøre erstatningskrav  

 gældende efter almindelige regler, hvis sælgeren har  

 opført bygningen med salg for øje.
 Stk. 5. Er en bygnings fysiske tilstand mangelfuld, kan  

 køberen uanset bestemmelsen i stk. 1 uden aftale herom  

 indtræde i krav, som sælgeren i anledning af det  

 pågældende forhold kunne have gjort gældende mod tidligere  

 sælgere og mod den, der har medvirket ved opførelsen af  

 bygningen.
 5. § 2, stk. 5, der bliver stk. 6, affattes  

 således:
»Stk. 6. Er en bygnings fysiske tilstand mangelfuld, hindrer  

 bestemmelsen i stk. 1 ikke, at køberen kan indtræde i krav,  

 som sælgeren i anledning af det samme forhold ved bygningen ville have  

 haft mod tidligere sælgere og mod den, der har medvirket ved  

 opførelsen af bygningen.« § 5 Oplysning om ejerskifteforsikring skal for at have de i § 2  

 nævnte retsvirkninger være skriftlig og indeholde en meddelelse  

 fra et forsikringsselskab om 1)	på hvilke vilkår køberen kan tegne en forsikring  

 vedrørende ejendommen, som i mindst 5 år efter  

 overtagelsesdagen, og med mulighed for forlængelse til i alt mindst 10  

 år, dækker fejl ved bygningernes fysiske tilstand, der var til  

 stede ved købers overtagelse af ejendommen, og som ikke er nævnt  

 i tilstandsrapporten, jf. § 4, eller 6. I § 5, stk. 1, nr. 1, indsættes efter  

 ordene »som ikke er nævnt«: »eller er klart forkert beskrevet«.
2)	--- Kapitel 6 Lovens fravigelighed 7. I overskriften til kapitel 6 tilføjes efter ordet  

 »fravigelighed«: »m.v.«.
§ 21 Reglerne i kapitel 1 kan ikke ved aftale fraviges til  

 skade for køberen eller sælgeren, medmindre den  

 pågældende har handlet som led i sit erhverv.
Det kan dog  

 aftales, at køberen uanset bestemmelsen i § 2, stk. 4, 1.  

 pkt., ikke skal kunne påberåbe sig forhold, som er opstået  

 efter udarbejdelsen eller fornyelsen af tilstandsrapporten, jf. § 4,  

 stk. 1.
 8. I § 21, stk. 1, ændres ordene »§ 2,  

 stk. 4, 1. pkt.« til: »§ 2, stk. 5, 1. pkt.«.
Stk. 2. --- 9. Efter § 21 indsættes:
»§ 21 a.
Ved købsaftaler, hvor reglerne i kapitel 1  

 finder anvendelse, jf. § 1, kan bestemmelser i aftalen om, at  

 køberen ikke kan påberåbe sig fysiske mangler ved  

 ejendommen, og andre almindelige forbehold, ikke gøres gældende  

 over for køberen i det omfang, sælgeren kunne have opnået  

 den samme retsvirkning ved at følge den i § 2 nævnte  

 fremgangsmåde.« § 2 I lov om påligningen af indkomstskat til staten (ligningsloven), jf.  

 lovbekendtgørelse nr. 754 af 28. september 1999, foretages  

 følgende ændring:
§ 7 F 1. I § 7 F, stk. 1, indsættes som nr.  

 12:
 Til den skattepligtige indkomst medregnes ikke:
»12)	Beløb, som sælgeren af en fast ejendom betaler til  

 køberen til hel eller delvis dækning af præmie for  

 ejerskifteforsikring i medfør af § 2, stk. 3, i lov om  

 forbrugerbeskyttelse ved erhvervelse af fast ejendom m.v.« 1)	boligstøtte ydet efter lov om individuel boligstøtte  

 samt efter § 19 i lov om boliger for ældre og personer med  

 handicap, 2)	ydelsesstøtte efter lov om byfornyelse § 62, stk. 1  

 og 2, erstatning efter lov om byfornyelse § 62, stk. 3,  

 støtte efter lov om byfornyelse § 134, stk. 1,  

 godtgørelse efter lov om byfornyelse § 145, stk. 3,  

 § 148, § 149, § 150, § 152, stk. 2 og 5, og  

 § 153, stk. 1 og 3, tilskud efter lov om byfornyelse § 154,  

 stk. 1, og § 161, stk. 1, godtgørelse efter lov om  

 byfornyelse § 168, stk. 4 og 5, og tilskud efter lov om byfornyelse  

 § 169, stk. 1, og § 174, stk. 4.
3)	tilskud efter lov om statstilskud til omstilling af ældre  

 boliger til kraftvarme, 4)	tilskud efter lov om statstilskud til energibesparende  

 foranstaltninger i pensionisters boliger, 5)	tilskud efter lov om statstilskud til omstilling af elopvarmede  

 bygninger, 6)	tilskud, som i medfør af § 9, stk. 2, i lov om  

 jordfordeling mellem landejendomme ydes til udgifter, som afholdes af  

 lodsejerne, 7)	tilskud til bygningsejere til installationsarbejder som nævnt  

 i § 4, stk. 1, nr. 1, i lov om Elsparefonden, 8)	tilskud til forbrugere ved køb af nye energieffektive  

 apparater og udstyr som nævnt i § 4, stk. 1, nr. 3, 2. pkt.,  

 i lov om Elsparefonden, 9)	beløb, der i henhold til miljølovgivningen udbetales  

 af det offentlige til oprensning mv af forurenede ejendomme, 10)	beløb, der udbetales af Oliebranchens Miljøpulje i  

 henhold til aftale af 21. december 1992 til oprensning mv. af forurenede  

 ejendomme, 11)	tilskud til forbrugere ved køb af nye energieffektive  

 produkter samt installation af disse som nævnt i § 1, stk. 2,  

 nr. 2, i lov om statstilskud til produktrettede energibesparelser, Stk. 2. - - - § 3 I lov nr. 453 af 30. juni 1993 om omsætning af fast ejendom som  

 senest ændret ved § 1 i lov nr. 227 af 21. april 1999 foretages  

 følgende ændring:
§ 13 1. § 13, 2. pkt., affattes således:
Formidleren skal rådgive sin opdragsgiver og give begge parter de  

 oplysninger, som er af betydning for handelen og dennes gennemførelse.  

 Formidleren skal »Formidleren skal 1)	rådgive begge parter om behov og mulighed for en byggeteknisk  

 gennemgang af ejendommen, og 1)	rådgive begge parter om behov og mulighed for en byggeteknisk  

 gennemgang af ejendommen, 2)	gøre begge parter bekendt med rapporten fra en byggeteknisk  

 gennemgang af ejendommen, hvis en sådan foreligger.
2)	gøre begge parter bekendt med rapporten fra en byggeteknisk  

 gennemgang af ejendommen, hvis en sådan foreligger, og 3)	rådgive begge parter om behov og mulighed for at tegne  

 ejerskifteforsikring mod skjulte fejl m.v.« § 4 Loven træder i kraft den 1. juli 2000.
 Stk. 2. § 1 har virkning for aftaler, der indgås  

 efter ikrafttrædelsen. § 2 har virkning for indkomståret  

 2000 og senere indkomstår.
§ 5 Loven gælder ikke for Færøerne og Grønland, men  

 § 1 og § 4, stk. 1, kan ved kongelig anordning sættes i  

 kraft for disse landsdele med de afvigelser, som de særlige  

 færøske og grønlandske forhold tilsiger. § 3 kan ved  

 kongelig anordning sættes i kraft for Grønland med de  

 afvigelser, som de særlige grønlandske forhold tilsiger.
