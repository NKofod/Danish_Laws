Fremsat den 31. januar 2001 af  

 kulturministeren (Elsebeth Gerner Nielsen) Forslag til Museumslov KAPITEL 1 Formål § 1. Lovens formål er at fremme museernes virksomhed og  

 samarbejde med henblik på at sikre Danmarks kultur- og naturarv samt  

 adgang til og viden om denne og dens samspil med verden omkring os.
 Stk. 2. Medmindre andet er fastsat, finder lovens regler  

 anvendelse på de statslige museer under Kulturministeriet og på  

 de statsanerkendte museer, der modtager statstilskud efter loven.
§ 2. Gennem indsamling, registrering, bevaring, forskning og  

 formidling er det museernes opgave 1.	at virke for sikring af Danmarks kultur- og naturarv, 2.	at belyse kultur-, natur- og kunsthistorien, 3.	at udvikle samlinger og dokumentation inden for deres  

 ansvarsområde, 4.	at gøre samlinger og dokumentation tilgængelig for  

 offentligheden og 5.	at stille samlinger og dokumentation til rådighed for  

 forskningen og udbrede kendskabet til forskningens resultater.
 § 3. Museerne samarbejder med henblik på fremme  

 af de opgaver, der er nævnt i § 2.
KAPITEL 2 De kulturhistoriske museer § 4. De kulturhistoriske museer belyser forandring, variation  

 og kontinuitet i menneskers livsvilkår fra de ældste tider til  

 nu.
 § 5. Nationalmuseet er Danmarks kulturhistoriske hovedmuseum,  

 jf. §12. Museet har til opgave at belyse Danmarks kultur og verdens kulturer  

 og deres indbyrdes afhængighed.
 Stk. 2. For dansk kulturs vedkommende skal museet  

 anlægge og opretholde repræsentative samlinger.
 Stk. 3. Museet skal synliggøre og perspektivere  

 samlingerne ved deltagelse i internationalt samarbejde.
 Stk. 4. Museets samlinger danner grundlag for forskning og for  

 museets alment oplysende virksomhed.
 Stk. 5. Museet varetager de arkæologiske  

 undersøgelser efter kapitel 8, som ikke af kulturministeren overdrages  

 til andre museer.
KAPITEL 3 Kunstmuseerne § 6. Kunstmuseerne belyser billedkunstens historie og aktuelle  

 udtryk samt dens æstetiske og erkendelsesmæssige dimensioner.
 § 7. Statens Museum for Kunst er Danmarks hovedmuseum for  

 billedkunst, jf. §12. Museet har til opgave at belyse den danske og  

 udenlandske billedkunst, fortrinsvis fra den vestlige kulturkreds efter  

 år 1300.
 Stk. 2. For den danske kunsts vedkommende skal museet  

 anlægge og opretholde repræsentative samlinger.
 Stk. 3. Museet skal synliggøre og perspektivere  

 samlingerne ved deltagelse i internationalt samarbejde.
 Stk. 4. Museets samlinger danner grundlag for forskning og for  

 museets alment oplysende virksomhed.
KAPITEL 4 De naturhistoriske museer § 8. De naturhistoriske museer belyser naturen, dens  

 udvikling, nutidige miljø og samspillet med mennesket.
 § 9. Zoologisk Museum, Geologisk Museum og Botanisk Museum  

 under Københavns Universitet udgør, sammen med Botanisk Have  

 under Københavns Universitet, Statens Naturhistoriske Museum, og  

 udfører hovedmuseumsopgaven inden for det naturhistoriske  

 område, jf. §12. Museerne har til opgave at belyse naturen fra dens  

 oprindelse til vor tid.
 Stk. 2. For den danske naturs vedkommende skal museerne  

 anlægge og opretholde repræsentative samlinger.
 Stk. 3. Museerne skal synliggøre og perspektivere  

 samlingerne ved deltagelse i internationalt samarbejde.
 Stk. 4. Museernes samlinger danner grundlag for forskning og  

 for museernes alment oplysende virksomhed.
KAPITEL 5 Statslige museer § 10. De statslige museer, herunder hovedmuseerne, deltager i  

 det nationale og regionale samarbejde med de statsanerkendte museer, jf.  

 kapitel 6. De udarbejder arbejdsplaner, som hvert 4. år indsendes til  

 vedkommende museumsråd, jf. kapitel 7, og til kulturministeren.
 § 11. De statslige kulturhistoriske museer og kunstmuseer  

 indberetter løbende genstande og dokumentation til det  

 kulturhistoriske centralregister eller til det centrale register over  

 kunstværker, jf. § 39.
Stk. 2. De statslige museer kan i særlige tilfælde  

 efter godkendelse af kulturministeren udskille genstande fra samlingerne.
For  

 så vidt angår de museer, der er nævnt i § 9, meddeles  

 godkendelse af undervisningsministeren.
§ 12. De statslige hovedmuseer yder museumsfaglig bistand til  

 de øvrige statslige og til statsanerkendte museer.
Kulturministeren  

 kan fastsætte nærmere regler herom.
For det naturhistoriske  

 område fastsættes reglerne i samråd med  

 undervisningsministeren.
Stk. 2. De statslige hovedmuseer udfører særlige  

 konserveringsopgaver for de øvrige statslige og for statsanerkendte  

 museer efter regler fastsat af kulturministeren.
For det naturhistoriske  

 område fastsættes reglerne i samråd med  

 undervisningsministeren.
 Stk. 3. Udgifterne til særlige konserveringsopgaver  

 afholdes af det museum, der har registreret genstanden eller værket i  

 sin samling.
KAPITEL 6 Statsanerkendte museer § 13. Kulturministeren kan statsanerkende et museum som  

 tilskudsberettiget med henblik på, at museet kan indgå med et  

 ansvarsområde i det landsdækkende museumssamarbejde, jf.  

 § 3.
 Stk. 2. Såfremt et museum har opnået  

 statsanerkendelse, yder kulturministeren et tilskud til museets drift.  

 Tilskuddet ydes enten efter § 15 eller § 16 eller efter begge  

 ordninger.
 Stk. 3. Kulturministeren kan tilbagekalde en  

 statsanerkendelse, såfremt museet ikke opfylder de vilkår, som er  

 nævnt i §14.
 Stk. 4. Såfremt et statsanerkendt museum ikke opfylder  

 vilkårene for at være statsanerkendt, jf. stk. 3,  

 afgør kulturministeren efter forhandling med museets  

 hovedtilskudsyder, hvorledes offentlighedens interesser i samlingen kan  

 sikres.
 § 14. For at opnå og bevare tilskud efter §§ 15 og  

 16 skal museet opfylde følgende vilkår:
 1.	Museet skal være kommunalt, amtskommunalt, selvejende eller  

 det skal ejes af en forening, hvis formål er museets drift.  

 Kulturministeren kan kræve, at museet i videst muligt omfang er  

 administrativt og økonomisk adskilt fra andre institutioner.
2.	Museets ansvarsområde og ændringer heri skal godkendes  

 af kulturministeren.
Godkendelsen forudsætter, at området er  

 væsentligt og ikke i forvejen er dækket af andre statslige eller  

 statsanerkendte museer.
 3.	Museets vedtægter skal godkendes af museets hovedtilskudsyder.  

 Museets ansvarsområde skal fremgå af vedtægterne.
4.	Museets bestyrelse skal omfatte mindst 1 repræsentant for de  

 lokale tilskudsgivende myndigheder.
Bestyrelsen må ikke være  

 selvsupplerende.
 5.	Museet skal have et økonomisk grundlag, der gør det  

 muligt at opretholde en rimelig standard.
 6.	Museet skal have en rimelig museumsfaglig og bygningsmæssig  

 standard.
 7.	Museets leder skal have en relevant faglig baggrund og være  

 heltidsbeskæftiget, og museet skal have faguddannet personale, der  

 modsvarer museets hovedansvarsområde.
8.	Museet skal deltage i det nationale og regionale samarbejde med  

 andre statslige og statsanerkendte museer.
Museet skal udarbejde en  

 arbejdsplan, der indsendes hvert 4. år til vedkommende museumsråd  

 og kulturministeren samt til museets hovedtilskudsyder.
 9.	Museet må ikke udskille genstande fra samlingerne til andre  

 end statslige og statsanerkendte museer, medmindre kulturministeren giver  

 tilladelse hertil.
 10.	Museet skal løbende indberette genstande og dokumentation  

 til enten det kulturhistoriske centralregister eller til det centrale  

 register over kunstværker, jf. § 39.
 11.	Museet skal være tilgængeligt for offentligheden  

 på forud bekendtgjorte åbningstider.
12.	Museet skal vederlagsfrit give adgang for skoleelever, der  

 besøger museet som led i undervisningen.
Museet skal under hensyntagen  

 til institutionens karakter gennemføre særlige  

 formidlingsindsatser, f. eks. rabatordninger, rettet mod børn.
 13.	Museet skal tilstræbe størst mulig  

 tilgængelighed for personer med handicap.
 14.	Museet skal årligt indsende budget, regnskab og beretning til  

 museets hovedtilskudsyder samt til kulturministeren.
 Stk. 2. Kulturministeren kan fastsætte nærmere  

 regler om gennemførelse af bestemmelserne i stk. 1.
 Stk. 3. Kulturministeren kan i forbindelse med indgåelse  

 af regionale kulturaftaler fravige bestemmelserne i stk. 1, nr. 3, 4 og  

 14, og stk. 2.
§ 15. Tilskud efter den almindelige tilskudsordning  

 fastsættes på grundlag af det ikke-statslige tilskud og den  

 på finansloven afsatte bevilling til formålet.
Tilskuddet  

 beregnes på baggrund af det senest reviderede regnskab.
 Stk. 2. Der fastsættes årligt på finansloven  

 et minimum for det ikke-statslige tilskud til det enkelte museum, som  

 indgår i grundlaget for beregning af det statslige tilskud efter  

 stk. 1.
 Stk. 3. Huslejeudgifter, prioritetsrenter og afdrag fradrages  

 i de ikke-statslige tilskud, som indgår i grundlaget for beregning af  

 det statslige tilskud efter stk. 1.
 Stk. 4. Der fastsættes årligt på finansloven  

 et maksimum for størrelsen af det ikke-statslige tilskud til det  

 enkelte museum, som indgår i grundlaget for beregning af det statslige  

 tilskud efter stk. 1. Drives museet af flere primærkommuner i  

 fællesskab, kan dette maksimum forhøjes, således at  

 statstilskuddet udgør et beløb, der svarer til summen af de  

 statstilskud, som det enkelte tilskud fra en tilsluttet kommune kan  

 udløse.
 Stk. 5. Kulturministeren kan, hvis helt særlige forhold  

 taler herfor, godkende, at statstilskud beregnes på grundlag af  

 ikke-statslige tilskud, der ligger under det minimum, der fastsættes i  

 henhold til stk. 2.
 Stk. 6. Kulturministeren kan fastsætte nærmere  

 regler om tilskudsberegningen, herunder regler om flerkommunal samdrift.
 Stk. 7. Kulturministeren kan i forbindelse med indgåelse  

 af regionale kulturaftaler fravige bestemmelserne i §15.
 § 16. Kulturministeren kan yde et særligt driftstilskud  

 til statsanerkendte museer, som udfører en virksomhed af særlig  

 betydning.
 Stk. 2. Kulturministeren kan yde tilskud til løsning af  

 fællesopgaver, erhvervelser samt museers virksomhed i  

 øvrigt.
 Stk. 3. Kulturministeren kan yde støtte til udvikling  

 af museumsområdet.
 Stk. 4. Kulturministeren kan fastsætte nærmere  

 regler om indsendelse og behandling af ansøgninger, ydelse af tilskud,  

 fastsættelse af vilkår for anvendelse af tilskud mv. for tilskud  

 efter §16, stk. 1-3.
 Stk. 5. Kulturministeren kan i forbindelse med indgåelse  

 af regionale kulturaftaler fravige bestemmelserne i §16, stk. 1-3.
 § 17. Såfremt et statsanerkendt museum ophører,  

 afgør kulturministeren efter forhandling med museets  

 hovedtilskudsyder, hvorledes der skal forholdes med museets samling.
 Stk. 2. Såfremt museets vedtægter afviger fra  

 bestemmelsen i stk. 1, skal dette godkendes af kulturministeren.
KAPITEL 7 Museumsråd § 18. I hvert amt opretter amtsrådet et  

 museumsråd.
Rådets medlemmer er følgende: Samtlige  

 statslige og statsanerkendte museer i amtskommunen udpeger hver 2 medlemmer,  

 amtsrådet udpeger 2 medlemmer, og kommuneforeningen henholdsvis  

 kommunalbestyrelserne i amtskommunen udpeger 2 medlemmer.
 Stk. 2. Rådet kan tiltrædes af indtil 2  

 repræsentanter for hvert af de museer i amtet, som ikke er  

 repræsenteret efter stk. 1.
 Stk. 3. Det enkelte amtsråd og kommuneforeningen  

 henholdsvis kommunalbestyrelserne kan hver for deres vedkommende beslutte  

 ikke at lade sig repræsentere i museumsrådet.
 Stk. 4. Medlemmerne udpeges for 4 år ad gangen.  

 Rådenes funktionsperiode indledes 3 måneder efter hver ny  

 kommunal valgperiodes begyndelse.
 Stk. 5. Kulturministeren kan fravige stk. 1 for så  

 vidt angår rådets sammensætning, såfremt de, der skal  

 udpege medlemmerne efter stk. 1, er enige derom.
§ 19. Museumsrådet har til opgave at samordne og fremme  

 museumsarbejdet i amtet.
Det varetager tillige samarbejdet med  

 kulturministeren om fælles museumsanliggender.
Stk. 2. Museumsrådet modtager arbejdsplaner fra museerne  

 i amtet og udarbejder på grundlag heraf en samlet arbejdsplan for  

 så vidt angår amtet.
Arbejdsplanen indsendes hvert 4. år  

 til kulturministeren.
§ 20. For museer i Københavns og Frederiksberg kommuner  

 opretter kommunerne i fællesskab et museumsråd.
Kulturministeren  

 fastsætter regler for rådets sammensætning. § 18,  

 stk. 4, og § 19, stk. 1, finder tilsvarende anvendelse  

 på dette råd.
 Stk. 2. Museumsrådet modtager arbejdsplaner for museerne  

 i Københavns og Frederiksberg kommuner og udarbejder på grundlag  

 heraf en samlet arbejdsplan for så vidt angår de to kommuner.  

 Arbejdsplanen indsendes hvert 4. år til kulturministeren.
 § 21. Amtsrådet og kommunalbestyrelserne i  

 Københavns og Frederiksberg kommuner afholder udgiften til  

 museumsrådenes arbejde.
 § 22. Kulturministeren kan i særlige tilfælde,  

 herunder i forbindelse med regionale kulturaftaler, fravige bestemmelserne i  

 § 18, § 19, stk. 1 og § 20, stk. 1.
KAPITEL 8 Sikring af kultur- og naturarven i forbindelse med den  

 fysiske planlægning og forberedelse af jordarbejder mv., herunder  

 arkæologiske og naturhistoriske undersøgelsesopgaver i  

 tilknytning hertil § 23. Kulturministeren og de statslige og statsanerkendte  

 museer skal gennem samarbejde med plan- og fredningsmyndighederne virke for,  

 at væsentlige bevaringsværdier sikres for eftertiden.
 Stk. 2. Planmyndighederne skal bestræbe sig på at  

 inddrage vedkommende statslige eller statsanerkendte kulturhistoriske museum,  

 når der udarbejdes en regionplan, kommuneplan eller lokalplan.
 Stk. 3. Museerne foretager arkivalsk kontrol i  

 høringsfasen vedrørende offentliggjort planmateriale og kan  

 gennemføre undersøgelses- og dokumentationsopgaver inden for  

 deres ansvarsområde med henblik på at sikre, at der i  

 planmaterialet tages hensyn til forekomsten af væsentlige  

 bevaringsværdier.
 Stk. 4. Kulturministeren underretter planmyndighederne om  

 forekomsten af væsentlige bevaringsværdier, der har betydning for  

 planlægningen.
 § 24. Kommunalbestyrelsen og amtsrådet skal underrette  

 vedkommende kulturhistoriske museum senest samtidig med, at der meddeles  

 byggetilladelse, tilladelse til råstofindvinding eller dispensation fra  

 fortidsmindebeskyttelseslinjen efter naturbeskyttelsesloven.
 Stk. 2. Ved meddelelse om byggetilladelse skal  

 kommunalbestyrelsen underrette ansøgeren om indholdet i denne lovs  

 §§ 25-27.
 § 25. Bygherren eller den, for hvis regning et jordarbejde  

 skal udføres på landjorden, kan forud for igangsætning af  

 arbejdet anmode vedkommende kulturhistoriske museum om en udtalelse.
Stk. 2. Når museet har modtaget en anmodning, skal det  

 fremkomme med en udtalelse med stillingtagen til, hvorvidt det arbejde, som  

 anmodningen vedrører, indebærer en risiko for  

 ødelæggelse af væsentlige fortidsminder.
Såfremt  

 museet vurderer, at en sådan risiko foreligger, skal sagen  

 forelægges kulturministeren.
Den nævnte udtalelse skal endvidere  

 tilkendegive, hvorvidt det i givet fald vil være nødvendigt at  

 gennemføre en arkæologisk undersøgelse mv., jf.  

 § 27, stk. 3-10.
Stk. 3. Museet fremsender sin udtalelse til bygherren eller  

 den, for hvis regning et jordarbejde skal udføres, senest 4 uger  

 efter, at anmodningen er modtaget.
Såfremt det på grund af  

 jordarbejdets omfang er nødvendigt at gennemføre større  

 forundersøgelser, jf. § 26, stk. 2, kan museets svarfrist  

 forlænges til 6 uger.
 § 26. Det kulturhistoriske museum afholder udgiften til  

 arkivalsk kontrol og en eventuel mindre forundersøgelse, der er  

 nødvendig som grundlag for museets udtalelse, jf. § 25.
Stk. 2. Ved gennemførelse af en større  

 forundersøgelse afholdes udgiften af den, for hvis regning et  

 jordarbejde skal udføres.
Arbejdet kan først  

 iværksættes efter samtykke fra den pågældende.  

 Kulturministeren kan i særlige tilfælde yde tilskud til en  

 sådan forundersøgelse.
Såfremt årsagen til  

 forundersøgelsen er jordarbejde i forbindelse med erosion eller  

 jordarbejde udført som led i dyrkning af almindelige  

 landbrugsafgrøder eller som led i almindelig skovdrift, afholdes  

 udgiften til forundersøgelsen af kulturministeren.
 Stk. 3. Kulturministeren kan fastsætte nærmere  

 regler om de forundersøgelser, som museerne gennemfører efter  

 stk. 1 og 2.
 § 27. Den arkæologiske kulturarv omfatter spor af  

 menneskelig virksomhed, der er efterladt fra tidligere tider, dvs.  

 strukturer, konstruktioner, bygningsgrupper, bopladser, grave og gravpladser,  

 flytbare genstande og monumenter og den sammenhæng, hvori disse spor er  

 anbragt.
 Stk. 2. Findes der under jordarbejde spor af fortidsminder,  

 skal arbejdet standses i det omfang, det berører fortidsmindet.  

 Fortidsmindet skal straks anmeldes til kulturministeren eller det  

 nærmeste statslige eller statsanerkendte kulturhistoriske museum.  

 Fundne genstande, der ikke er danefæ, jf. § 30, stk. 1, skal  

 efter anmodning fra kulturministeren eller det pågældende  

 kulturhistoriske museum afleveres til vedkommende statslige eller  

 statsanerkendte museum, således at det indgår i museets  

 samling.
Stk. 3. Kulturministeren beslutter snarest, om arbejdet kan  

 fortsætte, eller om det skal indstilles, indtil der er foretaget en  

 arkæologisk undersøgelse, eller indtil spørgsmålet  

 om erhvervelse efter stk. 8 er afgjort.
Senest 1 år efter, at  

 anmeldelsen er modtaget, kan arbejdet genoptages, medmindre kulturministeren  

 har afgivet indstilling om erhvervelse af fortidsmindet efter  

 stk. 8.
 Stk. 4. Udgiften til den arkæologiske  

 undersøgelse afholdes af den, for hvis regning jordarbejdet skal  

 udføres.
 Stk. 5. Udgiften afholdes dog af kulturministeren,  

 såfremt:
1.	årsagen til undersøgelsen er erosion eller jordarbejde  

 i forbindelse hermed eller jordarbejde udført som led i dyrkning af  

 almindelige landbrugsafgrøder eller som led i almindelig  

 skovdrift, 2.	det kulturhistoriske museum i udtalelsen efter § 25 har oplyst,  

 at jordarbejdet ikke vil indebære en risiko for  

 ødelæggelse af væsentlige fortidsminder, 3.	fortidsmindet fredes efter lov om naturbeskyttelse eller erhverves  

 med henblik på bevaring på stedet efter stk. 8.
 Stk. 6. Kulturministeren kan i særlige tilfælde  

 yde tilskud til udgifter til arkæologiske undersøgelser, der  

 gennemføres efter stk. 3, jf. stk. 4.
Stk. 7. Private grundejeres tab ved ikke at kunne  

 fortsætte den hidtidige drift, mens undersøgelsen foretages,  

 eller indtil spørgsmålet om erhvervelse efter stk. 8 er  

 endelig afgjort, erstattes af kulturministeren.
Kan der ikke opnås  

 enighed om erstatningen, fastsættes denne af den taksationskommission,  

 der er nævnt i naturbeskyttelsesloven.
 Stk. 8. Finder kulturministeren, at det pågældende  

 fortidsminde bør bevares på stedet for eftertiden, kan  

 kulturministeren erhverve fortidsmindet og eventuelt omkringliggende areal.  

 Erhvervelsen kan ske ved ekspropriation efter reglerne i lov om  

 fremgangsmåden ved ekspropriation vedrørende fast ejendom.
Stk. 9. Kulturministeren, eller den kulturministeren  

 bemyndiger hertil, har til enhver tid uden retskendelse adgang til steder,  

 hvor der foretages jordarbejder, og hvor der fremkommer fund eller under  

 arbejder kan formodes at fremkomme fund som nævnt i stk. 1.  

 Legitimation skal forevises på forlangende.
Politiet yder  

 nødvendig bistand til at udnytte adgangsretten.
 Stk. 10. Kulturministeren kan fastsætte nærmere  

 regler om den arkæologiske undersøgelsesvirksomhed efter  

 stk. 3 og om gennemførelse af bestemmelserne i stk. 4-6.
 § 28. Den, der finder fortidsminder, herunder vrag af skibe,  

 skibsladninger og dele fra sådanne skibsvrag, der må antages at  

 være gået tabt for mere end 100 år siden, i vandløb,  

 søer, i territorialfarvandet eller på kontinentalsoklen, dog  

 ikke ud over 24 sømil fra de basislinier, hvorfra bredden af det ydre  

 territorialfarvand måles, skal straks anmelde fundet til  

 kulturministeren.
Stk. 2. Genstande, der er omfattet af stk. 1  

 tilhører staten.
Undtaget herfra er genstande, hvortil nogen  

 godtgør sin ret som ejer.
 Stk. 3. Kulturministeren kan træffe bestemmelse om  

 tilrettelæggelsen af arkæologiske undersøgelser af de  

 genstande, der tilhører staten.
 Stk. 4. Kulturministeren kan i særlige tilfælde  

 fravige alderskriteriet i stk. 1 i forbindelse med gennemførelse  

 af arkæologiske undersøgelser efter stk. 3.
Stk. 5. Den, der optager genstande, som tilhører  

 staten, og den, der får en sådan genstand i sin besiddelse, skal  

 straks aflevere genstanden til kulturministeren.
Kulturministeren fordeler  

 sådanne genstande mellem relevante museer.
Den, der har foretaget  

 optagningen, har ikke krav på bjærgeløn, men  

 kulturministeren kan udbetale en godtgørelse til den  

 pågældende.
 Stk. 6. Uanset bestemmelserne i stk. 1 finder  

 følgende af strandingslovgivningens regler om optagning af vrag eller  

 andre genstande fra havbunden anvendelse:
(1)	bestemmelserne om, hvem der er berettiget til at foretage  

 optagning, herunder bestemmelserne om forudgående indhentning af  

 tilladelse, (2)	bestemmelserne om anmeldelse af optagne genstande og (3)	bestemmelserne om indkaldelse af ejeren til de optagne  

 genstande.
§ 29. Findes der i forbindelse med jordarbejde,  

 råstofindvinding eller stenbrydning en for den pågældende  

 lokalitet usædvanlig naturhistorisk genstand, skal arbejdet standses i  

 det omfang, det berører genstanden.
Fundet skal straks anmeldes til  

 kulturministeren eller det nærmeste statslige eller statsanerkendte  

 naturhistoriske museum.
Fundne genstande, der ikke er danekræ, jf.  

 § 31, skal efter anmodning fra kulturministeren eller det  

 pågældende museum afleveres til vedkommende statslige eller  

 statsanerkendte museum, således at det indgår i museets  

 samling.
Stk. 2. Kulturministeren beslutter snarest, om arbejdet kan  

 fortsætte, eller om det skal indstilles, indtil der er foretaget en  

 undersøgelse.
En undersøgelse skal foretages hurtigst muligt.  

 Udgifter til undersøgelsen afholdes af kulturministeren.
 Stk. 3. Private grundejeres tab ved ikke at kunne  

 fortsætte den hidtidige drift, mens undersøgelsen foretages,  

 erstattes af kulturministeren efter bestemmelserne i § 27,  

 stk. 7.
Stk. 4. Kulturministeren, eller den kulturministeren  

 bemyndiger dertil, har til enhver tid uden retskendelse adgang til steder,  

 hvor der foretages jordarbejder, og hvor der fremkommer genstande eller under  

 arbejde kan formodes at fremkomme genstande som nævnt i stk. 1.  

 Legitimation skal forevises på forlangende.
Politiet yder  

 nødvendig bistand til at udnytte adgangsretten.
 Stk. 5. Kulturministeren kan fastsætte nærmere  

 regler om gennemførelse af naturhistoriske undersøgelser efter  

 stk. 2.
KAPITEL 9 Danefæ og danekræ § 30. Genstande fra fortiden, herunder mønter, der er  

 fundet i Danmark, og hvortil ingen kan godtgøre sin ret som ejer, er  

 danefæ, såfremt de er forarbejdet af værdifuldt materiale  

 eller har særlig kulturhistorisk værdi.
Stk. 2. Danefæ tilhører staten.
Den, der finder  

 danefæ, og den, der får danefæ i sin besiddelse, skal  

 straks aflevere det til Nationalmuseet.
Stk. 3. Nationalmuseet udbetaler en godtgørelse til  

 finderen.
Godtgørelsen fastsættes af Nationalmuseet under hensyn  

 til det fundnes materialeværdi og sjældenhed samt til den omhu,  

 hvormed finderen har sikret fundet.
Stk. 4. Såfremt danefæ findes ved en  

 arkæologisk undersøgelse, der forestås af et statsligt  

 eller statsanerkendt museum eller i øvrigt finansieres helt eller  

 delvis af offentlige midler, udbetales der ikke  

 danefægodtgørelse til finderen.
Nationalmuseet kan dog i  

 særlige tilfælde udbetale godtgørelse til ejer eller  

 bruger af det areal, hvor undersøgelsen finder sted.
Stk. 5. Danefæ indgår i Nationalmuseets samlinger  

 og kan af museet deponeres på andre statslige eller statsanerkendte  

 museer efter anmodning fra disse.
I tilfælde, hvor der ikke kan  

 opnås enighed mellem Nationalmuseet og et andet museum om deponering af  

 et nyt danefæfund, træffer kulturministeren afgørelse  

 herom.
 § 31. En geologisk genstand eller en botanisk eller zoologisk  

 genstand af fossil eller subfossil karakter eller en meteorit, der er fundet  

 i Danmark, er danekræ, såfremt genstanden er af enestående  

 videnskabelig eller udstillingsmæssig værdi.
Stk. 2. Danekræ tilhører staten.
Den, der finder  

 danekræ, og den, der får danekræ i sin besiddelse, skal  

 straks aflevere det til Statens Naturhistoriske Museum, jf. §9.
Stk. 3. Statens Naturhistoriske Museum udbetaler en  

 godtgørelse til finderen.
Godtgørelsen fastsættes af  

 Statens Naturhistoriske Museum under hensyn til det fundnes  

 materialeværdi og sjældenhed samt til den omhu, hvormed finderen  

 har sikret fundet.
Stk. 4. Såfremt danekræ findes ved en  

 videnskabelig undersøgelse, der forestås af et statsligt eller  

 statsanerkendt museum eller i øvrigt finansieres helt eller delvis af  

 offentlige midler, udbetales der ikke danekrægodtgørelse til  

 finderen.
Statens Naturhistoriske Museum kan dog i særlige  

 tilfælde udbetale godtgørelse til ejer eller bruger af det  

 areal, hvor undersøgelsen finder sted.
Stk. 5. Genstanden indgår i Statens Naturhistoriske  

 Museums samlinger og kan af museet deponeres på andre statslige eller  

 statsanerkendte museer efter anmodning fra disse.
I tilfælde, hvor der  

 ikke kan opnås enighed mellem Statens naturhistoriske Museum og et  

 andet museum om deponering af et nyt danekræfund, træffer  

 kulturministeren afgørelse herom efter forhandling med  

 undervisningsministeren.
 Stk. 6. Bestemmelserne gælder ikke genstande, der er  

 indført i området ved menneskers hjælp.
KAPITEL 10 Særlige bestemmelser § 32. Kulturministeren kan godkende, at staten påtager  

 sig den forsikringsmæssige risiko for danske og udenlandske udlån  

 af værker til kunstnerisk eller kulturelt set betydelige udstillinger  

 på danske museer og udstillingssteder, som specielt er godkendt i dette  

 øjemed.
 Stk. 2. Kulturministeren kan fastsætte nærmere  

 regler herom.
 § 33. Et museum må ikke erhverve en genstand,  

 såfremt genstanden er udført fra et andet land i strid med dette  

 lands lovgivning, og forholdet er omfattet af en international overenskomst,  

 som er tiltrådt af det pågældende land og Danmark.
 Stk. 2. Såfremt en erhvervelse er sket i strid med  

 stk. 1, skal der finde tilbagelevering sted i overensstemmelse med den  

 internationale overenskomst, der er nævnt i stk. 1.
KAPITEL 11 Regnskab og revision § 34. Kulturministeren fastsætter regler om  

 regnskabsaflæggelse og om revisionens udførelse for tilskud, der  

 udbetales i medfør af denne lov.
 Stk. 2. Kulturministeren fastsætter regler om  

 regnskabsaflæggelse og grundlaget for tilskud for museer, der er  

 omfattet af lov om regionale kulturaftaler.
 § 35. Kulturministeren kan indhente yderligere materiale fra  

 tilskudsmodtagere til brug for Rigsrevisionen til en nøjere  

 regnskabsgennemgang.
 § 36. Udbetaling af tilskud i medfør af denne lov kan  

 ske forskudsmæssigt.
 § 37. Kulturministeren kan bestemme, at afgivne tilsagn om  

 tilskud bortfalder, og at allerede udbetalte tilskud skal tilbagebetales,  

 hvis tilskudsmodtageren ikke opfylder betingelserne for tilskuddet eller ikke  

 gennemfører den forudsatte aktivitet.
KAPITEL 12 Administration § 38. Kulturministeren kan bemyndige en under  

 Kulturministeriet oprettet styrelse til at udøve de beføjelser,  

 der i denne lov er tillagt kulturministeren.
 Stk. 2. Kulturministeren kan fastsætte regler om  

 adgangen til at påklage museumsfaglige afgørelser, der er  

 truffet i henhold til bemyndigelse efter stk. 1, herunder at  

 afgørelser, der vedrører lovens § 16, stk. 2, ikke  

 kan påklages til kulturministeren.
 § 39. Kulturministeren fører et kulturhistorisk  

 centralregister og et centralt register over kunstværker.  

 Kulturministeren stiller registrene til rådighed for offentligheden og  

 relevante myndigheder.
KAPITEL 13 Straffebestemmelser § 40. Med bøde straffes den, der:
 1.	Overtræder § 27, stk. 2, § 28, stk. 1 og  

 stk. 5. 1. pkt., § 29, stk. 1, § 30, stk. 2, 2.  

 pkt., § 31, stk. 2, 2. pkt. og § 33.
 2.	Tilsidesætter en beslutning efter § 27, stk. 3,  

 § 29, stk. 2 om, at et arbejde skal indstilles.
 Stk. 2. Straffen kan stige til fængsel i indtil 1  

 år, såfremt en overtrædelse af § 27, stk. 2,  

 § 28, stk. 1 og stk. 5, 1. pkt., § 29, stk. 1,  

 § 30, stk. 2, 2. pkt., § 31, stk. 2, 2. pkt. er  

 begået med forsæt, og der er opnået eller tilsigtet en  

 økonomisk fordel for den pågældende selv eller andre, og  

 der i øvrigt foreligger særlig skærpende  

 omstændigheder.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
KAPITEL 14 Afsluttende bestemmelser § 41. Loven træder i kraft den 1. januar 2002. Samtidig  

 ophæves lov om museer mv., jf. lovbekendtgørelse af nr. 739 af  

 17. juli 2000. Lovens § 27, stk. 4-7 har virkning fra 1. januar  

 2003. Indtil 1. januar 2003 opretholdes de hidtidige finansieringsprincipper  

 for den arkæologiske undersøgelsesvirksomhed, jf. § 26,  

 stk. 3 i lov om museer mv., jf. lovbekendtgørelse nr. 739 af 17.  

 juli 2000.
 § 42. Loven medfører ingen ændring i de hidtil  

 gældende særlige regler for De Danske Kongers Kronologiske  

 Samling på Rosenborg.
 § 43. I lov om naturbeskyttelse, jf. lovbekendtgørelse  

 nr. 835 af 1. november 1997, som ændret senest ved § 9 i lov nr.  

 447 af 31. maj 2000 foretages følgende ændringer:
 1. § 14 affattes således:
 »§ 14. Der må ikke foretages ændringer i tilstanden af  

 fortidsminder på havbunden, hvis de befinder sig i territorialfarvandet  

 eller på kontinentalsoklen, dog ikke ud over 24 sømil fra de  

 basislinier, hvorfra bredden af det ydre territorialfarvand måles.
 Stk. 2. Der må ikke foretages ændringer i  

 tilstanden af vrag af skibe eller skibsladninger, der må antages at  

 være gået tabt for mere en 100 år siden, hvis de befinder  

 sig i de områder, der er nævnt i stk. 1, i vandløb  

 eller i søer.
 Stk. 3. Miljø- og energiministeren kan bestemme, at  

 vrag af skibe eller andre fartøjer, der er gået tabt for mindre  

 end 100 år siden, skal være omfattet af bestemmelsen i  

 stk. 2.
Stk. 4. Miljø- og energiministeren kan i forbindelse  

 med et anlægsarbejde eller en aktivitet på havbunden stille krav  

 om, at den ansvarlige for anlægsarbejdet eller aktiviteten  

 udfører en marinarkæologisk forundersøgelse.« 2. Efter § 14 indsættes:
»§ 14a.
Findes der under et anlægsarbejde eller en  

 aktivitet på havbunden spor af fortidsminder eller vrag, omfattet af  

 § 14, stk. 1 og 2, skal fundet anmeldes til kulturministeren efter  

 reglerne i museumsloven, og arbejdet skal standses.
Stk. 2. Miljø- og energiministeren beslutter inden 4  

 uger fra anmeldelsen, om arbejdet kan fortsætte, eller om det skal  

 være indstillet, indtil der er foretaget en marinarkæologisk  

 undersøgelse.
En marinarkæologisk undersøgelse skal  

 gennemføres hurtigst muligt.
Der kan fastsættes vilkår for  

 genoptagelsen af arbejdet.
Stk. 3. Udgiften til undersøgelser og evt. sikring af  

 det påtrufne fortidsminde eller vrag afholdes af den ansvarlige for  

 anlægsarbejdet eller aktiviteten.« 3. I § 65, stk. 1 indsættes som 2. og 3.  

 punktum:
»Ved behandling af sager vedrørende dispensation fra bestemmelserne  

 i § 14, stk. 1 eller 2, og til brug for beslutning efter  

 § 14a, stk. 2, kan der indhentes en kulturhistorisk faglig  

 udtalelse fra kulturministeren.
Ved meddelelse af dispensation fra § 14,  

 stk. 1 eller 2, kan der stilles vilkår, herunder om, at der for  

 ansøgerens regning skal udføres en marinarkæologisk  

 undersøgelse.« 4. I § 78, stk. 4, 1. punktum indsættes  

 efter »§ 11, stk. 1 og 2,«: »§ 14a, stk. 2,«.
 5. I § 89, stk. 1, nr. 1 indsættes efter  

 »§ 14, stk. 1 og 2,«: »§ 14a, stk. 1,«.
 § 44. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Museernes grundlæggende opgave er at give  

 befolkningen adgang til kultur- og naturarven, herunder at belyse den kultur-  

 og naturhistoriske udvikling i Danmark og i verden omkring os.
Opgaven  

 løses gennem museernes udstillings- og formidlingsarbejde, deres  

 forskning og videnskabelige dokumentation samt museernes bevaring og  

 registrering af genstande mv.
Museerne har gennemgået en væsentlig udvikling  

 de seneste 30 år hen imod at blive stadig mere professionaliserede  

 institutioner.
Den informationsteknologiske udvikling og globaliseringen  

 giver det danske samfund og dansk kultur nye muligheder og nye udfordringer,  

 som museerne skal bidrage til at udnytte og finde svar på.
Med lovforslaget sigtes der mod at give museerne bedre  

 vilkår for at løse disse opgaver.
Det er en  

 målsætning, at kunstmuseerne og de kultur- og naturhistoriske  

 museer skal videreudvikle rollen som videns- og oplevelsescentre, der  

 bidrager til samfundets uddannelsesmæssige og kulturelle udvikling.  

 Museerne medvirker for eksempel til at gøre kulturarven  

 nærværende for børn og unge, og på denne måde  

 spiller museernes virksomhed sammen med målsætningerne på  

 uddannelsesområdet og det børne- og ungdomspolitiske  

 område.
Endvidere har museernes formidling af kunsthistorien og kultur-  

 og naturarven afgørende betydning for befolkningens forståelse  

 af Danmarks kultur og det danske samfunds samspil og samhørighed med  

 verdenssamfundet og verdens kulturer.
Museernes udvikling til moderne videns-  

 og oplevelsescentre er således et vigtigt led i udviklingen af et  

 samfund med kulturel mangfoldighed.
 2. En række væsentlige principper i den  

 gældende ordning vil blive fastholdt i lovforslaget, herunder den  

 eksisterende museumsstruktur med et netværk af institutioner i et  

 landsdækkende museumsfagligt samarbejde, museumsfaglig indflydelse i  

 forhold til bl.a. statsanerkendelser, kvalitetsvurderinger, arkæologisk  

 og historisk-etnologisk undersøgelsesvirksomhed mv. og princippet om,  

 at initiativet til at oprette og drive nye museer primært skal komme  

 fra lokal eller anden ikke-statslig side.
 De vigtigste ændringer i lovforslaget er:
· · · · · · · · Gældende lovgivning mv.
Det gældende lovgrundlag er lov nr. 291 af 6. juni  

 1984 om museer m.v. med de ændringer, der følger af lov nr. 592  

 af 19. december 1985, lov nr. 948 af 23. december 1986, lov nr. 380 af 7.  

 juni 1989 og lov nr. 1104 af 29. december 1999, jvf. lovbekendtgørelse  

 nr. 739 af 17. juli 2000. I henhold til loven er udstedt  

 bekendtgørelse nr. 332 af 30. maj 1991. Ved ændringen i 1989 (FT  

 1988-89 s. 4679, 5722, 9938, 10459, A s. 4143, B s. 1727 og C s. 1093)  

 gennemgik loven en omfattende revision, der bl.a. indebar visse  

 omlægninger af områdets administration og tilskudssystem, og der  

 blev i loven indført bestemmelser om danekræ og National  

 Indemnity.
Ved ændringen i 1999 (FT 1999-00 s. 1157, 2511, 2778, A s.  

 1108 og 1124, B s. 180, C s. 166) blev der skabt mulighed for at fravige  

 visse bestemmelser i forbindelse med indgåelse af regionale  

 kulturaftaler.
 De statslige og statsanerkendte museers forhold er  

 væsentligst reguleret gennem museumsloven, men enkelte andre love  

 indeholder også særlige bestemmelser, der vedrører  

 museernes forhold.
 Der skal specielt peges på:
· · · · · · · Baggrund for lovforslaget 1. Der er gennem de seneste år gennemført en  

 række undersøgelser og udvalgsarbejder vedrørende  

 væsentlige dele af museumsområdet, som aktualiserer behovet for  

 en præcisering og modernisering af lovgrundlaget herfor.
 Den seneste generelle revision af den gældende  

 museumslov blev gennemført i 1989. I årene herefter blev der  

 både fagligt og politisk debatteret forskellige konsekvenser af de  

 ændringer af museumsloven, der trådte i kraft 1. januar 1990,  

 først og fremmest udviklingen i statstilskuddet og koordineringen af  

 museernes samarbejde.
2. Efter anmodning fra Kulturministeriet  

 gennemførte Statens Museumsnævn i 1994 en analyse af nogle  

 hovedspørgsmål ved en høring af museerne.
Konklusionen  

 på analysen var, · · · 3. I forlængelse heraf tog Kulturministeriet i 1995  

 initiativ til at afholde en konference om fremtidens museum.
Som konklusion  

 på konferencen blev der nedsat en arbejdsgruppe, der fik til opgave at  

 diskutere fremtidens museum og en ny museumslov og udarbejde en rapport om  

 nogle af debattens hovedtemaer.
 Arbejdsgruppen fremkom med en række anbefalinger i  

 deres rapport, herunder bl.a.
· · · Endvidere blev spørgsmålet om, hvorvidt  

 kunstmuseerne skulle overføres til en egentlig kunstlov taget op til  

 drøftelse.
Arbejdsgruppen drøftede tillige ændringer i  

 museumsloven vedrørende finansieringen af de arkæologiske  

 nødudgravninger.
 Endelig foreslog arbejdsgruppen en række kriterier  

 for, hvorledes et museum kunne opnå et særligt statstilskud efter  

 lovens § 13. Museet skulle i så fald opfylde et eller flere af  

 følgende kriterier:
Der skal være tale om nye og større  

 initiativer af væsentlig museumsfaglig interesse.
Det er endvidere en  

 forudsætning, at mulighederne for at opnå almindeligt  

 statstilskud efter lovens § 12 er udtømt.
Herudover kan der  

 lægges vægt på forhold, som · · · · · 4. Loven om de regionale kulturforsøg, der  

 trådte i kraft 1. januar 1996, stillede den videre debat om revision af  

 museumsloven i bero.
Anbefalingerne fra arbejdsgruppens rapport blev dog  

 taget under overvejelse, og der blev som følge heraf gennemført  

 nogle undersøgelser og udvalgsarbejder i årene herefter.
5. I juni 1996 nedsatte Kulturministeriet udvalget for  

 billedkunst, som fik til opgave at analysere og vurdere behovet for en mere  

 synlig sammenhæng i billedkunstpolitikken, herunder behovet for en  

 eventuel lov om billedkunst.
I denne forbindelse skulle udvalget tillige  

 behandle spørgsmålet om kunstmuseernes rolle i  

 billedkunstformidlingen, herunder spørgsmålet om kunstmuseernes  

 fortsatte tilknytning til museumsloven.
Udvalgets rapport »Betænkning om billedkunst« udkom  

 i 1998. Udvalget anbefaler i betænkningen, at kunstmuseerne forbliver i  

 samme lov som de øvrige museer, dog med en beskrivelse af  

 kunstmuseernes virke.
Alternativt blev det foreslået, at kunstmuseerne  

 får deres egen kunstmuseumslov.
6. I 1997-1998 gennemførte Statens  

 Museumsnævn et pilotprojekt med en kvalitetsvurdering af 15 museer med  

 repræsentanter for alle tre museumskategorier.
En overordnet konklusion  

 på pilotprojektet var, at museerne generelt udfører et  

 kvalificeret arbejde, selvom der ofte er tale om økonomisk svage  

 institutioner, der har et meget lille personale i forhold til de opgaver, de  

 løser.
Det kunne konstateres, at bygningsdriften var en meget  

 betydelig udgift for mange museer.
Projektet viste også, at selv  

 små museer kan udføre kvalificeret forskning, og at museerne i  

 høj grad deltager aktivt i den offentlige planlægning vedr.  

 lokalplaner, regionplaner, vejplaner, råstofindvinding mv.
Det blev  

 konstateret, at de arkæologisk arbejdende museer har væsentlige  

 problemer med at få bearbejdet det udgravede materiale.
7. I samme periode gennemførte Statens  

 Museumsnævn en undersøgelse af de museer, der havde et lokalt  

 tilskudsniveau, der lå under det niveau, der krævedes for nye  

 statsanerkendelser.
Resultatet af denne undersøgelse var, · · · 8. I 1999 blev der i dagspressen rejst en debat om,  

 hvorvidt museernes indkøb af kunst skete ud fra objektive kriterier,  

 og hvorvidt kunstmuseerne i for høj grad indkøbte værker  

 af de samme kunstnere.
Efter anmodning fra Folketinget (Forespørgsel  

 nr.
F 32, behandlet d. 16. marts 1999) gennemførte Statens  

 Museumsnævn en undersøgelse af, hvordan museerne administrerer  

 deres forpligtelse til at indsamle kunst i forhold til deres  

 indsamlingsområde inden for de seneste 10 år.  

 Undersøgelsen viste, at museernes indkøb falder i god  

 tråd med deres ansvarsområde, men debatten understregede det  

 hensigtsmæssige i, at godkendelsen af museernes ansvarsområder  

 tilbageføres til en statslig myndighed, således at der sikres en  

 koordinering af opgaverne på de statslige og statsanerkendte  

 museer.
9. Gennem loven om regionale kulturforsøg blev der  

 i årene 1996-1999 gennemført forsøg i ni regioner i  

 landet.
Forsøgene blev evalueret af Nellemann Konsulenterne, hvis  

 rapport blev offentliggjort i marts 1999. Konklusionen var, at mange af de  

 opgaver, der var omfattet af de regionale kulturforsøg, kunne  

 løftes lokalt eller regionalt.
Man anbefalede en tostrenget model, som  

 indebar, at uddelegering af visse kulturopgaver blev kombineret med en  

 mulighed for at indgå frivillige aftaler.
Hjemlen til sådanne aftaler blev etableret gennem  

 loven om regionale kulturaftaler (lov nr. 1104 af 29. december 1999), der  

 trådte i kraft 1. januar 2000, og som har til formål · · · · · Der er på nuværende tidspunkt indgået  

 kulturaftaler mellem Kulturministeriet og hhv.
Vestsjællands amt,  

 Storstrøms amt, Odense kommune, Århus kommune, Aalborg  

 Kommune/Nordjyllands Amt og kommunerne i Salling-Fjends.
10. På det arkæologiske område har det  

 igennem de senere år kunnet konstateres, at den eksisterende ordning  

 ikke fungerer tilfredsstillende.
Rigsantikvarens bevilling til  

 gennemførelse af arkæologiske undersøgelser har  

 således været under et stigende pres, og selvom bevillingen  

 gentagne gange er forhøjet, har det været nødvendigt at  

 udskyde eller opgive væsentlige arkæologiske  

 undersøgelser.
Presset på bevillingen skyldes navnlig en  

 stigende aktivitet i den private bygge- og anlægssektor, samt en  

 stigende aktivitet i forbindelse med skovrejsning.
Rigsantikvaren og Det Arkæologiske Nævn har i  

 samarbejde med de arkæologisk arbejdende museer og Skov- og  

 Naturstyrelsen udarbejdet en række rapporter, der belyser den trussel,  

 som fortidsminder under jordoverfladen er udsat for.
Rapporterne behandler  

 forskellige årsager til nedslidning og ødelæggelse som fx  

 dybdepløjning eller tilsvarende jordbearbejdning ved skovrejsning og  

 dyrkning.
I rapporterne er det dokumenteret, at der i disse år sker en  

 voldsom nedslidning og destruktion af fortidsminder.
 Rigsantikvaren og Det Arkæologiske Nævn har i  

 lyset heraf peget på et behov for en tidligere inddragelse af museerne  

 i den fysiske planlægning og ved tilrettelæggelsen af konkrete  

 byggerier og andre jordarbejder med henblik på at styrke muligheden for  

 at bevare fortidsminderne på stedet for kommende generationer.
 Der er endvidere peget på behovet for at  

 omlægge finansieringsordningen for de arkæologiske  

 undersøgelser, således at den anlægsansvarlige - fx en  

 bygherre, en lodsejer eller gårdejer tilskyndes til dels at forebygge  

 nedslidning og ødelæggelse af fortidsminderne, dels at mindske  

 behovet for arkæologiske udgravninger.
11. Med henblik på at opnå en bedre udnyttelse  

 af de disponible ressourcer på det marinarkæologiske område  

 og sikre det bedst mulige grundlag for Miljø- og Energiministeriets  

 myndighedsudøvelse i forhold til naturbeskyttelseslovens § 14  

 gennemføres en omorganisering af den statslige marinarkæologiske  

 registrerings- og undersøgelsesvirksomhed.
Omorganiseringen  

 indebærer, at den del af Miljø- og Energiministeriets opgaver,  

 der vedrører tilvejebringelsen af det kulturhistorisk faglige  

 beslutningsgrundlag for myndighedsudøvelsen i henhold til  

 naturbeskyttelseslovens § 14, overføres til Kulturministeriet.  

 Endvidere samles det statslige beredskab vedrørende  

 marinarkæologisk feltarbejde under Kulturministeriet.
 Miljø- og energiministeren og kulturministeren er i  

 forbindelse med omorganiseringen enige om, at det ikke er muligt at  

 gennemføre en dækkende totalregistrering af fortidsminder og  

 vrag på havbunden, og at de ressourcer, der forventes overført i  

 forbindelse med ressortomlægningen, skal anvendes til drift og  

 udvikling af registret over marine data samt til at vurdere omfanget og  

 karakteren af de forekomster af vrag og fortidsminder, der måtte blive  

 berørt ved konkrete aktiviteter på havbunden.
 12. Med regionsforsøgenes afslutning og resultatet  

 heraf er spørgsmålet om en revision af museumsloven på ny  

 aktualiseret.
Kulturministeriet har i samråd med Statens  

 Museumsnævn afholdt en række temamøder, herunder  

 både fagspecifikke temamøder om hhv. det kulturhistoriske,  

 kunsthistoriske og naturhistoriske museumsområde, og møder om  

 emner, der er relevante i forhold til alle tre museumskategorier.
Deltagere i  

 møderne har været repræsentanter for hovedmuseerne,  

 Statens Museumsnævn, museumsorganisationerne og en række  

 relevante myndigheder, institutioner og organisationer, herunder bl.a.  

 Kommunernes Landsforening, Amtsrådsforeningen, universiteterne og  

 turistbranchen.
 Nogle af hovedtilkendegivelserne fra de afholdte  

 møder kan sammenfattes til:
· · · · · · · · · · Herudover har der været afholdt en række  

 møder med relevante myndigheder og interesseorganisationer, herunder  

 Miljø- og Energiministeriet, Undervisningsministeriet, Kommunernes  

 Landsforening, Amtsrådsforeningen, Dansk Entreprenørforening, De  

 Danske Landboforeninger, Dansk Skovforening, Boligselskabernes Landsforening  

 mv.
Lovens område og hovedelementer Museumsstrukturen 1. Museumsloven vedrører 7 statslige museer under  

 Kulturministeriet og 146 ikke-statslige museer.
 De ikke-statslige museer fordeler sig med 106  

 kulturhistoriske museer, 36 kunstmuseer og 4 naturhistoriske museer.
 Af de kulturhistoriske museer har 84 et lokalt  

 afgrænset ansvarsområde, mens 22 har specialiserede  

 ansvarsområder, der kan være enten regionalt afgrænsede i  

 ét eller flere amter eller landsdækkende.
Museumsloven vedrører kun undtagelsesvis forhold  

 for statslige museer uden for Kulturministeriets område og kun, hvor  

 dette udtrykkeligt er angivet.
Det skal særligt fremhæves, at  

 lovforslaget indebærer en udbygning af lovens anvendelsesområde  

 med hensyn til naturarven.
De naturhistoriske museers opgaver beskrives, og  

 der etableres en hovedmuseumsfunktion for det naturhistoriske område.  

 Det vil således blive fastlagt, at Zoologisk Museum, Geologisk Museum  

 samt Botanisk Museum under Københavns Universitet og  

 Undervisningsministeriet tilsammen vil udgøre Statens Naturhistoriske  

 Museum, som vil udføre hovedmuseumsfunktionen på det  

 naturhistoriske område og herunder blandt andet bidrage til vurdering  

 af naturhistoriske fund i forbindelse med danekræ-ordningen.
 Som eksempler på museer, der ikke er reguleret i  

 henhold til museumsloven kan bl.a. nævnes statslige museer under andre  

 ministeriers ressort som Medicinsk-Historisk Museum  

 (Undervisningsministeriet), Post og Tele Museum i Danmark og Danmarks  

 Jernbanemuseum (Trafikministeriet). Under Kulturministeriet findes endvidere  

 Det danske Filmmuseum, som er omfattet af filmloven.
De to hovedmuseer under Kulturministeriet, Nationalmuseet  

 og Statens Museum for Kunst, samt de naturhistoriske museer under  

 Undervisningsministeriet har en forpligtelse til at stille deres ekspertise  

 til rådighed for de øvrige museer i form af bistand  

 vedrørende forskningsmæssige emner, identifikation af genstande  

 eller malerier, udstillingsformer, naturvidenskabelige undersøgelser,  

 konservering og restaurering m.v.
Der er hjemmel til at opkræve  

 betaling for konserverings- og restaureringsopgaver.
I hvert af landets 14 amter er oprettet et  

 museumsråd.
Desuden er der et museumsråd fælles for  

 Københavns og Frederiksberg kommuner.
Museumsrådene har til  

 opgave at samordne og fremme museumsarbejdet i det pågældende  

 amt.
Efter drøftelser med de kommunale parter vil det fremover  

 være en opgave for amterne og Københavns og Frederiksberg  

 kommuner at drive museumsrådene.
2. Det har fra museumsverdenens side været af  

 afgørende betydning, at museumsstrukturen - med et netværk af  

 museer knyttet sammen i et landsdækkende museumsfagligt samarbejde -  

 blev fastholdt i lovforslaget.
Det har endvidere været væsentligt  

 for museerne, at der skete en tydeliggørelse af de tre  

 museumskategoriers særlige egenskaber (kulturhistoriske,  

 kunsthistoriske og naturhistoriske museer).
Der er i forslaget taget hensyn til disse ønsker.  

 Det er samtidig fastholdt, at museerne skal samarbejde.
Når der i  

 forslaget skelnes mellem de tre museumskategorier, er dette ikke udtryk for  

 et ønske om en snæver afgrænsning af institutioner, men  

 alene en imødekommelse af ønsket om en nærmere definition  

 af de særlige egenskaber, der er knyttet til de forskellige kategorier.  

 Bl.a. i kraft af de regionale kulturaftaler lægges der vægt  

 på, at museernes samarbejde foregår på tværs af amts-  

 og kommunegrænserne og på tværs af grænser til andre  

 museumskategorier og til andre relevante kulturinstitutioner, herunder  

 biblioteker og arkiver.
Udviklingen viser, at der på sigt skal  

 være plads til »hybridinstitutioner«   institutioner, der går  

 på tværs af museumskategorierne, og institutioner, der omfatter  

 både museer, biblioteker og arkiver.
Betoning af de museumsfaglige vurderinger 3. Den arkæologiske undersøgelsesvirksomhed,  

 spørgsmålet om statsanerkendelser og godkendelse af museers  

 ansvarsområder, fordeling af rådighedssumsmidler mv. har hidtil  

 gennem Rigsantikvarembedet, Det Arkæologiske Nævn og Statens  

 Museumsnævn været baseret på museumsfaglige vurderinger.  

 Lovforslaget tilsigter ingen ændring af dette princip.
Hovedprincippet bag det statslige driftstilskud 4. Museumsloven er baseret på, at initiativet til at  

 oprette og drive museer skal komme fra lokal eller anden ikke-statslig side.  

 Hovedprincippet bag det statslige tilskudssystem har derfor hidtil  

 været og vil fortsat være, at der ydes et statsligt driftstilskud  

 baseret på størrelsen af de ikke-statslige tilskud til museets  

 virksomhed.
Skærpede kvalitetskrav til de statsanerkendte museer og en  

 styrkelse af de statsanerkendte museers økonomiske grundlag 5. Princippet om at der skal være museumsfaglig  

 kvalitet og rimelig standard på et museum, for at der kan ydes  

 statstilskud til museets drift, bliver præciseret.
På baggrund af Statens Museumsnævns  

 pilotprojekt i 1997-1998 med en kvalitetsvurdering af 15 museer er det  

 hensigten, at der udarbejdes vejledende retningslinjer om kvalitetskrav, som  

 der vil blive lagt vægt på ved bedømmelsen af, om et  

 museum kan opnå og bevare en statsanerkendelse.
Der bliver tale om  

 retningslinjer for museernes virksomhed og faglige opgaver, dvs. indsamling,  

 registrering, bevaring, forskning og formidling, samt for de  

 bygningsmæssige forhold og personalet.
Det er hensigten, at der  

 også vil blive lagt vægt på, at museerne har til opgave at  

 sikre en hensigtsmæssig tilgængelighed for handicappede personer  

 og formidling rettet mod børn og unge.
 Det er hensigten, at en kommende museumsstyrelse (jf.  

 nedenfor) regelmæssigt skal påse, at museerne opfylder kravene.  

 Dette vil finde sted ved en løbende kvalitetsvurdering foretaget af  

 styrelsen.
 Kvalitetsvurderingen vil have karakter af  

 rådgivning, men vil, såfremt det konstateres, at et  

 statsanerkendt museum ikke har rettet op på alvorlige mangler i  

 varetagelsen af ansvarsområdet, kunne danne grundlag for en fratagelse  

 af statsanerkendelsen.
6. Det økonomiske grundlag for de statsanerkendte  

 museer skal styrkes ved blandt andet en forhøjelse af minimum og  

 maksimum for det ikke-statslige tilskud, der ligger til grund for tildeling  

 af statslige tilskud efter den almindelige tilskudsordning.
Der  

 gennemføres en særlig løsning for museer på  

 små øer.
Det er hensigten, at minimum for ikke-statslige  

 tilskud forhøjes fra de nuværende 725.000 kr. til 1,2 mio.  

 kr.
Der påregnes en 3-årig overgangsperiode efter lovens  

 ikrafttræden, således at det ikke-statslige tilskud senest  

 år 2004 skal være på de minimale 1,2 mio. kr.. Forslaget  

 har virkning for tilskudsberegningen for så vidt angår 2006.
 Kulturministeriet skønner, at forhøjelsen af  

 minimumsgrundlaget vil medføre en gradvis stigende merudgift for  

 staten frem til 2006, hvor det forventes at tilskudsgrundlaget for samtlige  

 berørte museer vil leve op til det forhøjede minimum.
 Forhøjelsen af minimumsgrundlaget kan ske ved  

 forhøjelse af de amtskommunale eller kommunale tilskud,  

 forhøjelse af tilskud fra private, tiltrækning af nye  

 tilskudsydere og sammenlægning af museer.
Det er intentionen, at maksimum for det ikke-statslige  

 tilskud, der kan udløse statstilskud, forhøjes fra det  

 nuværende 1,9 mio. kr. til 2,2 mio. kr.
Formålet er at øge  

 statstilskuddet til de større statsanerkendte museer samt at tilskynde  

 ikke-statslige tilskudsydere til at øge deres tilskud.
Beløbet  

 vil gradvist blive forhøjet i perioden 2002-2004, og der vil blive  

 afsat øgede statslige bevillinger til formålet.
 Med henblik på at virkeliggøre intentionen om  

 at styrke de mindre, statsanerkendte museers virksomhed etableres en  

midlertidig pulje til ophjælpning af mindre museer,  

 således at de i en overgangsperiode kan få støtte til at  

 leve op til de nye kriterier for statsanerkendelse.
Særlige tilskud For så vidt angår museer med særlige  

 tilskudsordninger opretholder lovforslaget muligheden for at gøre  

 en særlig indsats for disse museer.
Der foretages i den forbindelse en  

 præcisering af vilkårene for at opnå et særligt  

 statsligt driftstilskud, idet der skal være tale om en virksomhed af  

 særlig betydning.
Der vil fx. blive lagt vægt på  

 varetagelsen af særlige opgaver, samlingens karakter,  

 forskningsmæssig status samt national og international betydning.
Betoning af hensynet til tilgængeligheden, herunder børns  

 samt handicappedes adgang til museerne 7. Der er i lovforslaget lagt vægt på at  

 understrege, at museerne skal tilstræbe størst mulig  

 handicaptilgængelighed samt formidle til børn og unge.
Dette  

 skal bl.a. ses i lyset af kulturministerens handlingsplan for handicappedes  

 adgang til kulturen, der blev offentliggjort i november 1999, og hvor der for  

 museernes vedkommende er tale om et ønske om, at museerne gøres  

 mere tilgængelige både fysisk i forbindelse med nybyggerier eller  

 ombygninger og i relation til udstillinger, herunder fx ved  

 tegnsprogstolkning og ved at afmærke udvalgte og karakteristiske  

 udstillingsgenstande med tilladelse til berøring.
 Forslaget skal tillige ses i lyset af regeringens  

 børnekulturpolitiske redegørelse, der blev fremlagt i oktober  

 1999, og som bl.a. omfatter ønsket om at skabe bedre  

 samarbejdsmodeller mellem fx museerne på den ene side og skoler,  

 fritidsordninger og daginstitutioner på den anden side.
Det er intentionen, at landets museer skal spille en aktiv  

 rolle for at give børn de bedst mulige kulturelle vilkår og  

 muligheder.
Børn skal opleve museerne som en del af deres kultur, og  

 det enkelte museum under hensyn til dets karakter   må vurdere sin  

 virksomhed i relation til børn.
En satsning på formidling til børn betyder  

 bl.a. en betoning af undervisningsguider, skriftlige materialer til  

 børn, elektronisk formidling via cd-rom eller internet, etablering af  

 særlige faciliteter til børn.
Herudover kan der etableres  

 særlige rabatordninger for børn.
 Lovforslagets bestemmelser om disse forhold  

 vedrører betingelser for modtagelse af statstilskud.
 For så vidt angår de statslige museer  

 forudsættes det, at de følger den statslige politik på  

 området.
Større hensyn til kulturarven i den fysiske planlægning og  

 i tilrettelæggelsen af anlægs- og jordarbejder 8. På det arkæologiske område er der  

 behov for ændringer, der tilskynder til en inddragelse af museerne i  

 den fysiske planlægning og til, at konsekvenserne for kulturarven af et  

 påtænkt anlægsarbejde belyses så tidligt som  

 muligt.
 En sådan reform er påtrængende  

 nødvendig under hensyn til den risiko for ødelæggelse af  

 fortidsminder, som følger af en stærkt stigende  

 anlægsaktivitet både i byen og på landet, naturprojekter  

 samt landbrugets dyrkning.
 Inddragelsen af museerne i den fysiske planlægning  

 skal medvirke til, at arealer, hvor der er kendte og væsentlige  

 fortidsminder under jordoverfladen, i videst muligt omfang friholdes for  

 anlægsaktiviteter, skovrejsning mv.
Tilsvarende vil inddragelsen af museerne i  

 planlægningen af konkrete jordarbejder skabe bedre mulighed for, at  

 arbejderne tilrettelægges, så de ikke berører  

 væsentlige fortidsminder.
Dette kan fx ske i forbindelse med placering  

 af byggefelter eller ved friholdelse af afgrænsede arealer for  

 dybdepløjning.
En sådan procedure vil således også  

 mindske risikoen for en standsning af anlægsarbejder på grund af  

 fund af fortidsminder.
 Et større hensyn til kulturarven i den fysiske  

 planlægning og i tilrettelæggelsen af anlægs- og  

 jordarbejder skulle gerne resultere i en mindskelse af behovet for  

 arkæologiske udgravninger, så også kommende generationer  

 har adgang til væsentligt historisk kildemateriale.
 Inddragelsen af museer med et historisk-etnologisk  

 ansvarsområde i den fysiske planlægning er ligeledes vigtig, idet  

 museerne derigennem får bedre mulighed for at dokumentere  

 væsentlige bevaringsværdier fra de seneste 350 års  

 kulturhistorie, inden værdierne destrueres.
9. For at understøtte intentionerne i lovforslaget  

 agter Kulturministeriet at gennemføre en landsdækkende  

 kortlægning af områder, der formodes at have særlig  

 arkæologisk interesse.
Det er hensigten, at kortlægningen skal  

 være elektronisk tilgængelig for såvel planmyndighederne  

 som den enkelte lodsejer, så det fremover bliver lettere at inddrage  

 hensynet til kulturarven i arealforvaltningen og i konkrete projekter.
Omlægning af finansieringsprincipperne for den arkæologiske  

 undersøgelsesvirksomhed 10. Et afgørende element i lovforslaget er  

 omlægningen af finansieringsmodellen for gennemførelse af  

 arkæologiske undersøgelser.
 Efter den gældende ordning har staten afholdt  

 udgiften til de arkæologiske undersøgelser for statslige og  

 private anlægsarbejder, mens kommunerne har afholdt udgiften ved  

 kommunale arbejder.
 Udgangspunktet for ordningen er de principper, man bl.a.  

 kender fra Norge og Sverige, nemlig at den, der forestår et  

 jordarbejde, afholder udgifterne til eventuelle arkæologiske  

 undersøgelser.
Forslaget indebærer således, at der ikke mere  

 skelnes mellem offentlige og private jordarbejder for så vidt  

 angår spørgsmålet om finansiering af arkæologiske  

 udgravninger.
I denne forbindelse bemærkes, at den gældende  

 ordning har været meget uhensigtsmæssig i administrativ henseende  

 under hensyn til den i praksis vanskelige afgrænsning mellem offentlig  

 og privat virksomhed.
Formålet med omlægningen er, at der i  

 tilknytning til såvel offentlige som private jordarbejder skal  

 etableres et økonomisk incitament for den anlægsansvarlige til  

 at inddrage museerne så tidligt som muligt i anlægsprocessen.
En  

 tidlig inddragelse af den kulturhistoriske og arkæologiske ekspertise i  

 planlægningen af et anlægs- eller jordarbejde vil medvirke til at  

 sikre, at arbejdet kan tilrettelægges på en sådan  

 måde, at eventuelle fortidsminder kan bevares i jorden uden at blive  

 berørt af arbejdet.
Herved vil man i mange tilfælde kunne  

 undgå at skulle foretage en udgravning eller optagning af  

 fortidsminderne.
Det er således en målsætning, at de  

 samlede samfundsøkonomiske omkostninger til sikring af  

 bevaringsværdier i jorden bliver mindsket.
 Der er ligeledes lagt stor vægt på, at der  

 etableres en finansieringsordning, der kan følge aktivitetsniveauet i  

 bygge- og anlægssektoren.
Omlægningen af finansieringsprincipperne vil ikke  

 medføre en mindskelse af det statslige økonomiske engagement i  

 den arkæologiske undersøgelsesvirksomhed.
Det indgår  

 således i ordningen, at en offentlig eller privat anlægsansvarlig  

 vil kunne indhente en udtalelse fra et museum om risikoen for at  

 ødelægge væsentlige bevaringsværdier ved det  

 pågældende jordarbejde.
Et vigtigt hensyn i forhold til den private og offentlige  

 bygherre vil være, at omfanget af forsinkelser, udskydelser og  

 standsninger af et anlægsprojekt på grund af arkæologiske  

 undersøgelser skal minimeres.
Hidtil har det først været  

 muligt at opnå statslig finansiering, når truslen mod  

 fortidsmindet var umiddelbart forestående, dvs. når der  

 forelå en byggetilladelse.
Dette har i visse situationer virket  

 sinkende for konkrete projekter.
Det har derfor været tilstræbt  

 at finde en ordning, der fremmer en mere fleksibel gennemførelse af  

 arkæologiske undersøgelser i forhold til gennemførelse af  

 de konkrete anlægsprojekter.
De arkæologiske undersøgelser  

 vil således med en ny finansieringsordning kunne gennemføres  

 uafhængigt af, hvornår der opnås byggetilladelse til et  

 projekt.
 Den foreslåede finansieringsordning vil blive  

 kombineret med en målrettet tilskudsordning, der kan tage hensyn til  

 situationer, hvor udgiften til arkæologiske undersøgelser i  

 forbindelse med anlægsarbejder må anses for uforholdsmæssig  

 stor.
 Staten vil i øvrigt fortsat finansiere  

 arkæologiske undersøgelser, der er forårsaget af  

 almindelig dyrkning af landbrugsafgrøder og almindelig skovdrift samt  

 erosion, undersøgelser, hvor et museum tidligere har oplyst, at  

 jordarbejdet ikke vil berøre væsentlige fortidsminder, samt  

 undersøgelser, hvor fortidsmindet efterfølgende erhverves med  

 henblik på bevaring på stedet.
 Der er med lovforslaget lagt op til en 1-årig  

 overgangsbestemmelse fra lovens ikrafttræden, for så vidt  

 angår de ændrede finansieringsprincipper for den  

 arkæologiske undersøgelsesvirksomhed.
Bedre rammer for udviklingsorienterede og tværgående  

 initiativer på museumsområdet 11. De nuværende rådighedssummer samles i  

 én pulje, samtidig med at der foreslås etableret en pulje til  

 fremme af udvikling af museumsområdet.
Hensigten er at fremme  

 større helhedstænkning og større fleksibilitet samt at  

 styrke tværgående initiativer og udviklingsprojekter.  

 Udviklingsopgaverne kan fx omfatte museernes rolle i et samfund med kulturel  

 mangfoldighed, museernes formidling over for børn og unge samt  

 kulturarven i den fysiske planlægning.
Der vil fortsat kunne  

 opnås tilskud til de formål, som rådighedssummerne hidtil  

 har dækket.
Udviklingsopgaverne skal gennemføres i tæt  

 samarbejde med museerne.
Oprettelsen af en museumsstyrelse, som bl.a. skal forestå  

 løsningen af de opgaver, der i dag løses af Statens  

 Museumsnævn, Rigsantikvarembedet og Det Arkæologiske  

 Nævn 12. Statens Museumsnævn blev oprettet ved lov nr.  

 304 af 10. juni 1976 om statstilskud mv. til museer.
Dets opgaver er · · · · · · · Nævnet kan på eget initiativ tage  

 fællesanliggender for museerne op.
Nævnet har 12 medlemmer, hvoraf Nationalmuseet  

 udpeger 2, Statens Museum for Kunst udpeger 1, de naturvidenskabelige  

 centralmuseer udpeger 1, museumsrådene vælger af og blandt  

 medlemmerne 8, hvoraf 5 repræsenterer de kulturhistoriske museer, 2  

 kunstmuseerne og 1 de naturhistoriske museer.
Nævnet vælger  

 blandt medlemmerne formand og næstformand.
Nævnet er valgt for  

 fire år, og valgperioden begynder 6 måneder efter hver ny  

 kommunal valgperiodes begyndelse.
Nævnets formand er født medlem  

 af Kulturværdiudvalget.
Rigsantikvarembedet blev oprettet i 1958 og er i dag et  

 centralorgan for kulturmuseale og antikvariske aktiviteter.
Rigsantikvaren er  

 direktør for Nationalmuseet og formand for Det Arkæologiske  

 Nævn.
Rigsantikvarens Arkæologiske Sekretariat varetager den  

 daglige administration af den arkæologiske  

 undersøgelsesvirksomhed og sekretariatsbetjeningen af Det  

 Arkæologiske Nævn.
Herudover vedrører rigsantikvarens  

 kompetence administration af Danefæ-bestemmelserne i loven.
Det Arkæologiske Nævn blev oprettet med  

 museumsloven fra 1984 og har til opgave at samordne det arkæologiske  

 undersøgelsesarbejde i Danmark samt at udarbejde vejledende  

 retningslinier for indsamling og undersøgelse af arkæologisk  

 materiale samt for fordeling af disse arbejdsopgaver mellem de museer, der  

 varetager et arkæologisk ansvarsområde.
Nævnet skal  

 endvidere rådgive rigsantikvaren om fordeling af de midler, der er til  

 rådighed til arkæologiske undersøgelser, samt om  

 arbejdsdelingen mellem Nationalmuseet og de statsanerkendte museer, der  

 varetager et arkæologisk ansvarsområde.
 Desuden fastsætter Det Arkæologiske Nævn  

 de betingelser, de statsanerkendte museer skal opfylde for at påtage  

 sig et arkæologisk ansvarsområde, ligesom nævnet skal  

 træffe beslutning om deponering af Danefæ, når der ikke har  

 kunnet opnås enighed mellem rigsantikvaren og et museum herom.
 13. Det er hensigten, at der etableres en styrelse under  

 Kulturministeriet bl.a. som erstatning for Statens Museumsnævn,  

 Rigsantikvarembedet og Det Arkæologiske Nævn.
Museumsstyrelsen vil således som udgangspunkt  

 overtage alle Museumsnævnets nuværende opgaver samt de opgaver,  

 som Rigsantikvarens Arkæologiske Sekretariat løser i dag.
Hertil  

 kommer visse opgaver af administrativ karakter fra de to hovedmuseer,  

 Nationalmuseet og Statens Museum for Kunst, samt eventuelt fra  

 Kulturministeriets departement Baggrunden for at etablere en museumsstyrelse er bl.a.  

 ønsket om at styrke fagligheden i betjeningen af ministeren og  

 forvaltningen på området samt styrke muligheden for at kunne yde  

 et fagligt modspil til museerne.
Det er ministeriets opfattelse, at det vil  

 skabe en større klarhed, hvis man på den ene side har de faglige  

 foreninger, der formulerer interesseorganisationernes synspunkter, og  

 på den anden side har en museumsstyrelse, der kan inddrage det faglige  

 element i sit arbejde og på dette grundlag rådgive  

 ministeriet.
Det er således hensigten, at der bliver tale om et  

 organ, som hører under Kulturministeriet, og som refererer til  

 ministeriet i sager om lovgivning, bevillinger samt forvaltnings- og  

 myndighedsopgaver på museumsområdet og som kan administrere ud  

 fra en faglig kompetence.
Der vil blive tale om et organ, der bemandes med  

 både administrativt personale og med museumsfagligt personale, der  

 dækker alle tre museumskategorier (kunst, kultur og natur) med henblik  

 på, at der kan ydes faglig rådgivning vedrørende hele  

 museumsvæsenet.
Endelig vil der blive tale om, at styrelsen både  

 skal have opgaver af mere administrativ karakter og opgaver af mere  

 udviklingsorienteret karakter i forbindelse med funktionen som fagligt  

 idéforum.
 Overordnet er det hensigten, at museumsstyrelsen vil  

 varetage følgende opgaver:
 1)	Faglig rådgivning til Kulturministeriet og andre ministeriet,  

 herunder udarbejdelse af lovforslag og anden ministerbetjening.
 2)	Igangsætning af centrale og overordnede udviklingstiltag med  

 henblik på at realisere politiske målsætninger på  

 museums- og kulturområdet generelt, fx digitalisering af samlingerne,  

 analyser af museernes arbejde med børn og unge, nyere tids  

 kulturhistorie, tilgængelighed, resultatkontrakter, samarbejdet  

 på ABM-området (arkiver, biblioteker og museer) mv.
 3)	Varetagelse af forvaltningsopgaver for Kulturministeriet, herunder  

 forvaltning af museumsloven, administration af rådigheds- og  

 udviklingspulje, forvaltning af finanslovsbevillinger mv.
 4)	Statens overordnede myndighed og koordinator på det  

 arkæologiske område, herunder fordeling af statslige midler til  

 nødudgravninger og forundersøgelser, koordinering af  

 undersøgelsesarbejder i forbindelse med planlagte  

 anlægsarbejder, og samordning af det arkæologiske  

 undersøgelsesarbejde i Danmark.
 5)	Forvaltning af centralt dokumentationscenter, herunder at skabe  

 nationalt overblik over statslige og statsanerkendte museers samlinger og at  

 videreudvikle dokumentationsstandarder og applikationer.
 6)	Museumsfaglig koordinator og rådgiver for museer, herunder  

 udbygge samarbejdet mellem museerne på tværs af museumskategorier  

 og fremme koordineringen af museernes indsamling, forskning og  

 undersøgelser.
 Under styrelsen vil der blive etableret  

 rådgivningsorganer med repræsentanter for den faglige verden  

 (museerne, herunder hovedmuseerne, universiteterne mv.). Det er hensigten, at  

 der både bliver tale om fagspecifikke råd, det vil sige 4 faglige  

 råd, et kunsthistorisk, et naturhistorisk og to kulturhistoriske  

 ét der vedrører det arkæologiske område (og som  

 skal udføre de opgaver, som i dag varetages af Det Arkæologiske  

 Nævn, jf. nedenfor bemærkningerne til § 27) og ét der  

 vedrører det historisk-etnologiske område - samt et  

 fællesråd, der går på tværs af  

 museumskategorierne, og som bl.a. kan være forum for drøftelse  

 af overordnede eller generelle museumsfaglige og -politiske  

 spørgsmål.
 De nævnte rådgivningsorganer vil blive  

 indraget ved fordeling af rådighedssummer, jf. §16, stk. 2.
 Oprettelse af styrelsen påregnes igangsat i  

 løbet af 2. halvdel af 2001 med henblik på, at styrelsen kan  

 være operationel ved lovens ikrafttræden 1. januar 2002.
Ændringer af naturbeskyttelsesloven 14. Som følge af omorganiseringen af den statslige  

 marinarkæologiske registrerings- og undersøgelsesvirksomhed  

 overføres anmeldelsespligten vedrørende den  

 marinarkæologiske kulturarv fra naturbeskyttelsesloven til  

 museumsloven.
 Udover en ændring som følge af den  

 nævnte opgaveoverførsel foreslås tillige en  

 præcisering af hjemmelsgrundlaget for beskyttelsen af den  

 marinarkæologiske kulturarv samt en mulighed for at dispensere for  

 alderskriteriet på 100 år i naturbeskyttelseslovens § 14.  

 Der er i forbindelse med lovforslaget tilstræbt sammenhæng mellem  

 de to lovgivningskomplekser og en tydeliggørelse af ansvars- og  

 kompetencefordelingen mellem de statslige myndigheder.
I henhold til Det Udvidede Totalbalanceprincip (DUT)  

 overføres en eksisterende statslige bevilling til museumsrådene  

 på 1,4 mio. kr. til amterne samt Københavns og Frederiksberg  

 kommuner.
Overflytningen vil ikke medføre merudgifter for staten eller  

 amtskommunerne.
Herudover har de kommunale parter tilkendegivet, at forslaget  

 til museumslov ikke giver anledning til at rejse krav om kompensation i  

 henhold til Det Udvidede Totalbalanceprincip.
Ad 1. statsanerkendte museer I forlængelse af lovforslagets  

 målsætninger om at højne standarden på de  

 statsanerkendte museer forventes den statslige bevillingsramme at blive  

 forøget med 13,0 mio. kr. i 2002-2003 og 15,0 mio. kr. fra 2004.
 Bevillingsløftet anvendes til at finansiere  

 følgende tiltag:
Tabel 1. Fordeling af 25,0 mio. kr. til styrkelse af  

 museumsområdet Mio. kr. excl. moms 2002 2003 2004 ff.
1. Statsanerkendte museer 13,0 13,0 15,0 2. Arkæologiske undersøgelser 7,5 5,0 2,0 3. Museumsstyrelse, tilskudspuljer mv.
4,5 7,0 8,0 Samlet statslig bevilling, jf. finanslov 2001 25,0 25,0 25,0 Lovforslagets økonomiske  

 konsekvenser Det er på finansloven for 2001 forudsat, at der fra  

 2002 afsættes en merbevilling på 25,0 mio. kr. til den statslige  

 finansiering af de økonomiske konsekvenser af lovforslaget.
Den  

 forventede fordeling af de 25,0 mio. kr. er vist i Tabel 1 nedenfor, idet der  

 tages forbehold for justeringer i forbindelse med udmøntning af lovens  

 bestemmelser, blandt andet i forbindelse med igangsætning af en ny  

 finansieringsordning på arkæologiområdet:
· · · · Kulturministeriet har under lovforberedelsen haft  

 drøftelser med Kommunernes Landsforening, Amtsrådsforeningen og  

 Københavns og Frederiksberg kommuner om de økonomiske  

 konsekvenser af de ovennævnte tiltag.
Parterne har udtrykt enighed om  

 lovforslagets målsætning om at styrke de statsanerkendte  

 museer.
Ad 2. arkæologiske undersøgelser Som led i finansieringsomlægningen på det  

 arkæologiske område vil staten afsætte en merbevilling  

 til · · · Når den nye finansieringsordning træder i  

 kraft, skal der afsættes midler til de udgravninger, som staten  

 ifølge lovforslaget stadig skal betale, samt til de foreslåede  

 tilskudsordninger for hhv. større forundersøgelser og  

 arkæologiske nødudgravninger.
 Ad 3. Museumsstyrelse mv.
 Der etableres en museumsstyrelse med henblik på  

 bl.a. at styrke og udvikle det faglige engagement i museumssektoren og styrke  

 betjeningen af kulturministeren.
I merbevillingen indgår, udover udgifter til  

 styrelsens sekretariat, merbevillinger til · · · Oprettelse af styrelsen påregnes igangsat i  

 løbet af 2. halvdel af 2001 med henblik på, at styrelsen kan  

 være operationel ved lovens ikrafttræden 1. januar 2002. Udgifter  

 til etablering af styrelse i 2001 afholdes inden for Kulturministeriets  

 bevillingsrammer.
 Statsanerkendte museer af særlig betydning vil have  

 mulighed for at bevare et særligt tilskud til deres virksomhed.  

 Lovforslaget fastholder ligeledes muligheder for at støtte de  

 formål, som hidtil har været dækket af  

 rådighedsummerne.
 Med henblik på at udvikle den faglige standard  

 etableres fra 2002 en udviklingspulje til støtte af  

 særlige initiativer, fx teknologi- og kompetenceudvikling, forskning,  

 formidlingsindsatser for særlige grupper, særlige initiativer for  

 børn.
Overflytning af statstilskuddene til museumsrådene til  

 amtskommunerne Det indgår i lovforslaget, at de amtslige  

 museumsråd overflyttes til fuld amtskommunal finansiering fra 1. januar  

 2002.
Museumsrådene vil fortsat have til opgave af  

 samordne og fremme museumsarbejdet på amtsplan.
Museumsrådene  

 samarbejder med kulturministeren om fælles museumsanliggender.
Overflytningen vil betyde, at den eksisterende statslige  

 bevilling på 1,4 mio. kr. til museumsrådene overflyttes til  

 amterne samt Københavns og Frederiksberg kommuner i henhold til Det  

 Udvidede Totalbalanceprincip.
Overflytningen vil ikke medføre  

 merudgifter for staten eller amtskommunerne.
Lovforslagets administrative konsekvenser Der vil være administrative konsekvenser forbundet  

 med etablering af en museumsstyrelse, da det er hensigten, at der skal ske en  

 sammenlægning af Statens Museumsnævn, Rigsantikvarembedet og Det  

 Arkæologiske Nævn samt en række administrative funktioner  

 fra de to hovedmuseer, Nationalmuseet og Statens Museum for Kunst og  

 eventuelt Kulturministeriets departement.
 Ændringsforslaget af naturbeskyttelsesloven skal ses  

 i sammenhæng med, at den del af Miljø- og Energiministeriets  

 opgaver, der vedrører tilvejebringelsen af det faglige  

 beslutningsgrundlag for myndighedsudøvelsen i henhold til  

 naturbeskyttelseslovens § 14, overføres til  

 Kulturministeriet.
Lovforslagets erhvervsøkonomiske/-administrative  

 konsekvenser Udgiften til arkæologiske undersøgelser  

 på det private område afholdes efter den gældende  

 lovgivning af rigsantikvaren.
Bevillingen til formålet har de senere  

 år udgjort 10-15 mio. kr. årligt.
Lovforslaget vil indebære en omlægning af  

 finansieringsprincippet for den arkæologiske  

 undersøgelsesvirksomhed.
Ordningen indebærer, at en bygherre,  

 eller den for hvis regning et jordarbejde skal udføres, som hovedregel  

 selv skal afholde udgiften til en eventuel arkæologisk  

 undersøgelse i forbindelse med jordarbejdet.
Den  

 anlægsansvarlige skal endvidere som hovedregel afholde udgifter til  

 større forundersøgelser.
Staten vil fortsat finansiere udgiften  

 til arkæologiske undersøgelser i visse tilfælde   fx hvis  

 jordarbejdet udføres som led i dyrkning af almindelige  

 landbrugsafgrøder, som led i almindelig skovdrift eller som  

 følge af erosion.
Staten vil også skulle dække udgifter  

 til større forundersøgelser i denne sammenhæng.
Omlægningen kan i visse tilfælde have  

 erhvervsøkonomiske konsekvenser, såfremt en  

 anlægsansvarlig gennemfører et jordarbejde, der  

 nødvendiggør en større forundersøgelse eller  

 arkæologisk udgravning.
Det kan være yderst vanskelig at  

 fremkomme med et konkret skøn over størrelsen af de  

 økonomiske konsekvenser.
Udgifterne til arkæologiske  

 undersøgelser på det private område afhænger af  

 konjunkturerne for byggeri og udviklingen i anlægsaktiviteten i  

 øvrigt.
Herudover er udgifterne betinget af, i hvor høj grad  

 den anlægsansvarlige benytter sig af tilbuddene om  

 forundersøgelser, og om den anlægsansvarlige i givet fald  

 ændrer anlægsplaner, hvis forundersøgelsen  

 bekræfter, at der kan være fortidsminder i jorden.
En tidlig  

 inddragelse af museerne i forbindelse med planlagte arbejder mindsker  

 samtidig den anlægsansvarliges risiko for, at påbegyndte  

 jordarbejder standses i op til 1 år uden erstatning for det  

 økonomiske tab i forbindelse hermed.
 Et forsigtigt økonomisk bud vil være, at de  

 gennemsnitlige årlige udgifter på ca. 12 mio. kr.  

 skønsmæssigt vil fordele sig således på sektorer:  

 Boligbyggeri (2,5 mio. kr.), erhvervsbyggeri (2,0 mio. kr.),  

 Råstofindvinding (1,0 mio. kr.), Landbrug (1,5 mio. kr.), skovrejsning  

 inkl. juletræer og anden beplantning (2,0 mio. kr.), sportsbyggeri (1,0  

 mio. kr.) og andet (2,0 mio.kr.). Det er på den baggrund  

 Kulturministeriets samlede vurdering, at forslagets erhvervsøkonomiske  

 konsekvenser er af begrænset størrelse.
Det må dog bemærkes, at der i de senere  

 år har været tale om et udgiftsniveau, der har været  

 resultat af en meget nøje prioritering af de arkæologiske  

 opgaver.
Hertil kommer, at konjunkturer og politiske beslutninger kan  

 øge anlægsaktiviteten på de enkelte områder.
 Der vil som led i finansieringsordningen blive etableret  

 statslige tilskudsordninger i tilknytning til gennemførelse af  

 større forundersøgelser, der iværksættes med  

 henblik på at afdække risikoen for at ødelægge  

 væsentlige fortidsminder ved bygge- og jordarbejder, samt i tilknytning  

 til gennemførelse af de arkæologiske undersøgelser.
 Lovforslaget pålægger ikke erhvervslivet  

 særskilte administrative byrder.
Forslaget til ændring af naturbeskyttelsesloven kan  

 få økonomiske konsekvenser for anlægsansvarlige, der  

 opererer på havbunden, men de vurderes at være begrænsede.  

 Der har ikke til forvaltningen af naturbeskyttelseslovens § 14   i  

 modsætning til den gældende museumslov   været knyttet  

 nogen form for statslig finansiering af forundersøgelser og andre  

 undersøgelser af fortidsminder og vrag på havbunden.
Disse  

 undersøgelser er hidtil betalt af bygherren, og lovforslaget  

 præciserer hjemmelsgrundlaget på dette punkt bl.a. på  

 baggrund af en konkret afgørelse i Naturklagenævnet.
Det er  

 således ikke nogen nyordning, at marinarkæologiske  

 forundersøgelser og undersøgelser skal betales af den  

 anlægsansvarlige.
De økonomiske konsekvenser for  

 anlægsansvarlige, der opererer på havbunden, er især  

 knyttet til ændringsforslagets forebyggende del (muligheden for at  

 stille krav om forundersøgelser), idet en forundersøgelse  

 bortset fra de situationer, hvor der skal udarbejdes en  

 VVM-redegørelse   hidtil alene har kunnet anbefales, men fremover kan  

 fastsættes som vilkår.
Dette kan føre til en mindre  

 stigning i antallet af forundersøgelser   sammenlignet med den  

 hidtidige praksis.
Der er hidtil årligt udført 3   4  

 forundersøgelser til en skønnet gennemsnitlig pris af ca.  

 200.000 kr. pr. undersøgelse.
Der vil skønsmæssigt med de  

 nye bestemmelser kunne imødeses en begrænset stigning i antallet  

 af forundersøgelser   svarende til yderligere et par  

 forundersøgelser om året.
Antallet må i sagens natur tages  

 med forbehold, ligesom der vil være tidsmæssige udsving.  

 Meromkostningerne vurderes i givet fald at beløbe sig til ca. 400.000  

 kr. om året.
Ud fra en generel betragtning vil gennemførelsen af  

 en forundersøgelse kunne betale sig for en anlægsansvarlig   som  

 »forsikring« mod den langt mere omkostningskrævende situation, hvor  

 arbejdet skal standses, fordi man støder ind i et hidtil ukendt  

 fortidsminde eller vrag på havbunden.
Lovforslagets miljømæssige konsekvenser Lovforslaget skønnes at have positive konsekvenser  

 for kulturmiljøet, idet det med forslaget tilstræbes, at  

 hensynet til væsentlige kulturhistoriske værdier inddrages i den  

 fysiske planlægning og i tilrettelæggelsen af konkrete  

 jordarbejder.
Herudover har lovforslaget ingen miljømæssige  

 konsekvenser.
 Forslaget til ændring af naturbeskyttelsesloven  

 tilsigter at styrke beskyttelsen af de kulturhistoriske interesser.  

 Lovforslaget har derudover ingen miljømæssige konsekvenser.
Lovforslagets forhold til EU-retten Lovforslaget indeholder ikke EU-retlige aspekter.
Hørte myndigheder, institutioner og  

 organisationer Samtlige ministerier, Akademiet for de Skønne  

 Kunster, Amtsrådsforeningen, Boligselskabernes Landsforening, Danmarks  

 Fiskeriforening, Danmarks Naturfredningsforening, Danmarks  

 Sportsfiskerforbund, Dansk Jagt- og Skovbrugsmuseum, Dansk Kulturhistorisk  

 Museumsforening, Dansk Landbrugsmuseum, Dansk Ornitologisk Forening, Dansk  

 Skovforening, Danske Entreprenører, De Danske Landboforeninger, De  

 Samvirkende Invalideorganisationer, Den Hirschsprungske Samling, Det  

 Arkæologiske Nævn, Det Centrale Handicapråd, Det Kongelige  

 Bibliotek, Foreningen af Danske Kunstmuseer, Foreningen af Danske  

 Naturhistoriske Museer, Foreningen af Danske Ral- og Sandsugere, Foreningen  

 af specialmuseer i Danmark, Frederiksberg Kommune, Greenpeace Danmark,  

 Kommunernes Landsforening, Kulturrådet for Børn,  

 Københavns Kommune, Københavns Universitet,  

 Landbrugsrådet, Museumshøjskolen, Museumstjenesten,  

 Nationalmuseet, Ordrupgaardsamlingen, Rigsantikvarembedet, Rigsarkivet,  

 Rigsrevisionen, Statens Arkiver, Statens Museum for Kunst, Statens  

 Museumsnævn, Statsbiblioteket, Tøjhusmuseet, Århus  

 Universitet.
Lovforslagets bestemmelser om adgang til privat  

 ejendom Lovforslaget viderefører de gældende  

 bestemmelser om adgang uden retskendelse til steder, hvor der foretages  

 jordarbejder, og hvor der er fremkommet eller kan formodes under arbejdet at  

 fremkomme fund af fortidsminder.
Det er med lovforslaget endvidere  

 foreslået, at adgangen uden retskendelse udvides til steder, hvor der  

 foretages jordarbejder, og hvor der er fremkommet eller kan formodes under  

 arbejdet at fremkomme en for den pågældende lokalitet  

 usædvanlig naturhistorisk genstand.
Bestemmelsen skal ses i sammenhæng med pligten til  

 at anmelde fund af fortidsminder og usædvanlige naturhistoriske  

 genstande, der påtræffes i forbindelse med et jordarbejde.
Det er  

 fundet væsentligt, at kulturministeren, eller den kulturministeren  

 bemyndiger hertil, umiddelbart har adgang til steder, hvor der er mistanke  

 om, at der forekommer sådanne genstande.
Lovforslagets forhold til private borgere Lovforslaget viderefører de gældende  

 bestemmelser om danefæ og danekræ Lovovervågning Lovforslagets bestemmelser vedrørende hensynet til  

 kulturarven i den fysiske planlægning og i tilrettelæggelsen af  

 anlægs- og jordarbejder samt omlægning af  

 finansieringsprincipperne for den arkæologiske  

 undersøgelsesvirksomhed vil blive omfattet af regeringens  

 lovovervågningsprogram.
Vurdering af lovforslagets konsekvenser Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner En tidlig inddragelse af museer i planlægningen af  

 jordarbejde kan mindske behovet for arkæologiske udgravninger og  

 standsning af arbejder.
Ja, statslige merudgifter på årligt 25,0 mio. kr.  

 fra år 2002 ff.
Merudgifter på 1,4 mio. kr. til  

 amterne De kommunale parter har tilkendegivet, at forslaget til museumslov ikke  

 giver anledning til at rejse krav om kompensation i henhold til Det Udvidede  

 Totalbalanceprincip.
Administrative konsekvenser for stat, kommuner og  

 amtskommuner Ja, der vil være administrative konsekvenser forbundet  

 med etablering af en museumsstyrelse.
 Endvidere overføres opgaver fra Miljø- og Energiministeriet  

 til Kulturministeriet på det marinarkæologiske  

 område.
Økonomiske konsekvenser for erhvervslivet En tidlig inddragelse af museer i planlægningen af  

 jordarbejde kan mindske behovet for arkæologiske udgravninger og  

 standsning af arbejder.
 Ja, omlægningen kan i enkelte tilfælde have  

 erhvervsøkonomiske konsekvenser i forbindelse med gennemførelse  

 af forundersøgelser vedrørende forekomsten af fortidsminder i  

 tilknytning til anlægs- og jordarbejder på landjorden samt i  

 tilknytning til arkæologiske undersøgelser.
 Et forsigtigt bud vil være, at de gennemsnitlige årlige  

 udgifter skønsmæssigt vil fordele sig således på  

 sektorer: Boligbyggeri (2,5 mio. kr.), erhvervsbyggeri (2,0 mio. kr.),  

 Råstofindvinding (1,0 mio. kr.), Landbrug (1,5 mio. kr.), skovrejsning  

 inkl. juletræer og anden beplantning (2,0 mio. kr.), sportsbyggeri (1,0  

 mio. kr.) og andet (2,0 mio.kr.).
Administrative konsekvenser for erhvervslivet Ingen Miljømæssige konsekvenser Ja, lovforslaget skønnes at have positive konsekvenser  

 for kulturmiljøet.
Hensynet til væsentlige kulturhistoriske  

 værdier inddrages i den fysiske planlægning og i  

 tilrettelæggelsen af konkrete jordarbejder.
Administrative konsekvenser for borgerne Ingen Forholdet til EU-retten Lovforslaget indeholder ikke EU-retlige  

 aspekter.
Bemærkninger til lovforslagets  

 enkelte bestemmelser Kapitel 1 Formål Til § 1 Til stk. 1.
Bestemmelsen er omformuleret i forhold til den  

 gældende bestemmelse i § 1, stk. 1. Efter den gældende  

 lov er lovens formål at sikre Danmarks kulturarv og at fremme museernes  

 virke og samarbejde.
I lovforslaget er formålsbestemmelsen  

 ændret, så den også omfatter naturarven, der udgør  

 de naturhistoriske museers arbejdsområde.
Denne ændring skal  

 bl.a. ses på baggrund af forslaget om etablering af en  

 hovedmuseumsfunktion for de naturhistoriske museer, jf. forslagets § 9,  

 etablering af en ordning om naturhistoriske undersøgelser i  

 forbindelse med jordarbejder, jf. forslagets § 29 samt lovens  

 bestemmelser om danekræ, jf. forslagets § 31.
Det er i forslaget præciseret, at lovens  

 formål ud over sikring af kultur- og naturarven også  

 vedrører adgang til og viden om denne samt dens samspil med verden  

 omkring os.
I loven er museerne pålagt såvel en formidlings- som  

 en forskningsindsats, som skal ses i sammenhæng med den teknologiske  

 udvikling, globaliseringen og de muligheder og udfordringer, der  

 følger med udviklingen af et kulturelt mangfoldigt samfund.
 Det skal bemærkes, at også andre  

 institutioner, såsom arkiver og biblioteker, gennem indsamling,  

 registrering, bevaring, forskning og formidling virker for sikring og  

 bevaring af Danmarks kultur-og naturarv.
 Til stk. 2.
Bestemmelsen er omformuleret i forhold til den  

 gældende bestemmelse i § 1, stk. 2. Der tilsigtes ingen  

 indholdsmæssige ændringer.
Bestemmelsen fastslår, at loven  

 omfatter de statslige og statsanerkendte museer under Kulturministeriet,  

 medmindre andet er fastlagt.
Følgende statslige museer under  

 Kulturministeriet er omfattet af loven: Nationalmuseet, Statens Museum for  

 Kunst, Dansk Jagt- og Skovbrugsmuseum, Dansk Landbrugsmuseum, Den  

 Hirschsprungske Samling, Ordrupgaardsamlingen og Tøjhusmuseet.
 Det danske Filmmuseums forhold reguleres af filmloven.
 Det er hensigten, at Zoologisk Museum, Geologisk Museum og  

 Botanisk Museum, som hører under Københavns Universitet og  

 Undervisningsministeriet, og som nu benævnes Statens Naturhistoriske  

 Museum, tillige omfattes af lovens bestemmelser, jf. § 9 og  

 bemærkningerne hertil.
Inden for statslige institutioner kan der være  

 samlinger af museal karakter, omfattende unikke genstande af særlig  

 historisk betydning.
Sådanne samlinger er ikke umiddelbart omfattet af  

 museumsloven, men ministeriet forudsætter, at der etableres samarbejde  

 efter behov mellem de nævnte institutioner og berørte statslige  

 og statsanerkendte museer.
Til § 2 Bestemmelsen svarer til den gældende bestemmelse i  

 § 2, idet dog betydningen af den dokumentationsvirksomhed, der er  

 knyttet til museernes virksomhed er understreget.
Bestemmelsen  

 fastlægger museernes opgaver i relation til deres  

 ansvarsområder.
Disse opgaver omfatter indsamling af genstande og anden  

 form for dokumentation, registrering af genstandene og af  

 bevaringsværdier uden for museernes samlinger, bevaring af genstandene  

 under forsvarlige magasinforhold og ved konservering.
I de fleste amter er  

 der oprettet konserveringscentre, primært for de kulturhistoriske  

 museer.
Kunstmuseerne har skabt deres eget konserveringscenter  

 Kunstmuseernes Fælleskonservering.
 Sammenhængende med arbejdet med samlingerne har  

 museerne til opgave at udføre forskning og formidling i relation til  

 museets ansvarsområde gennem udstillings- og publikationsvirksomhed.  

 Der henvises i øvrigt til de almindelige bemærkninger herom.
For så vidt angår museernes forskning er denne  

 emnemæssigt tæt knyttet til museernes ansvarsområder.
De  

 kulturhistoriske museer forsker bl.a. i historiske, arkæologiske,  

 etnologisk-antropologiske emner.
Kunstmuseerne forsker bl.a. i kunsthistorie,  

 kunsthåndværk og design.
De naturhistoriske museer forsker bl.a.  

 i naturvidenskabelige emner som zoologi, botanik og geologi.
Museerne  

 udfører herudover forskning inden for konservering og formidling.
 Metodemæssigt omfatter museernes forskning  

 såvel basisforskning som forskningsbaseret udviklingsarbejde efter OECD  

 s forskningsbegreber, således som disse er bearbejdet af  

 Kulturministeriets Forskningsudvalg.
En række museer er også omfattet af lov om  

 forskning ved arkiver, biblioteker, museer mv.
Museerne kan omfattes af  

 loven, hvis forskning i særlig grad indgår som en væsentlig  

 forudsætning for varetagelsen af museernes opgaver.
I lov om forskning  

 ved arkiver, biblioteker, museer mv. er der fastsat bestemmelser om bl.a.  

 udarbejdelse af forskningsplaner og -beretninger samt nedsættelse af  

 rådgivende forskningsudvalg.
 Det skal bemærkes, at museerne endvidere  

 indgår i samarbejde med relevante uddannelsesinstitutioner om  

 uddannelserne i museumsfagene.
Til § 3 Bestemmelsen svarer til den gældende bestemmelse i  

 § 3, stk. 1. Bestemmelsen fastlægger museernes pligt til at  

 samarbejde inden for fælles arbejdsområder med henblik på  

 at sikre den bedst mulige kvalitet og ressourceanvendelse.
Samarbejdet mellem  

 museerne finder sted i relation til indsamling, ind- og udlån af  

 genstande samt gennem fælles undersøgelses-, forsknings- og  

 formidlingsprojekter.
Samarbejdsrelationerne kan både gå på  

 tværs af de forskellige museumskategorier og på tværs af  

 såvel kommune- som amtsgrænser.
 Det skal bemærkes, at mange museer derudover har  

 samarbejdsrelationer med museer og museale institutioner i udlandet.
 Det tilføjes, at museer tillige samarbejder med  

 andre institutioner med beslægtede opgaver såsom arkiver og  

 biblioteker.
Kapitel 2 Kulturhistoriske museer Til § 4 Bestemmelsen er ny.
De kulturhistoriske museers  

 særlige arbejdsfelt og karakteristika har ikke tidligere været  

 fastlagt i loven.
Bestemmelsen fastlægger udstrækningen af de  

 kulturhistoriske museers arbejdsfelt og præciserer, at de  

 kulturhistoriske museer skal inddrage såvel kontinuitet som variationer  

 i menneskets livsvilkår og mellem forskellige kulturer i deres  

 indsamling, forskning og formidling.
Der henvises i øvrigt til  

 lovforslagets almindelige bemærkninger.
Til § 5 Til stk. 1.
Bestemmelsen er omformuleret i forhold til den  

 gældende bestemmelse i § 7, stk. 1. Bestemmelsen  

 fastslår, at Nationalmuseet er Danmarks kulturhistoriske hovedmuseum,  

 og at det i kraft af denne funktion påhviler Nationalmuseet at belyse  

 Danmarks kultur og verdens kulturer og deres indbyrdes afhængighed.
I  

 kraft af museets udenlandske samlinger har Nationalmuseet en særlig  

 mulighed og forpligtelse til at belyse samspillet mellem dansk kultur og  

 verden omkring os.
Bestemmelsen skal ses i sammenhæng med § 1,  

 stk. 1, hvori det betones, at museerne har en forpligtelse til at  

 perspektivere dansk kultur i forhold til andre kulturer.
I kraft af sine  

 samlinger, sin særlige ekspertise og forskningsmæssige status er  

 museet herudover tillagt en række særlige forpligtelser i loven,  

 jf. stk. 2-5. Der henvises også til bemærkningerne til  

 §12.
 Til stk. 2.
Bestemmelsen svarer til den gældende bestemmelse i  

 § 7, stk. 2. Bestemmelsen fastlægger, at Nationalmuseet skal  

 anlægge og opretholde repræsentative samlinger af genstande, der  

 belyser den danske kulturhistorie.
Genstande tilgår museet gennem  

 museets egen arkæologiske virksomhed, aflevering af fund og genstande  

 til museet samt gennem indsamling.
Indsamlingen sker primært inden for  

 nyere tids kulturhistorie.
Under hensyn til omfanget af genstande inden for  

 nyere tids kulturhistorie må kravet om repræsentative samlinger i  

 praksis fortolkes som et fælles anliggende for Nationalmuseet og de  

 øvrige statslige og statsanerkendte kulturhistoriske museer.  

 Arbejdsdelingen mellem Nationalmuseet og de øvrige statslige og  

 statsanerkendte kulturhistoriske museer forudsættes at ske i et  

 samarbejde mellem Nationalmuseet, museumsstyrelsen og det  

 pågældende museum.
 Til stk. 3.
Bestemmelsen er ny.
Bestemmelsen fastlægger, at  

 Nationalmuseet i kraft af sine samlinger og sin funktion som kulturhistorisk  

 hovedmuseum har en særlig forpligtelse til at synliggøre og  

 perspektivere samlingerne ved deltagelse i internationalt samarbejde.
 Til stk. 4.
Bestemmelsen svarer til den gældende bestemmelse i  

 § 7, stk. 3. Bestemmelsen fastlægger museets særlige  

 forsknings- og formidlingsmæssige forpligtelser som hovedmuseum.  

 Nationalmuseet er omfattet af lov om forskning ved arkiver, biblioteker og  

 museer, og der er til museet knyttet et eksternt forskningsudvalg.
Museet har  

 i de senere år i gennemsnit haft 9 ph.d-studerende ved museet.  

 Formidlingsmæssigt har Nationalmuseet en særlig forpligtelse til  

 gennem såvel de permanente udstillinger som gennem skiftende  

 temaudstillinger at formidle dansk og udenlandsk kulturhistorie fra de  

 ældste tider til nu.
 Til stk. 5.
Bestemmelsen er en omformulering i forhold til den  

 gældende bestemmelse i § 7, stk. 4. Bestemmelsen betyder  

 blandt andet, at Nationalmuseet i situationer, hvor et statsanerkendt museum  

 ikke længere kan påtage sig arkæologiske  

 undersøgelsesopgaver, midlertidigt skal varetage disse opgaver, til  

 der er opnået en anden ordning.
Det forudsættes, at  

 Nationalmuseet inddrages i museumsstyrelsens overvejelser om godkendelse af  

 ændringer i et statsanerkendt museums ansvarsområde,  

 såfremt ændringen medfører, at Nationalmuseet midlertidigt  

 skal overtage ansvaret for den arkæologiske  

 undersøgelsesvirksomhed i et område.
Kapitel 3 Kunstmuseerne Til § 6 Bestemmelsen er ny.
Kunstmuseernes særlige  

 arbejdsfelt og karakteristika har ikke tidligere været fastlagt i  

 loven.
Bestemmelsen fastlægger, at kunstmuseernes arbejdsfelt omfatter  

 billedkunstens historie og aktuelle udtryk.
Med til kunstmuseernes  

 arbejdsfelt hører fortolkningen og formidlingen af de æstetiske  

 og erkendelsesmæssige dimensioner i det kunstneriske udtryk såvel  

 hos den enkelte kunstner som i forskellige kunstneriske stilretninger og  

 strømninger.
Der henvises i øvrigt til lovforslagets  

 almindelige bemærkninger.
Til § 7 Til stk. 1.
Bestemmelsen er omformuleret i forhold til gældende  

 bestemmelse i § 8, stk. 1. Der tilsigtes ingen  

 indholdsmæssige ændringer.
Bestemmelsen fastlægger, at  

 Statens Museum for Kunst er Danmarks hovedmuseum for billedkunst.
Museet er  

 et af landets ældste kunstmuseer og råder over kunstsamlinger af  

 dansk og udenlandsk oprindelse.
I kraft af sine samlinger, særlige  

 ekspertise og forskningsmæssige status er museet tillagt en række  

 særlige forpligtelser i loven, jf. stk. 2-4. Der henvises  

 også til bemærkningerne til §12.
 Til stk. 2.
Formuleringen svarer til den gældende bestemmelse i  

 § 8, stk. 2. Bestemmelsen fastlægger, at Statens Museum for  

 Kunst som landets hovedmuseum for billedkunst skal sikre en  

 repræsentativ samling af dansk kunst.
I praksis skal dette ske i et  

 samarbejde mellem Statens Museum for Kunst og de øvrige statslige og  

 statsanerkendte kunstmuseer for at sikre en hensigtsmæssig  

 ressourceanvendelse og undgå opbygningen af parallelle samlinger.  

 Arbejdsdelingen mellem Statens Museum for Kunst og de øvrige statslige  

 og statsanerkendte kunstmuseer forudsættes at ske i et samarbejde  

 mellem Statens Museum for Kunst, museumsstyrelsen og det  

 pågældende museum.
 Til stk. 3.
Bestemmelsen er ny.
Bestemmelsen fastslår, at  

 Statens Museum for Kunst i kraft af sine samlinger og sin funktion som  

 hovedmuseum skal synliggøre og perspektivere museets samlinger gennem  

 internationalt samarbejde.
 Til stk. 4.
Formuleringen svarer til den gældende bestemmelse i  

 § 8, stk. 3. Bestemmelsen fastslår museets særlige  

 forsknings- og formidlingsmæssige forpligtelser som hovedmuseum.  

 Statens Museum for Kunst er omfattet af lov om forskning ved arkiver,  

 biblioteker og museer, og der er til museet knyttet et eksternt  

 forskningsudvalg.
Museet har i de senere år i gennemsnit haft 4  

 ph.d-studerende ved museet.
Formidlingsmæssigt har Statens Museum for  

 Kunst en særlig forpligtelse til gennem såvel de permanente  

 udstillinger som gennem skiftende temaudstillinger at formidle dansk og  

 udenlandsk kunst.
Kapitel 4 Naturhistoriske museer Til § 8 Bestemmelsen er ny.
De naturhistoriske museers  

 særlige arbejdsfelt og karakteristika har ikke tidligere været  

 fastlagt i loven.
Bestemmelsen fastlægger udstrækningen af de  

 naturhistoriske museers arbejdsfelt og præciserer, at de  

 naturhistoriske museer skal inddrage såvel naturens udvikling og  

 nutidige miljø som samspillet med mennesket i deres indsamling,  

 forskning og formidling.
Der henvises i øvrigt til lovforslagets  

 almindelige bemærkninger.
Til § 9 Til stk. 1.
Bestemmelsen er ny.
Der har ikke hidtil været en  

 formaliseret hovedmuseumsfunktion for det naturhistoriske område.  

 Zoologisk Museum, Geologisk Museum og Botanisk Museum indgår som en del  

 af Københavns Universitet og hører under  

 Undervisningsministeriet.
Museerne har i kraft af deres samlinger og  

 forskningsmæssige ekspertise i praksis fungeret som hovedmuseer  

 på det naturhistoriske område.
Der har fra de naturhistoriske  

 museers side været fremsat ønske om at få formaliseret  

 denne praksis.
Kulturministeriet har drøftet spørgsmålet  

 med Undervisningsministeriet, som ligeledes har fundet det  

 hensigtsmæssigt at skabe en formalisering af den hidtidige praksis og  

 dermed en direkte tilknytning af de tre museer til museumsloven.
Bestemmelsen  

 fastlægger, at Zoologisk Museum, Geologisk Museum og Botanisk Museum  

 sammen med Botanisk Have tilsammen udgør Statens Naturhistoriske  

 Museum og udfører funktionen som hovedmuseum på det  

 naturhistoriske område.
Museerne har som hovedmuseer tilsammen til  

 opgave at belyse kendskabet til geologi, dyr, planter og andre vidnesbyrd,  

 der kan belyse naturen fra dens oprindelse til vor tid.
Bestemmelsen  

 ændrer ikke ved museernes ressortmæssige placering.
Der henvises  

 også til bemærkningerne til §12.
 Til stk. 2.
Bestemmelsen er ny.
Som hovedmuseer har Zoologisk Museum,  

 Geologisk Museum og Botanisk Museum en særlig forpligtelse til at  

 anlægge og opretholde repræsentative samlinger.
Bestemmelsen  

 svarer til den forpligtelse, som Nationalmuseet og Statens Museum for Kunst  

 er pålagt i kraft af deres hovedmuseumsfunktion.
I praksis skal kravet  

 om repræsentative samlinger ses i sammenhæng med de øvrige  

 naturhistoriske museers samlinger for at sikre en hensigtsmæssig  

 ressourceanvendelse og undgå opbygningen af parallelle samlinger.  

 Arbejdsdelingen mellem de naturhistoriske hovedmuseer og de øvrige  

 statsanerkendte naturhistoriske museer forudsættes at ske i et  

 samarbejde mellem hovedmuseerne, museumsstyrelsen (efter forhandling med  

 Undervisningsministeriet) og det pågældende museum.
 Til stk. 3.
Bestemmelsen er ny.
Bestemmelsen fastslår, at  

 museerne i kraft af deres samlinger og funktion som hovedmuseum skal virke  

 for at synliggøre og perspektivere samlingerne gennem internationalt  

 samarbejde.
Bestemmelsen svarer til de forpligtelser, der er pålagt de  

 øvrige hovedmuseer.
 Til stk. 4.
Bestemmelsen er ny.
Bestemmelsen fastslår museernes  

 særlige forsknings- og formidlingsmæssige forpligtelser som  

 hovedmuseum.
De naturhistoriske hovedmuseer er de nationale museer for  

 botanik, geologi og zoologi.
Museernes permanente samlinger af videnskabeligt  

 materiale er fortrinsvis til brug for forskning og offentlig  

 udstillingsvirksomhed.
De tre museers formål og opgaver er fastsat i  

 Undervisningsministeriets bekendtgørelse nr. 586 af 24. juni 1994 om  

 Københavns Universitets Naturhistoriske Museer mv. og Botanisk  

 Have.
Kapitel 5 Statslige museer Til § 10 Bestemmelsen svarer til den gældende bestemmelse i  

 § 4, stk. 1. Hidtil har museernes arbejdsplaner skullet indsendes  

 til Statens Museumsnævn.
Som konsekvens af nedlæggelse af Statens  

 Museumsnævn skal arbejdsplanerne fremover indsendes til  

 museumsstyrelsen.
Bestemmelsen omfatter Nationalmuseet, Statens Museum for  

 Kunst, Dansk Jagt- og Skovbrugsmuseum, Dansk Landbrugsmuseum, Den  

 Hirchsprungske Samling, Ordrupgaardsamlingen og Tøjhusmuseet.  

 Bestemmelsen indebærer, at museerne tillige skal indsende  

 arbejdsplanerne til vedkommende museumsråd.
Der henvises i  

 øvrigt til kapitel 7 om museumsråd samt bemærkningerne  

 hertil.
For så vidt angår de naturhistoriske hovedmuseer, der er  

 nævnt i § 9, skal disse sende arbejdsplaner til museumsstyrelsen  

 efter forhandling med Undervisningsministeriet.
Det forudsættes, at de  

 omtalte arbejdsplaner for Statens Naturhistoriske Museums vedkommende vil  

 kunne være identiske med de udviklingsplaner, som skal leveres til  

 Københavns Universitets brug.
Til § 11 Til stk. 1.
Bestemmelsen svarer til den gældende bestemmelse i  

 § 4, stk. 2. Det Kulturhistoriske Centralregister (DKC) og Det  

 Centrale Register over Kunstværker (Kunst Indeks Danmark) føres  

 i dag af hhv.
Nationalmuseet og Statens Museum for Kunst, men  

 påtænkes overført til museumsstyrelsen.
Der henvises i  

 øvrigt til § 39 og bemærkningerne hertil.
Det  

 afhænger af materialets karakter, til hvilket register indberetningen  

 skal ske.
I visse tilfælde skal indberetning ske til begge  

 registre.
 Til stk. 2.
Bestemmelsen er en omformulering af den gældende  

 bestemmelser i § 5, stk. 1. Der tilsigtes ingen  

 indholdsmæssige ændringer.
Fastholdelsen af den restriktive  

 udskillelsespraksis for såvel statslige som statsanerkendte museer skal  

 ses i sammenhæng med, at museernes samlinger er opbygget over en lang  

 årrække, og at vurderingen af genstandenes kulturhistoriske eller  

 billedkunstneriske værdi kan variere over tid.
Samlingerne er derfor i  

 sig selv udtryk for, hvad der på indsamlingstidspunktet blev opfattet  

 som væsentlige bevaringsværdier.
Udskillelse af genstande fra de  

 statslige museer har primært fundet sted fra Nationalmuseet som led i  

 tilbageførsel af genstande til Grønland og  

 Færøerne.
 De genstande, der er erhvervet til samlingen, dvs.  

 købt af museet, overdraget museet som gave eller erhvervet gennem  

 indsamling eller udgravninger, udgør museets samling.
For så vidt angår statslige museer vil det  

 være normal praksis, at genstande, der indgår i samlingen,  

 inventariseres, dvs. nummereres og registreres, hurtigst muligt efter  

 modtagelse.
For de naturhistoriske museer sker inventarisering hurtigst  

 muligt efter genstandens præparering.
Genstande, der endnu ikke har været underkastet  

 nummerering og registrering, udgør en del af museets samling,  

 når indlemmelse er besluttet, og genstandene befinder sig i museets  

 varetægt.
Genstande, der overvejes indlemmet i samlingen og som et led  

 i denne proces befinder sig i museets varetægt, betragtes som deposita  

 og registreres som andre deposita i overensstemmelse hermed.
Som altovervejende hovedregel erhverver museerne kun  

 værker og genstande med henblik på indlemmelse i samlingen.
Hvor  

 der imidlertid ved gave eller køb er tale om en samlet erhvervelse,  

 der omfatter dels genstande, som museet ønsker at indlemme i  

 samlingen, dels genstande, som ikke ønskes indlemmet, indgår  

 disse sidste ikke i museet, men afhændes umiddelbart, således at  

 der ikke er tale om en udskillelse fra museets samling.
Genstande, der anvendes til undervisningsbrug eller  

 demonstration, og som er erhvervet til dette formål, betragtes ikke som  

 dele af samlingen.
Tilsvarende gælder for demonstrationsmodeller.
 Disse retningslinier for, hvordan museerne forholder sig  

 med genstande, der indlemmes i samlingen, følges også for  

 statsanerkendte museer, der opnår tilskud efter §§ 15 og 16.
 Det forudsættes, at der gives tilladelse til  

 udskillelse i overensstemmelse med den hidtidige praksis, hvorefter de  

 naturhistoriske museer kan udveksle museumsgenstande med museer i udlandet.  

 Bestemmelserne i § 11 og § 14, stk. 1, nr. 9 hindrer ikke, at  

 museer kan foretage undersøgelse af en genstand, selvom konsekvensen  

 er, at man må foretage en ødelæggelse af den for at kunne  

 foretage eksempelvis en kulstof 14-analyse.
Under hensyn til det almindelige  

 over-/underordnelsesprincip er det anset for overflødigt at have en  

 særskilt bestemmelse om, at kulturministeren kan udarbejde  

 nærmere retningslinjer for de statslige museers uddeponeringer (jf. den  

 gældende lovs § 5, stk. 2). Ved uddeponeringer kan museerne  

 stille krav til sikring efter konkret vurdering.
Uddeponerede genstande eller  

 værker indgår fortsat som en del af museets samlinger, og det er  

 museets ansvar, at genstandene opbevares under sikringsmæssigt  

 forsvarlige forhold.
Til § 12 Til stk.1.
Bestemmelsen svarer til den gældende bestemmelse i  

 § 9, stk. 1, med tilføjelse af hovedmuseumsfunktion for det  

 naturhistoriske område.
At hovedmuseerne tillægges en  

 forpligtelse til at yde museumsfaglig bistand til de øvrige statslige  

 og statsanerkendte museer er begrundet i disse museers omfattende samlinger  

 og faglige ekspertise.
Der kan af kulturministeren fastsættes regler om  

 omfanget og karakteren af den museumsfaglige bistand, som hovedmuseerne skal  

 yde over for andre statslige og statsanerkendte museer.
For det  

 naturhistoriske område fastsættes reglerne i samråd med  

 undervisningsministeren.
Den museumsfaglige bistand omfatter fx  

 sikringsspørgsmål, internationalt samarbejde, faglige  

 spørgsmål vedr. genstande samt konservering af disse.
 Til stk. 2.
Bestemmelsen svarer til den gældende bestemmelse i  

 § 9, stk. 2, dog med tilføjelse af det naturhistoriske  

 område.
Bestemmelsen fastlægger, at hovedmuseerne skal opretholde  

 en særlige konserveringsfaglig ekspertise, og at de udfører  

 særlige konserveringsopgaver for de øvrige statslige og  

 statsanerkendte museer efter regler fastsat af kulturministeren.
For det  

 naturhistoriske område fastsættes reglerne i samråd med  

 undervisningsministeren.
Til stk. 3 Bestemmelsen er en omformulering af den gældende  

 bestemmelse i § 9, stk. 2. Der tilsigtes ingen  

 indholdsmæssige ændringer.
Bestemmelsen fastslår, at  

 udgifterne til særlige konserveringsopgaver afholdes af det museum, i  

 hvis samling genstanden eller værket indgår.
Kapitel 6 Statsanerkendte museer Til § 13 Bestemmelsen er omformuleret i forhold til den  

 gældende bestemmelse i § 10. I henhold til den gældende lov  

 har kulturministeren forud for statsanerkendelsen af et museum skullet  

 indhente en udtalelse fra Statens Museumsnævn.
Det er i lovforslaget forudsat, at det fortsat skal  

 være en museumsfaglig vurdering, der ligger til grund for en  

 statsanerkendelse, og at denne vurdering fx kan sikres gennem  

 nedsættelse af udvalg med repræsentanter fra hovedmuseerne,  

 relevante statsanerkendte museer samt fra forskningsmiljøet.
Der  

 foretages en faglig vurdering af, om museet opfylder betingelserne for at  

 opnå statstilskud, jf. bestemmelserne i forslagets § 14, herunder  

 om ansvarsområdet allerede er dækket af et eksisterende museums  

 ansvarsområde, og om ansvarsområdet har tilstrækkelig  

 faglig tyngde til at kunne bære en selvstændig  

 statsanerkendelse.
Når der foreligger en faglig vurdering af museet med  

 indstilling om statsanerkendelse, tager ministeren stilling til, om der i  

 forbindelse med udarbejdelsen af finansloven kan tilvejebringes  

 økonomisk grundlag for statsanerkendelsen.
Bestemmelsen er blevet  

 administreret restriktivt.
I de seneste 10 år er der kun  

 gennemført 9 statsanerkendelser.
Bestemmelsen vil fortsat skulle  

 administreres restriktivt, idet det i videst muligt omfang bør  

 tilstræbes, at nye ansvarsområder kan varetages af et allerede  

 statsanerkendt museum.
Den restriktive praksis skal ses i sammenhæng  

 med, at antallet af statsanerkendte kunstmuseer og kulturhistoriske museer  

 allerede er stort, og at etableringen af mange nye, mindre enheder ikke kan  

 betragtes som en hensigtsmæssig udvikling på disse  

 områder.
 Til stk. 2.
Bestemmelsen svarer til den gældende bestemmelse i  

 § 12, stk. 1. Bestemmelsen fastslår, at der til museer, der  

 godkendes som statsanerkendte, ydes et statstilskud.
Statstilskuddet kan ydes  

 til museer efter den almindelige tilskudsordning (§15) eller den  

 særlige tilskudsordning (§16, stk. 1) eller begge ordninger.
 Til stk. 3.
 Bestemmelsen er en tydeliggørelse af princippet i  

 den gældende lov §11, stk. 4. Bestemmelsen skal sammenholdes med  

 lovforslagets §37. Bestemmelsen fastslår, at kulturministeren kan  

 tilbagekalde en statsanerkendelse, hvis museet ikke opfylder de vilkår,  

 som er nævnt i §14.
 Til stk. 4.
Bestemmelsen er en omformulering af den gældende  

 bestemmelse i § 16, stk. 3, men der tilsigtes ingen  

 indholdsmæssig ændring.
Bestemmelsen foreslås placeret i  

 §13 med henblik på at understrege det forhold, at det   som efter den  

 gældende lov   er en tilskudsbetingelse, at denne ordning accepteres.  

 Bestemmelsen fastslår, at såfremt et statsanerkendt museum  

 ophører med at opfylde vilkårerne for at være  

 statsanerkendt, og der på denne baggrund sker en fratagelse af  

 statsanerkendelsen, jf. stk. 3, skal kulturministeren efter forhandling  

 med museets hovedtilskudsyder afgøre, hvorledes offentlighedens  

 interesser i samlingen kan sikres.
Baggrunden for den gældende  

 bestemmelse og for forslaget er ønsket om at sikre, at samlinger, der  

 er opbygget, drevet og bevaret ved hjælp af offentlig støtte,  

 varigt kan komme det danske samfund til gode.
 Forslaget gælder også i det tilfælde,  

 hvor museet og/eller museets hovedtilskudsyder selv frasiger sig  

 statsanerkendelsen.
Til § 14 Bestemmelsen er omformuleret i forhold til den  

 gældende bestemmelse i § 11. Der er en række justeringer og  

 præciseringer, som er beskrevet nærmere i relation til de  

 konkrete bestemmelser.
Bestemmelsen beskriver, hvilke betingelser af  

 overvejende kvalitetsmæssig og administrativ karakter museer skal  

 opfylde for at blive statsanerkendt som en ansvarsbærende del af det  

 samlede nationale museumsnetværk.
 Til stk. 1, nr. 1.
Bestemmelsen svarer til den gældende bestemmelse i  

 § 11, stk. 1, nr. 1. Bestemmelsen vedrører museets  

 ejerforhold.
Der ydes ikke støtte til samlinger i privateje eller til  

 foreninger, selskaber mv., der har et kommercielt sigte.
Bestemmelsen  

 fastslår endvidere, at kulturministeren kan kræve, at museet  

 administrativt og økonomisk er adskilt fra andre institutioner mv.,  

 så det kan sikres, at statstilskuddet ikke anvendes til formål,  

 der er museumsvirksomheden uvedkommende.
 Til stk. 1, nr. 2.
Bestemmelsen er omformuleret i forhold til den  

 gældende bestemmelse i § 11, stk. 1, nr. 2. Bestemmelsen  

 fastslår, at museets ansvarsområde fastlægges på  

 baggrund af en faglig vurdering, og at godkendelsen af ansvarsområdet  

 og ændringer i ansvarsområdet skal ske centralt.
Godkendelsen af  

 et ansvarsområde skal sikre koordinering og arbejdsdeling mellem  

 museerne.
Herudover skal godkendelsen af ansvarsområde bl.a. sikre, at  

 der for alle dele af landet er museer, der kan varetage de opgaver, der er  

 beskrevet i lovens kap. 8. Godkendelse af et ansvarsområde  

 forudsætter, at området ud fra en faglig vurdering er  

 væsentligt, og at det ikke i forvejen er dækket af andre  

 statslige eller statsanerkendte museer eller med fordel kan tillægges  

 et sådant museum.
Hensigten med denne præcisering er at  

 undgå, at offentlige midler anvendes til opbygningen af parallelle  

 samlinger.
Bestemmelsen fastlægger endvidere, at ændringer i  

 museernes ansvarsområde skal godkendes af kulturministeren.
Det er  

 hensigten, at museumsstyrelsen fremover skal varetage denne funktion.
I  

 medfør af den gældende bestemmelse har Statens Museumsnævn  

 alene fået ændringer i museernes ansvarsområder til  

 udtalelse.
Dette har vanskeliggjort nævnets koordinerende funktion og  

 arbejdsdelingen mellem museerne.
 Til stk. 1, nr. 3.
Bestemmelsen er omformuleret i forhold til den  

 gældende bestemmelse i § 11, stk. 1, nr. 3. Bestemmelsen  

 fastslår, at museets vedtægter skal godkendes af museets  

 hovedtilskudsyder, og at museets ansvarsområde skal fremgå af  

 museets vedtægter.
Derved sikres, at museets ansvarsområde  

 godkendes af både hovedtilskudsyderen og af kulturministeren, jf. §14,  

 stk. 1, nr. 2.
 Til stk. 1, nr. 4.
Bestemmelsen svarer til den gældende bestemmelse i  

 § 11, stk. 1, nr. 4. Bestemmelsen fastlægger, at de lokale  

 tilskudsydere skal indgå i bestyrelsen.
Hensigten med bestemmelsen er  

 at sikre de lokale tilskudsyderes indblik i museets virksomhed.
 Til stk. 1, nr. 5.
Bestemmelsen er en omformulering af den gældende  

 bestemmelse i § 11, stk. 1, nr. 5, idet der er foretaget en  

 opdeling af de økonomiske og faglige krav til museernes virksomhed.  

 Bestemmelsen fastlægger, at museet skal have et økonomisk  

 grundlag, der gør det muligt at opretholde en rimelig standard.  

 Statens Museumsnævn har på baggrund af en kvalitetsvurdering i  

 1998 af en række museer konkluderet, at de opgaver, museerne  

 udfører, er af et omfang, der betyder, at det hidtidige  

 minimumsgrundlag for beregningen af statens tilskud er for lavt sat.
Det  

 ikke-statslige tilskud, der danner grundlaget for beregning af statens  

 tilskud i gældende priser, har hidtil udgjort mindst 725.000 kr.  

 Statens Museumsnævn har vurderet på grundlag af de  

 indhøstede erfaringer, at det ikke-statslige tilskudsgrundlag excl.  

 udgifter til bygningsdrift og vedligeholdelse fremover bør  

 udgøre mindst 1,2 mio. kr.
Det er Kulturministeriets vurdering, at et  

 minimumsgrundlag på 1,2 mio. kr. vil være hensigtsmæssigt,  

 og at der i dette beløb kan indgå udgifter til bygningsdrift og  

 vedligeholdelse.
Minimumsbeløbet fastsættes årligt  

 på finansloven.
 Der etableres en 3-årig overgangsordning,  

 således at minimumsbeløbet gælder for statsanerkendelser  

 fra og med 2004. Der henvises i øvrigt til § 15 og  

 bemærkningerne hertil samt til de almindelige bemærkninger  

 herom.
 Til stk. 1, nr. 6.
Bestemmelsen er ny.
Bestemmelsen præciserer, at et  

 museum skal have en rimelig museumsfaglig og bygningsmæssig standard.  

 Den museumsfaglige standard vedrører indsamling, registrering,  

 bevaring, forskning og formidling.
Der vil i denne sammenhæng  

 også blive lagt vægt på den teknologiske dimension i  

 relation til museernes opgavevaretagelse.
For så vidt angår  

 kravene til bygningsmæssig standard må disse ses i  

 sammenhæng med bl.a. magasinforhold og sikringsforhold på det  

 enkelte museum.
Museumsstyrelsen vil udstede vejledende retningslinjer for  

 faglige og bygningsmæssige standarder.
Der henvises i øvrigt til  

 de almindelige bemærkninger herom.
 Til stk. 1, nr. 7.
Bestemmelsen er ændret i forhold til den  

 gældende bestemmelse i § 11, stk. 1 nr. 7. Det har hidtil  

 været et krav, at lederen skulle være faguddannet.  

 Kulturministeriet finder det ikke hensigtsmæssigt at opstille bestemte  

 faglige forudsætninger for varetagelse af lederfunktionen.
Kravene til  

 denne funktion kan variere meget under hensyn til institutionens  

 størrelse og karakter.
Det er fortsat et krav, at lederen besidder en  

 faglig relevant baggrund.
Det foreslås præciseret, at der  

 på museet skal findes faguddannet personale, der modsvarer museets  

 ansvarsområde.
Dette betyder, at museer, der varetager både  

 arkæologi og historie-etnologi, skal have begge fagområder  

 repræsenteret i sin stab.
 Til stk. 1, nr. 8.
 Bestemmelsen er omformuleret i forhold til den  

 gældende bestemmelse i § 11, stk. 2, nr. 9. Bestemmelsen  

 fastslår, at museerne er forpligtet til at deltage i det regionale og  

 nationale samarbejde, og at museet skal udarbejde en handlingsplan for en  

 4-årig periode.
 Planerne tænkes også fremover udformet efter  

 fælles retningslinier i lighed med, at Statens Museumsnævn hidtil  

 har fastsat retningslinier herfor i henhold til § 7 i  

 bekendtgørelse nr. 332 af 30. maj 1991.
 Planerne forventes at få stigende betydning i  

 fremtiden, idet de vil komme til at udgøre en væsentlig del af  

 grundlaget for den løbende kvalitetsvurdering af standarden af  

 museernes virksomhed, jf. bemærkningerne til § 14 stk. 1, nr.  

 6., ligesom de fortsat vil være et afgørende element i  

 bestræbelserne på en øget koordinering af museernes  

 virksomhed.
Der stilles ikke længere krav om, at det af  

 arbejdsplanen skal fremgå, om museerne ønsker at deltage i  

 forbindelse med varetagelsen af den arkæologiske  

 undersøgelsesvirksomhed. Ændringen skal ses i sammenhæng  

 med, at der nu er etableret et dækkende nationalt netværk af  

 arkæologisk arbejdende museer, og at de arkæologiske opgaver  

 indgår i beskrivelsen af museernes ansvarsområder.
I  

 arbejdsplanerne beskrives museernes planer inden for deres  

 arbejdsområder: indsamling, registrering, bevaring, forskning og  

 formidling.
 Udarbejdelsen af arbejdsplaner skal tjene museerne selv og  

 deres samarbejde med andre museer og myndigheder blandt andet i forbindelse  

 med koordinering af museernes indsamling og forskning.
 Til stk. 1, nr. 9.
Bestemmelsen svarer til den gældende bestemmelse i  

 § 11, stk. 1, nr. 6. Det har hidtil kun som udgangspunkt  

 været muligt at udskille genstande til statslige og statsanerkendte  

 museer.
Der har dog eksisteret en dispensationsmulighed, hvor  

 kulturministeren efter forelæggelse for Statens Museumsnævn har  

 kunnet fravige bestemmelsen, hvis særlige omstændigheder talte  

 herfor.
Med forslaget er det hensigten at skabe mulighed for, at der kan  

 finde udskillelse sted til anden side, men at dette kræver en  

 særskilt tilladelse fra museumsstyrelsen.
Der henvises i øvrigt  

 til bemærkningerne til § 11, stk. 2, der beskriver de  

 retningslinier, museerne følger i forbindelse med indlemmelse af  

 genstande i samlingen.
 Til stk. 1, nr. 10.
Bestemmelsen er omformuleret i forhold til den  

 gældende bestemmelse i § 11, stk. 1, nr. 10. Bestemmelsen  

 vedrører museernes indberetningspligt til de centrale registre og skal  

 fremme en løbende ajourføring af disse.
Det afhænger af  

 materialets karakter, til hvilket register indberetningen skal ske.
I visse  

 tilfælde skal indberetning ske til begge registre.
Museernes  

 indberetninger af deres kunstværker og kulturhistoriske  

 genstandssamlinger og øvrige dokumentations-materiale skal i  

 løbet af en kortere årrække ske elektronisk efter  

 fastlagte standarder, så materialet bliver ensartet, sammenligneligt og  

 i en form, så det både kan stilles til rådighed for  

 publikum og udveksles museerne imellem.
Registreringsstandarderne skal  

 fastlægges på grundlag af internationale standarder i et  

 samarbejde mellem museumsstyrelsen og de statslige og statsanerkendte museer.  

 Naturhistoriske genstande skal ikke indberettes til de nævnte  

 registre.
 Til stk. 1, nr. 11.
 Bestemmelsen svarer til den gældende bestemmelse i  

 §11 stk. 1, nr. 11. Bestemmelsen fastslår, at der skal være  

 offentlig adgang til de statsanerkendte museer på forud bekendtgjorde  

 tidspunkter.
 Til stk. 1, nr. 12.
Bestemmelsen er en udvidelse og omformulering af de  

 gældende bestemmelser i § 11, stk. 1, nr. 12. Bestemmelsen  

 fastslår, at museerne vederlagsfrit skal give adgang til skoleelever,  

 der besøger museet som led i undervisningen.
Dette svarer til den  

 gældende ordning, men der vil efter forslaget ikke længere  

 være mulighed for at dispensere fra denne bestemmelse.
Med skolelever  

 menes elever i grund- og gymnasieskole, HF-elever, EFG-elever samt elever i  

 efterskoler.
Bestemmelsen fastslår endvidere, at museet under  

 hensyntagen til institutionens karakter skal gennemføre særlige  

 formidlingsindsatser for børn, således at børn gives de  

 bedst mulige kulturelle oplevelser ved besøg på museer.
Her  

 tænkes bl.a. på rabatordninger for børn, arrangementer og  

 redigering af materialer med særlig vægt på børns  

 behov, undervisningsguider, skriftlige materialer, elektronisk formidling via  

 cd-rom eller internet, etablering af særlige faciliteter til  

 børn.
Der henvises i øvrigt til de almindelige  

 bemærkninger.
 Til stk. 1, nr. 13.
Bestemmelsen er ny.
Bestemmelsen fastslår, at  

 museerne skal tilstræbe størst mulig fysisk  

 tilgængelighed, tilgængelig formidling og tilgængelighed  

 til udvalgte dele af samlingerne for alle personer med handicap.
Der henvises  

 i øvrigt til de almindelige bemærkninger.
 Til stk. 1, nr. 14.
Bestemmelsen er en omformulering af den gældende  

 bestemmelse i § 11, stk. 1, nr. 8. Der har hidtil været krav  

 om, at de statsanerkendte museer skulle indsende budgetter, regnskaber og  

 beretninger til museets hovedtilskudsyder og i særlige tilfælde  

 til Kulturministeriet.
Da regnskabet danner grundlag for beregningen af  

 statstilskuddet, og da beretningen afspejler museets forvaltning af sit  

 ansvarsområde, må det anses for hensigtsmæssigt, at dette  

 materiale både sendes til museets hovedtilskudsyder og til  

 museumsstyrelsen.
 Til stk. 2.
 Bestemmelsen svarer til den gældende bestemmelse i  

 § 11, stk. 3. I henhold til den gældende lov har bestemmelsen  

 givet hjemmel til, at kulturministeren kunne fastsætte nærmere  

 regler om museernes virksomhed, herunder fx om museernes arbejdsplaner,  

 åbningstider, samlinger mv. (jf. bekendtgørelse om museer, nr.  

 332 af 30. maj 1991). Hensigten med forslaget er at opretholde muligheden for  

 at kunne fastsætte nærmere regler for museernes virksomhed.
 Til stk. 3.
Bestemmelsen er en teknisk justering af den gældende  

 bestemmelse i § 13, stk. 3. Der tilsigtes ingen  

 indholdsmæssige ændringer.
Bestemmelsen fastslår, at  

 kulturministeren i forbindelse med indgåelse af regionale kulturaftaler  

 kan fravige visse bestemmelser om vilkår for opnåelse, bevarelse  

 og fastsættelse af tilskud til statsanerkendte museer, jf. lov nr. 1104  

 af 29. december 1999 om regionale kulturaftaler.
Ved dispensationsadgangen  

 vedrørende § 14 stk. 1, nr. 14 er det alene hensigten at  

 give mulighed for at dispensere for forpligtelsen til at sende budget,  

 regnskab og beretning til museets hovedtilskudsyder, idet der af hensyn til  

 museumsstyrelsens landsdækkende overblik under alle  

 omstændigheder skal indsendes budget, regnskab og beretning til denne,  

 uanset om museet er omfattet af kulturaftaler.
Til § 15 Til stk. 1.
Bestemmelsen er en omformulering af den gældende  

 bestemmelse i § 12, stk. 1. Hovedprincippet i den gældende  

 lov for det almindelige tilskudssystem opretholdes.
Heri ligger, at der til  

 statsanerkendte museer ydes et statsligt driftstilskud, der beregnes på  

 baggrund af det ikke-statslige tilskud.
Tilskud til anlægsudgifter,  

 herunder køb af jord og driftsbygninger indgår således  

 ikke i beregningsgrundlaget, jf. også § 15, stk. 3. Udgifter  

 til bygningsmæssig drift og vedligeholdelse kan indgå i  

 beregningsgrundlaget.
Det er i forslaget præciseret, at tilskuddet  

 beregnes på grundlag af det pågældende museums senest  

 reviderede regnskab.
 Det forhold, at anlægsudgifter ikke kan indgå  

 i beregningsgrundlaget, medfører, at et enkelt års  

 ekstraordinære anlægsudgifter ikke giver ekstraordinære  

 udsving i det statslige tilskud, som skal være et tilskud til museets  

 løbende drift.
 Til stk. 2.
Bestemmelsen er ny.
Bestemmelsen fastslår, at der  

 årligt på finansloven fastsættes et minimumsgrundlag for  

 det ikke-statslige tilskud til det enkelte museum.
Minimumsgrundlaget har  

 hidtil udgjort mindst 725.000 kr. og vil fra og med 2004 udgøre 1,2  

 mio. kr.
Der henvises i øvrigt til § 14, stk. 1, nr. 5, og  

 de almindelige bemærkninger.
 Det skal præciseres, at væsentlige  

 ændringer i minimumsgrundlaget forudsættes drøftet med de  

 kommunale parter.
 Til stk. 3.
 Bestemmelsen svarer til den gældende bestemmelse i  

 § 12, stk. 2. Bestemmelsen fastslår, at huslejeudgifter og  

 prioritetsrenter og  afdrag fradrages i de ikke-statslige driftstilskud, som  

 indgår i grundlaget for beregning af det statslige tilskud efter  

 stk. 1.
 Det er således en forudsætning, at de  

 ikke-statslige tilskud fra og med regnskabsåret 2004 mindst  

 udgør 1,2 mill. kr. excl. udgifter til formålene nævnt i  

 stk. 3.
 Til stk. 4.
Bestemmelsen svarer til den gældende bestemmelse i  

 § 12, stk. 3, der dog er udformet således, at der  

 fastsættes et maksimalt statstilskud.
Bestemmelsen fastslår, at  

 der på den årlige finanslov vil blive fastlagt et maksimum for  

 det beløb, hvormed det ikke-statslige tilskud kan indgå i  

 tilskudsgrundlaget for det enkelte museum.
Det tilsigtes, at maksimum for  

 størrelsen af det ikke-statslige tilskud til det enkelte museum, som  

 indgår i grundlaget for beregning af det statslige tilskud gradvist  

 hæves fra de nuværende 1,9 mio. kr. (FL2001) til 2,2 mio. kr. fra  

 og med 2004. Forslaget indebærer en forhøjelse af den statslige  

 andel af de større museers driftsudgifter.
Bestemmelsen fastslår endvidere, at maksimum for  

 størrelsen af det ikke-statslige tilskud kan forhøjes, hvis  

 flere primærkommuner driver museet i fællesskab, således at  

 statstilskuddet udgør det beløb, der svarer til summen af de  

 statstilskud, som det enkelte tilskud fra en tilsluttet kommune kan  

 udløse.
Maksimumgrundlaget vil i den forbindelse fra 2004  

 udgøre 2,2 mio. kr. for hver kommune.
 Ministeriet finder det væsentligt, at der arbejdes  

 for øget kommunalt samarbejde med henblik på at tilvejebringe et  

 bæredygtigt driftsgrundlag for en museumsvirksomhed, der berører  

 en flerhed af primærkommuner.
 Til stk. 5.
Bestemmelsen er ny.
Bestemmelsen fastslår, at  

 kulturministeren, når særlige forhold taler herfor, kan fravige  

 bestemmelserne i stk. 2. Der sigtes med bestemmelsen på  

 ø-samfund, for tiden museerne på de tre øer:  

 Ærø, Samsø og Læsø. Ved Statens  

 Museumsnævns undersøgelse i 1998 af små museers  

 økonomiske forhold konstaterede Museumsnævnet, at museerne  

 på Ærø, Samsø og Læsø havde et meget  

 lille budget, der gjorde det vanskeligt for dem at opfylde deres  

 forpligtelser som statsanerkendte museer.
Det ikke-statslige tilskud er  

 beskedent som følge af det lille befolkningsgrundlag og  

 ø-samfundets økonomiske formåen.
Museerne modtager  

 imidlertid særdeles store tilskud målt pr. indbygger i forhold  

 til landsgennemsnittet, for de flestes vedkommende næsten det dobbelte.  

 Hertil kommer, at kommunerne på øerne ikke har de samme  

 muligheder for at samarbejde med andre kommuner om driften, som kommuner  

 på fastlandet har.
Alligevel skal museerne på øerne  

 løse de samme opgaver som museerne på fastlandet.
Der er med bestemmelsen skabt hjemmel til, at der for de  

 fire nuværende museer på disse øer (Marstal  

 Søfartsmuseum, Ærø Museum, Økomuseum Samsø  

 og Læsø Museum) etableres en særlig ordning, hvor der for  

 disse museer kan afviges fra bestemmelsen om minimumstilskudsgrundlag  

 på 1,2 mio. kr.
Det foreslås, at kulturministeren  

 fastsætter nærmere regler for beregning af statstilskuddet i  

 disse tilfælde.
Det tilsigtes, at tilskuddet gøres  

 indbyggerafhængigt, således at det ikke-statslige tilskud efter  

 stk. 1 skal udgøre mindst 160 kr. pr. indbygger i juli  

 2001-prisniveau.
Dette mindstebeløb svarer til et niveau, som museerne  

 i de seneste år som minimum har oppebåret (til sammenligning  

 udgør landsgennemsnittet på omkring 80 kr. pr. indbygger).
 Hertil kommer, at der som særlig statslig  

 støtte til museerne på de tre øer gennem forslagets  

 § 16 kan ydes de pågældende museer et særligt tilskud.  

 Det samlede tilskud kan dog højst andrage det tilskudsbeløb,  

 der udløses af det maksimale tilskudsgrundlag efter § 15,  

 stk. 4. Det bringer ikke nødvendigvis museernes tilskud op  

 på samme niveau som på fastlandet, men befolkningsgrundlaget  

 taget i betragtning skønnes det at give et rimeligt økonomisk  

 grundlag for ø-museerne.
 Til stk. 6.
Bestemmelsen er ny.
Bestemmelsen fastslår, at  

 kulturministeren fastsætter nærmere regler for  

 tilskudsberegningen, herunder regler for flerkommunal samdrift.
De hidtidige  

 regler herfor har været fastsat i Kulturministeriets  

 bekendtgørelse om museer, nr. 332 af 30. maj 1991.
Det skal i øvrigt bemærkes, at statstilskud  

 til statsanerkendte museer ikke må henlægges.
Bestemmelsen  

 må ses i sammenhæng med de almindelige krav til god  

 tilskudsforvaltning i staten, hvor et tilskud som hovedregel først  

 udbetales til forbrugstidspunktet.
Det er derfor ikke fundet  

 nødvendigt at opretholde den gældende lovs § 12,  

 stk. 5.
Til stk. 7 Bestemmelsen er en teknisk justering af den gældende  

 bestemmelse i § 13, stk. 3. Der tilsigtes ingen  

 indholdsmæssige ændringer.
Bestemmelsen fastslår, at  

 kulturministeren i forbindelse med indgåelse af regionale kulturaftaler  

 kan fravige visse bestemmelser om vilkår for opnåelse, bevarelse  

 og fastsættelse af tilskud til statsanerkendte museer, jf. lov nr. 1104  

 af 29. december 1999 om regionale kulturaftaler.
Til § 16 Bestemmelsen er en sammenskrivning af de gældende  

 bestemmelser i § 13 (særligt statstilskud), § 34  

 (rådighedssummer) og § 35 (fællesinstitutionerne). I  

 forslaget fastholdes mulighederne for at yde et særligt driftstilskud  

 til museer, der udfører en virksomhed af særlig betydning, eller  

 som af museumsfaglige og historiske årsager er finansieret af  

 staten.
Der er med lovforslaget tilstræbt en  

 præcisering af kravene til at opnå et særligt statstilskud,  

 og i forbindelse hermed er der foretaget en gennemgang af kredsen af museer,  

 der efter den gældende lov modtager tilskud efter § 13-ordningen.  

 Som følge heraf vil Liselund Gl.
Slot, Tersløsegård og  

 Thorvaldsensamlingen på Nysø blive taget ud af  

 museumslovssammenhæng, og det særlige tilskud til  

 Sønderjyllands Kunstmuseum vil bortfalde.
Det overvejes, om der i  

 disse tilfælde kan indgås en særlig aftale med de  

 respektive lokale tilskudsmyndigheder om overtagelse af ansvar og  

 finansiering.
Indtil videre vil Liselund Gl.
Slot, Tersløsegård  

 og Thorvaldsensamlingen på Nysø blive omfattet af en  

 tilskudsordning uden for museumsloven.
 De øvrige museer, der efter den gældende lov  

 i dag modtager tilskud efter § 13-ordningen, er følgende:
Ny Carlsberg Glyptotek, Naturhistorisk Museum i  

 Århus, Den Gamle By i Århus, Musikhistorisk Museum og Carl  

 Claudius  Samling, Det Danske Kunstindustrimuseum, De Danske Kongers  

 Kronologiske Samling, Gl.
Estrup - Jyllands Herregårdsmuseum,  

 Teatermuseet, Handels- og Søfartsmuseet, Orlogsmuseet, Louisiana,  

 Danmarks Tekniske Museum, Vikingeskibsmuseet i Roskilde, Aarhus Kunstmuseum,  

 Moesgaard Museum, Nordjyllands Kunstmuseum, Arbejdermuseet, Kunstmuseet  

 Trapholt og Arken.
 Disse museer vil blive omfattet af en ny ordning, hvor det  

 nuværende særlige statstilskudsniveau som udgangspunkt  

 fastholdes.
Lovforslaget fastholder ligeledes mulighederne for at  

 støtte de formål, der hidtil har opnået støtte via  

 rådighedsummerne, og de såkaldte fællesinstitutioner.
Med  

 lovforslaget søges der imidlertid skabt grundlag for en større  

 fleksibilitet mellem puljerne, så tilskuddene i større  

 udstrækning kan målrettes efter behov og til  

 iværksættelse af nye initiativer og udviklingsopgaver på  

 museumsområdet.
 Til stk. 1.
Bestemmelsen er ny.
I den gældende lov har der  

 kunnet ydes et statstilskud til museer, der af særlige grunde ikke kan  

 oppebære fornødent tilskud efter den almindelige  

 tilskudsordning.
Bestemmelsen fastslår, at et museum for at kunne  

 opnå og bevare et særligt statstilskud skal udføre en  

 virksomhed af særlig betydning.
En specialisering vil ikke være  

 et tilstrækkeligt grundlag for opnåelse af et særligt  

 statsligt driftstilskud, idet alle museer i en eller anden udstrækning  

 er specialiserede i kraft af statsanerkendelsesproceduren.
For at et museum  

 skal kunne modtage supplerende tilskud, bør der derfor være tale  

 om nye og større initiativer af væsentlig museumsfaglig  

 interesse.
Herudover vil der fx. blive lagt vægt på samlingens  

 karakter, forskningsmæssige potentiale og på det forhold, at  

 initiativet har væsentlig national eller international interesse.  

 Vurderingen af spørgsmålet om et museum varetager sådanne  

 opgaver, vil bero på en museumsfaglig vurdering, og det  

 forudsættes, at der ved en sådan vurdering nedsættes  

 bedømmelsesudvalg med særlig museumsfaglig og  

 forskningsmæssig indsigt i området.
Det forudsættes, at der ved den fremtidige  

 administration af ordningen skal lægges vægt på, at museet  

 skal have udtømt tilskudsmulighederne efter forslagets § 15, dvs.  

 at museet skal have nået den på finansloven fastsatte  

 maksimumsgrænse for statstilskud efter den almindelige tilskudsordning.  

 Følgende museer, der efter gældende lov modtager et  

 særligt statsligt tilskud efter § 13, vil fortsat blive omfattet  

 af bestemmelsen: Louisiana, Arbejdermuseet, Danmarks Tekniske Museum,  

 Vikingeskibsmuseet i Roskilde, Aarhus Kunstmuseum, Moesgaard Museum,  

 Nordjyllands Kunstmuseum, Kunstmuseet Trapholt og Arken.
For så vidt  

 angår Ny Carlsberg Glyptotek, Den Gamle By i Århus og  

 Naturhistorisk Museum i Århus er det hensigten, at statstilskuddet i  

 forbindelse med overgang til en ny ordning vil blive omfordelt, så der  

 ydes maksimumstilskud til museerne efter den almindelige tilskudsordning, og  

 resten af det eksisterende tilskud ydes efter den nye bestemmelse.
Af historiske årsager yder staten et tilskud til en  

 række museer, som ikke vil kunne opnå tilskud efter forslagets  

 § 15, da disse museer ikke modtager lokale tilskud.
Disse museers drift  

 hviler således primært på tilskud fra staten.
Da der er  

 tale om institutioner, der udfører en virksomhed af særlig  

 betydning, er det anset for formålstjenligt fortsat at kunne yde et  

 særligt statsligt tilskud til driften af disse museer.
Følgende  

 museer vil således fortsat være omfattet af bestemmelsen:  

 Orlogsmuseet, Musikhistorisk Museum og Carl Claudius  Samling, Det Danske  

 Kunstindustrimuseum, De Danske Kongers Kronologiske Samling, Gl.
Estrup  

 Jyllands Herregårdsmuseum, Teatermuseet og Handels- og  

 Søfartsmuseet.
Det er museumsstyrelsens opgave løbende at  

 vurdere museernes opgavevaretagelse og tilskuddenes størrelse.
Bestemmelsen giver endvidere mulighed for, at  

 kulturministeren kan give midlertidig støtte til varetagelse af  

 særlige opgaver på museumsområdet.
Her kunne fx blive tale  

 om indgåelse af resultatkontrakter vedrørende midlertidig  

 støtte til museer, som i en periode løser særlige  

 opgaver.
 Til stk. 2.
Bestemmelsen er ny.
Bestemmelsen fastslår, at  

 kulturministeren kan give et særligt statstilskud til løsning af  

 fælles opgaver på museumsområdet, erhvervelser samt museers  

 virksomhed i øvrigt.
 Statens Museumsnævn har hidtil på baggrund af  

 gældende lovs § 34 kunnet yde støtte til følgende  

 formål:
1)	indkøb af kunst og anskaffelse af museumsgenstande, 2)	særlige konserveringsarbejder og museumstekniske forbedringer, 3)	løsning af fællesopgaver, 4)	undersøgelser, indsamling, registreringer og  

 bevaringsarbejder inden for det naturvidenskabelige område, 5)	midlertidig støtte til enkelte museer og 6)	undersøgelser, indsamling, registreringer og  

 bevaringsarbejder inden for nyere tids kulturhistorie.
Det har hidtil været Statens Museumsnævn, der  

 traf den endelige administrative afgørelse om fordelingen af  

 rådighedssummerne.
Fremover er det hensigten, at  

 rådighedssummerne bliver administreret af museumsstyrelsen på  

 vegne af kulturministeren.
Puljen vil fortsat kunne anvendes til de  

 formål, der nu er dækket af rådighedssummerne, men  

 herudover er det ligeledes intentionen, at puljen anvendes til initiativer,  

 der går på tværs af museer og museumskategorier samt til  

 museale formål, hvor museerne er inddraget som faglige institutioner.  

 Det er hensigten, at ordningen skal være så fleksibel, at  

 tilskuddene skal kunne ændres og målrettes efter nye behov.
Tilsvarende er der foretaget en gennemgang af de  

 eksisterende § 35-institutioner, således at kredsen af  

 institutioner, der efter den gældende lov modtager tilskud efter  

 § 35, dels reduceres, dels overgår til den ny ordning, hvor der  

 ydes tilskud til formål og ikke til bestemte institutioner.
Tilskuddet  

 efter museumsloven til værket »Danmarks Kirker« er allerede indarbejdet  

 på Nationalmuseets finanslovsbevilling.
Tilskuddet til Weilbachs  

 Kunstnerleksikon vil blive vurderet i sammenhæng med  

 finanslovsbevillingen til Kunstakademiets Bibliotek og Arkiv.
Der vil med  

 forslaget fortsat kunne ydes tilskud til Museumstjenesten og dens virksomhed  

 samt til Museumshøjskolen, herunder til den fortsatte  

 kompetenceudvikling af personalet på museerne med henblik på at  

 opretholde og videreudvikle museernes kvalitative niveau.
Der har fra museumsside været fremsat ønske  

 om, at den endelige kompetence til at fordele tilskuddene blev henlagt til  

 særlige faglige råd med repræsentanter fra museumsverdenen.  

 Endvidere har der været ønsker om at fastholde den hidtidige  

 praksis med at fordele tilskuddene til på forhånd fastsatte  

 formål og ud fra klart definerede beløbsrammer.
Da hensigten med  

 en samling af rådighedspuljerne netop har været at sikre  

 større fleksibilitet og bedre mulighed for at iværksætte  

 nye og tværgående initiativer, har en fortsættelse af denne  

 praksis ikke været anset for hensigtsmæssig fra ministeriets  

 side.
Midlernes anvendelse vil fortsat ske i en tæt dialog med museerne  

 og på grundlag af rådgivning fra faglige organer.
Der henvises i  

 øvrigt til beskrivelsen af museumsstyrelsen under de almindelige  

 bemærkninger.
 Til stk. 3.
Bestemmelsen er ny.
Bestemmelsen tilsigter at understrege,  

 at kulturministeren gennem museumsstyrelsen kan støtte særlige  

 udviklingsprogrammer, fx. programmer der omfatter museernes rolle i et  

 samfund med kulturel mangfoldighed, museernes formidling over for børn  

 og unge samt kulturarven i den fysiske planlægning.
 Til stk. 4.
Bestemmelsen er ny.
Bestemmelsen giver kulturministeren  

 mulighed for i bekendtgørelse at fastsætte de nærmere  

 regler om indsendelse og behandling af ansøgninger, ydelse af tilskud,  

 fastsættelse af vilkår for anvendelse af tilskud mv. for tilskud  

 efter §16. Vilkår for ydelse af tilskud fastlægges i henhold til  

 Finansministeriets Budgetvejledning.
 Bestemmelsen skaber grundlag for museumsstyrelsens tilsyn  

 med forvaltningen af de statslige tilskud og sikrer sammenlignelighed mellem  

 de statslige institutioner og de institutioner, der primært er  

 finansieret ved statslige driftstilskud.
 Til stk. 5.
Bestemmelsen er en teknisk justering af den gældende  

 bestemmelse i § 13, stk. 3. Der tilsigtes ingen  

 indholdsmæssige ændringer.
Bestemmelsen fastslår, at  

 kulturministeren i forbindelse med indgåelse af regionale kulturaftaler  

 kan fravige visse bestemmelser om vilkår for opnåelse, bevarelse  

 og fastsættelse af tilskud til statsanerkendte museer, jf. lov nr. 1104  

 af 29. december 1999 om regionale kulturaftaler.
Til § 17 Til stk. 1-2.
Bestemmelsen er en omformulering af de gældende  

 bestemmelser i § 16, stk. 1-2. Der tilsigtes ingen  

 indholdsmæssig ændring.
Efter de gældende regler skal det i  

 museets vedtægter udtrykkeligt være fastsat, hvad der i en  

 ophørssituation skal ske med museets samling.  

 Ophørsbestemmelsen i museernes vedtægter har også i  

 almindelighed været tilpasset efter lovens ophørsbestemmelse.  

 Bestemmelsen fastslår, hvad der skal ske med et museums samlinger i  

 forbindelse med ophør.
I forbindelse med ophør skal der  

 gennemføres forhandlinger med de kommunale myndigheder om museets  

 samlinger med henblik på at træffe afgørelse om, hvorvidt  

 museets ejendele skal overgå til museets hovedtilskudsyder eller en  

 myndighed/institution, som kulturministeren udpeger hertil.
Såfremt  

 andet er bestemt i museets vedtægter, skal dette godkendes af  

 kulturministeren.
 Der henvises i øvrigt til forslagets § 14,  

 stk. 3 og bemærkningerne hertil.
Kapitel 7 Museumsråd Til §§ 18 - 20 Bestemmelserne i §§ 18   20 er omformuleret i forhold  

 til de gældende bestemmelser i §§ 17   19. Der tilsigtes ingen  

 indholdsmæssige ændringer.
I hvert af landets 14 amter er oprettet et  

 museumsråd.
Desuden er der et museumsråd fælles for  

 Københavns og Frederiksberg kommuner.
Museumsrådene har til  

 opgave at samordne og fremme museumsarbejdet i amtet.
 Valgperioden for museumsrådene er 4 år,  

 begyndende 3 måneder efter hver ny kommunal valgperiodes  

 begyndelse.
Hvert af de 14 amtslige museumsråd består af 2  

 repræsentanter for hvert statsligt eller statsanerkendt museum i amtet,  

 2 repræsentanter for amtsrådet og 2 repræsentanter for  

 amtets kommuner.
Amterne og kommunerne kan beslutte ikke at være  

 repræsenteret i museumsrådet.
Kulturministeren kan ændre  

 rådets sammensætning, såfremt de, der skal udpege  

 medlemmerne af rådet, et enige deri.
 Museumsrådet for København og Frederiksberg  

 kommuner er sammensat efter nærmere regler fastsat af kulturministeren  

 ved bekendtgørelse om museer nr. 332 af 30. maj 1991.
Til § 21 Bestemmelsen er ny.
Med henblik på at skabe en  

 sammenhæng mellem økonomisk ansvar og opgavefordeling,  

 overføres museumsrådene til fuld finansiering af  

 amtsrådene og Københavns og Frederiksberg kommuner fra 1. januar  

 2002.
Til § 22 Kulturministerens adgang til i særlige  

 tilfælde at fravige bestemmelserne i § 18, § 19, stk. 1  

 og § 20, stk. 1 sigter mod at give amterne samt Københavns  

 og Frederiksberg kommuner en mulighed for at tilrettelægge det  

 regionale museumssamarbejde på tværs af de eksisterende amts- og  

 kommunegrænser   for eksempel i forbindelse med indgåelse af  

 regionale kulturaftaler.
Kapitel 8 Sikring af kultur- og naturarven i forbindelse med den  

 fysiske planlægning og forberedelse af jordarbejder mv., herunder  

 arkæologiske og naturhistoriske undersøgelsesopgaver i  

 tilknytning hertil Til § 23 Bestemmelsen er omformuleret i forhold til den  

 gældende bestemmelse i § 3, stk. 2. Bestemmelsen  

 fastslår, at kulturministeren og de statslige og statsanerkendte museer  

 gennem samarbejde med plan- og fredningsmyndighederne skal virke for, at  

 væsentlige bevaringsværdier sikres for eftertiden.
 Bevaring af kulturhistoriske værdier   fx  

 fortidsminder under jordoverfladen, kulturmiljøer i det åbne  

 land og bevaringsværdige bygninger og byområder   sker ved  

 fredning og gennem den fysiske planlægning, fx ved udpegning af  

 værdierne i region-, kommune-, og lokalplaner samt ved dokumentation og  

 ved udgravning.
 I forhold til den gældende praksis er det  

 præciseret i stk. 1, at kulturministeren gennem museumsstyrelsen  

 har det overordnede ansvar for, at de kulturhistoriske museers samarbejde med  

 plan- og fredningsmyndighederne fungerer så effektivt og smidigt som  

 muligt med det formål, at hensynet til kulturarven så vidt muligt  

 tilgodeses i arealplanlægningen og ved fredning.
 Kulturministeriets og de kulturhistoriske museers  

 samarbejde med planmyndighederne er nærmere beskrevet i  

 bemærkningerne til stk. 2-4.
Fredning af landarealer og ferske vande sker i henhold til  

 naturbeskyttelsesloven, og fredning af bygninger sker i henhold til  

 bygningsfredningsloven.
Museerne kan i denne sammenhæng bidrage til  

 fredningsmyndighedernes arbejde på grundlag af deres kulturhistoriske  

 viden.
Museerne kan i givet fald gennemføre konkrete  

 undersøgelses- og dokumentationsopgaver.
 Til stk. 2.
Bestemmelsen er en ændring i forhold til den  

 gældende bestemmelse i § 36a.
Efter den gældende ordning er  

 en kommunalbestyrelse blandt andet forpligtet til at underrette vedkommende  

 kulturhistoriske museum, når der udfærdiges en lokalplan.
Bestemmelsen fastslår, at planmyndighederne skal  

 bestræbe sig på at inddrage de kulturhistoriske museer i  

 forbindelse med planlægningen.
Den foreslåede bestemmelse  

 omfatter kommunerne, der har ansvaret for udarbejdelsen af kommune- og  

 lokalplaner samt regionplanmyndighederne, det vil sige amtsrådene og  

 Hovedstadens Udviklingsråd.
Bestemmelsen skal ses i sammenhæng  

 med §§ 22   25 i planloven, der foreskriver, at regionplanmyndighederne  

 og kommunalbestyrelserne i forbindelse med udarbejdelse af forslag til  

 regionplan og i forbindelse med kommuneplanlægning, samt i forbindelse  

 med offentliggørelsen af planforslag skal høre bl.a. statslige  

 myndigheder, hvis interesser berøres af forslaget.
Bestemmelsen sigter mod at videreudvikle det samarbejde  

 på planlægningsområdet, der allerede eksisterer mellem  

 Rigsantikvarens Arkæologiske Sekretariat, museerne og specielt de store  

 kommuner.
Endvidere er der etableret et samarbejde med en række store  

 anlægsmyndigheder som eksempelvis Vejdirektoratet og  

 Naturgasselskaberne.
Samarbejdet sker ved, at myndighederne allerede ved  

 tilrettelæggelsen af den fysiske planlægning og i  

 planlægningen af konkrete anlægsarbejder henvender sig til  

 Rigsantikarens Arkæologiske Sekretariat og museerne med henblik  

 på at få klarlagt hvilke bevaringsværdier, der befinder sig  

 på de berørte arealer.
 En tidlig inddragelse af museernes kulturhistoriske  

 ekspertise giver planmyndighederne et bedre grundlag for at foretage  

 prioriteringer og afvejninger mellem forskellige hensyn i  

 planlægningen.
Et velfungerende samarbejde vil tillige sikre, at det  

 allerede i planfasen bliver klart, om der skal gennemføres  

 arkæologiske undersøgelser i et område, jf. § 27  

 stk. 3-10. Dette kan have betydning for den økonomiske og  

 tidsmæssige planlægning af konkrete anlægsarbejder.
Der vil  

 således kunne skabes et bedre grundlag for, at eventuelle  

 arkæologiske undersøgelser iværksættes inden et  

 konkret anlægsarbejde påbegyndes.
Hermed mindskes risikoen for,  

 at et anlægsarbejde skal standses efter dets igangsættelse med  

 økonomisk tab til følge for den anlægsansvarlige.
 Der henvises i øvrigt til lovforslagets almindelige  

 bemærkninger.
 Til stk. 3.
Bestemmelsen er ny.
Bestemmelsen fastslår, at de  

 kulturhistoriske museer foretager arkivalsk kontrol af offentliggjort  

 planmateriale, efter at det er sendt ud til høring i  

 offentligheden.
 Bestemmelsen skal ses i sammenhæng med stk. 2  

 og har til hensigt at sikre, at der i det endeligt vedtagne planmateriale  

 så vidt muligt tages hensyn til forekomsten af væsentlige  

 bevaringsværdier.
 Bestemmelsen skal endvidere ses i sammenhæng med  

 planlovens § 29, stk. 4, hvorefter en statslig myndighed kan  

 fremsætte indsigelser mod et lokalplanforslag ud fra de særlige  

 hensyn, som myndigheden varetager.
Ministeriet skal i denne forbindelse understrege, at  

 museumsstyrelsen under kulturministerens ansvar kan gøre indsigelse  

 mod et planforslag efter planlovens bestemmelser om statslige myndigheders  

 indsigelsesret.
En indsigelse vil fx kunne finde sted, såfremt  

 forslaget tilsidesætter beskyttelsen af arkæologisk  

 kildemateriale af væsentlig kulturhistorisk værdi.
For så vidt angår forslag til regionplan og  

 ændringer til en regionplan følger det af planlovens § 29,  

 stk. 1, at det er miljø- og energiministeren, der til varetagelse  

 af statslige interesser kan fremsætte indsigelser.  

 Indsigelsesbeføjelsen udøves på vegne af samtlige  

 statslige myndigheder, hvis interesser berøres af  

 regionplanlægningen.
Bestemmelsen forudsætter således en  

 tæt koordination af den statslige vurdering og stillingtagen til  

 regionplanforslagene.
Ved museernes arkivalske kontrol gennemgås de  

 relevante kulturhistoriske registre med henblik på at kontrollere, om  

 der er registreret fortidsminder og/eller enkeltfund af oldsager mv. på  

 det aktuelle areal eller på naboarealerne.
Endvidere indhentes der  

 oplysning om, hvorvidt der tidligere er foretaget arkæologiske  

 undersøgelser på arealet.
Endelig kan ældre kort,  

 luftfotos og skriftligt arkivmateriale om det pågældende areal  

 gennemgås.
Den arkivalske kontrol er vederlagsfri.
Et kulturhistorisk  

 museum kan endvidere udføre undersøgelses- og  

 dokumentationsopgaver   enten som led i museernes almindelige indsamling og  

 forskning eller mod betaling fra den myndighed, som rekvirerer  

 undersøgelsen.
En del museer udfører allerede sådanne  

 rekvirerede undersøgelses- og dokumentationsopgaver blandt andet i  

 forbindelse med udpegning af bevaringsværdige kulturmiljøer i  

 regionplanerne.
 Museumsstyrelsen vil som opfølgning på en ny  

 lov medvirke til at udvikle museernes undersøgelses- og  

 dokumentationsopgaver på tværs af historiske perioder samt  

 arbejde for en bedre koordinering af disse opgaver.
 Til stk. 4.
Bestemmelsen er ny.
Bestemmelsen fastslår, at  

 kulturministeren underretter planmyndighederne om forekomsten af  

 væsentlige bevaringsværdier, der har betydning for  

 planlægningen.
 Hensigten med bestemmelsen er at præcisere, at  

 kulturministeren gennem museumsstyrelsen vil få ansvaret for at  

 tilrettelægge og udvikle de kulturhistoriske museers  

 informationsindsats i forhold til planmyndighederne med henblik på  

 opfyldelsen af bestemmelserne i stk. 1-3.
 Det vil indgå i museumsstyrelsens opgaver, at  

 styrelsen skal udvikle det kulturhistoriske centralregister, der blandt andet  

 indeholder en fortegnelse over fundne kulturhistoriske genstande og  

 lokaliteter, jf. også § 39.
Styrelsen vil endvidere få ansvaret for at  

 gennemføre en landsdækkende kortlægning af steder, der  

 formodes at have særlig arkæologisk interesse.
Det er hensigten,  

 at kortlægningen skal være elektronisk tilgængelig,  

 så det fremover bliver lettere at inddrage hensynet til kulturarven i  

 arealforvaltningen og i konkrete projekter.
 Kulturministeriet lægger vægt på, at de  

 kulturhistoriske museer tilrettelægger deres informationsindsats  

 på en sådan måde, at planmyndighederne i planmaterialet  

 får god mulighed for at give borgere og virksomheder klar og enkel  

 information om forekomsten af bevaringsværdier.
 Samarbejdet mellem de kulturhistoriske museer og  

 planmyndighederne om informationsindsatsen i forhold til borgerne vil  

 således medvirke til, at man allerede ved tilrettelæggelsen af de  

 af planmaterialet omfattede anlægsarbejder mv. kan tage hensyn til  

 forekomsten af bevaringsværdier og herunder tage de nødvendige  

 skridt til at sikre, at et anlægsarbejde ikke forsinkes eller fordyres  

 unødigt.
 I forhold til regionplanlægningen henledes  

 opmærksomheden på planlovens bestemmelser om, at regionplanen  

 skal indeholde retningslinier for dels beliggenheden af  

 skovrejsningsområder og områder, hvor skovtilplantning er  

 uønsket, og dels varetagelsen af bevaringsværdier i det  

 åbne land.
Til § 24 Bestemmelsen er til dels en udvidelse af den  

 gældende bestemmelse i § 36a.
Den foreslåede bestemmelse  

 skal ses i sammenhæng med bestemmelsen i § 23. Hvor § 23  

 sigter mod at udvikle samarbejdet mellem planmyndighederne og de  

 kulturhistoriske museer i planlægningsprocessen, sigter § 24 mod,  

 at museerne får mulighed for at sikre hensynet til kulturarven ved  

 konkrete anlægsarbejder og ved råstofindvinding mv.
 Efter den gældende ordning er en kommunalbestyrelse  

 forpligtet til at underrette vedkommende kulturhistoriske museum, når  

 der udfærdiges en lokalplan, jf. bemærkningerne til § 23,  

 stk. 2, og når der meddeles ombygnings- eller  

 nedrivningstilladelser, der vil medføre afgørende ændring  

 i brug eller funktion af bygninger, bebyggelser eller andre kulturlevn.
Det fremgår af bygningsreglementet, som er  

 udfærdiget i henhold til byggeloven, at kommunalbestyrelsen inden der  

 kan gives byggetilladelse og ved anmeldelser af byggeri mv. skal  

 undersøge, om byggearbejdet er i strid med anden lovgivning, herunder  

 museumsloven.
Hvis der i byggetilladelsen optages krav fra anden lovgivning,  

 skal dette nævnes særskilt i tilladelsen.
 Kommunalbestyrelsen skal således efter  

 gældende praksis påse, at underretning finder sted så  

 betids, at muligheden for en eventuel undersøgelse af etnologisk,  

 arkæologisk eller anden kulturhistorisk interesse er til stede (jf.  

 Bygge- og Boligstyrelsens vejledning om kommunalbestyrelsens lovgennemgang  

 ved byggesager).
 Med henblik på at optimere samarbejdet har Statens  

 Museumsnævn medvirket til at etablere en samarbejdsmodel mellem  

 kommunerne og de kulturhistoriske museer i tilknytning til de nævnte  

 tilladelser.
Modellen går i korthed ud på, at de  

 kulturhistoriske museer ugentlig modtager de edb-lister over indkomne  

 ansøgninger og anmeldelser, som kommunerne alligevel udarbejder.
Det  

 betyder, at kommunerne ikke skal anvende ressourcer på at skelne mellem  

 væsentlige og ikke-væsentlige sager, men at det er op til museet  

 at vurdere, hvilke tilladelser, der kan have betydning for kulturarven.
I de  

 tilfælde hvor museet har en interesse i fx at dokumentere en bygning,  

 der skal nedrives, kan museet gøre dette.
Hvis det drejer sig om en  

 byggetilladelse, kan museet henvende sig til rådhuset for at modtage  

 yderligere oplysninger.
 Ifølge Statens Museumsnævn fungerer dette  

 samarbejde i mange kommuner, og man er ikke bekendt med, at kommunerne finder  

 det ressourcekrævende.
Den foreslåede bestemmelse fastslår, at  

 kommunalbestyrelsen og amtsrådet skal underrette vedkommende  

 kulturhistoriske museum senest samtidig med, at der meddeles byggetilladelse,  

 tilladelse til råstofindvinding eller dispensation fra  

 fortidsmindebeskyttelseslinien i naturbeskyttelsesloven.
Ved byggetilladelse  

 menes tillige tilladelser til ombygning samt deltilladelser i forbindelse med  

 byggeri   fx til igangsætning af gravearbejde.
Opmærksomheden henledes på, at  

 kommunalbestyrelsen ikke længere skal give tilladelse til nedrivning af  

 bygninger, idet nedrivning alene kræver anmeldelse fra den  

 nedrivningsansvarlige.
Det er i denne sammenhæng  

 målsætningen, at det allerede eksisterende samarbejde mellem  

 kommunerne og de kulturhistoriske museer for så vidt angår  

 anmeldelse om nedrivning eller ombygning videreføres, jf. den  

 gældende praksis vedrørende kommunernes behandling af  

 byggetilladelser og anmeldelser, som er beskrevet ovenfor.
Det er hensigten, at vedkommende museum etablerer en  

 kontakt til den pågældende anlægsansvarlige mv.,  

 såfremt det arbejde, som en tilladelse eller anmeldelse omfatter, kan  

 indebære en risiko for ødelæggelse af væsentlige  

 bevaringsværdier.
Museet kan i denne forbindelse henlede  

 opmærksomheden på, at vedkommende for så vidt angår  

 fortidsminder har mulighed for at indhente en udtalelse fra museet om den  

 nævnte risiko, der er baseret på museets arkivalske kontrol og en  

 eventuel forundersøgelse på det pågældende areal,  

 jf. §§ 25 og 26.
 Den ansvarlige for anlægsarbejdet mv. får  

 hermed en mulighed for at revurdere sit anlægsprojekt mv. med henblik  

 på at minimere de tidsmæssige og økonomiske omkostninger  

 ved en eventuel senere inddragelse af museet, herunder en eventuel  

 arkæologisk undersøgelse, jf. § 27, stk. 3-10.
 I forhold til råstofindvinding på land er det  

 fastlagt i cirkulære nr. 159 af 15. oktober 1999, at amtsrådet  

 skal indhente en udtalelse fra rigsantikvaren eller nærmeste  

 arkæologisk arbejdende museum, inden der træffes afgørelse  

 om indvinding efter råstofloven.
 Amtsrådenes underretningspligt for så vidt  

 angår dispensationer fra fortidsmindebeskyttelseslinjen, jf.  

 naturbeskyttelseslovens § 18, skal ses i sammenhæng med, at der  

 ofte forekommer fortidsminder inden for beskyttelseslinjen.
 Det er ministeriets opfattelse, at den foreslåede  

 bestemmelse viderefører den samarbejdspraksis, som allerede i mange  

 tilfælde er etableret mellem de kulturhistoriske museer og kommuner og  

 amter.
 Til stk. 2.
Bestemmelsen er ny.
Bestemmelsen fastslår, at  

 kommunalbestyrelsen skal underrette modtageren af en byggetilladelse om  

 museumslovens bestemmelser i §§ 25-27. Bestemmelsen vedrører  

 byggetilladelser, idet der her anses for at være et særligt behov  

 for at orientere den anlægsansvarlige om lovforslagets §§25-27.
 Hensigten er at sikre, at den anlægsansvarlige  

 får oplysning om muligheden for at indhente en udtalelse fra et  

 kulturhistorisk museum om risikoen for at ødelægge  

 væsentlige fortidsminder senest samtidig med, at vedkommende har  

 opnået tilladelse til igangsætning af et byggearbejde, jf.  

 § 25. Endvidere vil vedkommende blive gjort bekendt med muligheden for,  

 at et kulturhistorisk museum foretager en forundersøgelse med henblik  

 på at vurdere den omtalte risiko   evt. mod betaling, jf. § 26.  

 Endelig sikres det, at den anlægsansvarlige bliver gjort bekendt med  

 muligheden for, at vedkommende skal betale for en arkæologisk  

 undersøgelse, jf. § 27.
 Der henvises i øvrigt til Bygningsreglementets  

 bestemmelse om, at kommunalbestyrelsen skal sikre, at hvis der i  

 byggetilladelsen optages krav fra anden lovgivning, skal dette nævnes  

 særskilt i tilladelsen, jf. bemærkningerne til stk. 1.
Til § 25 Bestemmelsen er ny.
Bestemmelsen fastslår, at  

 bygherren, eller den for hvis regning et jordarbejde på landjorden skal  

 udføres, kan anmode et kulturhistorisk museum om en udtalelse om  

 risikoen for at ødelægge væsentlige fortidsminder på  

 det pågældende areal.
Til landjorden henregnes moser og  

 våde enge, men ikke vandløb og søer, jf. § 28.
Ministeriet havde i det lovudkast, der var udsendt til  

 høring, lagt op til, at den anlægsansvarlige skulle have pligt  

 til at henvende sig forud for igangsætning af jordarbejder.
I lyset af  

 høringsrunden er ministeriet nået frem til, at en  

 henvendelsespligt må anses for uhensigtsmæssig.
Det må i  

 denne forbindelse tillægges afgørende betydning, at den  

 foreslåede nye finansieringsordning for arkæologiske  

 undersøgelser, jf. § 27, stk. 4, indeholder et incitament  

 for den anlægsansvarlige til at indhente information om den mulige  

 forekomst af fortidsminder.
Muligheden for at indhente en udtalelse om risikoen for at  

 støde på fortidsminder ved jordarbejder er således et  

 tilbud til den anlægsansvarlige.
Vedkommende kan herefter vurdere  

 tilbuddet i lyset af de øvrige oplysninger, der måtte  

 fremgå af det relevante planmateriale, jf. § 23 og på  

 baggrund af de oplysninger, der måtte fremgå af en eventuel  

 tilladelse til at igangsætte det pågældende jordarbejde,  

 jf. § 24. Den anlægsansvarlige får hermed en mulighed for at  

 tilrettelægge sit jordarbejde således, at en udgift til en  

 arkæologisk undersøgelse eventuelt vil kunne undgås eller  

 mindskes, jf. § 27, stk. 4.
 Til stk. 2.
Bestemmelse er ny.
Bestemmelsen fastslår, at et  

 kulturhistorisk museum, der modtager en anmodning efter stk. 1, skal  

 fremkomme med en stillingtagen til, hvorvidt det arbejde, som anmodningen  

 vedrører, indebærer en risiko for ødelæggelse af  

 væsentlige fortidsminder.
Udtalelsen skal endvidere tilkendegive,  

 hvorvidt det i givet fald vil være nødvendigt at  

 gennemføre en arkæologisk undersøgelse mv., jf.  

 § 27, stk. 3-10.
 Et museums udtalelse kan eventuelt baseres på en  

 forundersøgelse på stedet om den mulige forekomst af  

 fortidsminder under jordoverfladen, jf. § 26.
 Det fremgår af bestemmelsen, at museets behandling  

 af anmodningen fra en anlægsansvarlig sker under kulturministerens  

 ansvar, såfremt det vurderes, at den nævnte risiko foreligger.  

 Det er således hensigten, at museumsstyrelsen skal medvirke til at  

 koordinere administrationen af de henvendelser, der rettes til museerne med  

 henblik på, at der skabes en ensartet forvaltningspraksis, hvor  

 hensynet til kulturarven afvejes over for jordarbejdets omfang og hensynet  

 til dets gennemførelse.
Såfremt der på det pågældende  

 areal er konstateret en sandsynlighed for, at der findes fortidsminder under  

 jordoverfladen, skal museet i sin udtalelse oplyse om fortidsmindernes  

 omtrentlige afgræsning.
En eventuel indstilling til museumsstyrelsen om  

 gennemførelsen af en arkæologisk undersøgelse skal  

 indeholde en begrundelse for behovet for undersøgelsen samt et budget  

 for undersøgelsen, herunder den efterfølgende dokumentation mv.  

 Det er således forudsat, at beslutningen om gennemførelse af  

 arkæologiske undersøgelser, fortsat skal ske på grundlag  

 af en samlet faglig prioritering på nationalt niveau.
Der henvises i  

 øvrigt til § 27, stk. 3.
 Der henvises endvidere til § 27, stk. 5, hvor  

 det fremgår, at kulturministeren afholder udgiften til en  

 arkæologisk undersøgelse, såfremt en anlægsansvarlig  

 fra et kulturhistorisk museum har modtaget oplysning om, at vedkommende  

 jordarbejde ikke vil berøre væsentlige fortidsminder.
 Til stk. 3.
Bestemmelsen er ny.
Bestemmelsen fastlægger  

 tidsfristen for de kulturhistoriske museers afgivelse af udtalelse efter  

 stk. 2.
Til § 26 Bestemmelsen er ny.
Bestemmelsen fastslår, at et  

 kulturhistorisk museum afholder udgifterne til den arkivalske kontrol og  

 eventuelle mindre forundersøgelser, der lægges til grund for  

 museets udtalelse efter § 25.
 Det indgår som grundlag for statstilskuddet til de  

 statsanerkendte kulturhistoriske museer, at museet har et økonomisk  

 råderum til at varetage disse opgaver.
 Indholdet i den arkivalske kontrol er nærmere  

 beskrevet i bemærkningerne til § 23, stk. 3. Såfremt  

 det kulturhistoriske museum har en formodning om tilstedeværelsen af et  

 eller flere fortidsminder fx på grund af tidligere fund i området  

 eller på grund af særlige topografiske forhold, kan museet  

 iværksætte en forundersøgelse på stedet.
Der kan fx være tale om rekognoscering   det vil  

 sige en systematisk vandring på jordarealer, hvor det er muligt at  

 foretage en registrering af rester af fortidsminder.
Det kan være  

 lerkarskår, bearbejdede eller ildskørnede sten og flint, knogler  

 eller metalgenstande mv., der viser, at der på det  

 pågældende areal kan befinde sig mere eller mindre beskadigede  

 fortidsminder under jordoverfladen.
Det er i denne fase af den  

 arkæologiske forundersøgelse, at hidtil ukendte fortidsminder  

 kan registreres for første gang.
På baggrund af den arkivalske kontrol og  

 rekognosceringen kan museet som led i forundersøgelsen beslutte at  

 iværksætte en prøvegravning.
Formålet med en  

 prøvegravning er dels at be- eller afkræfte  

 tilstedeværelsen af skjulte fortidsminder dels at fastlægge deres  

 udstrækning, datering, bevaringstilstand samt deres kulturhistoriske og  

 videnskabelige værdi.
 Til stk. 2.
Bestemmelsen er ny.
Bestemmelsen fastslår, at  

 udgiften til den arkæologiske forundersøgelse afholdes af den,  

 for hvis regning et jordarbejde skal udføres, såfremt den  

 planlagte forundersøgelse har et større omfang.
Omkostningerne  

 ved større forundersøgelser i tilknytning til dyrkning af  

 almindelige landbrugsafgrøder og almindelig skovdrift eller som  

 følge af erosion afholdes dog af staten.
Ved dyrkning af almindelige landbrugsafgrøder  

 forstås i denne sammenhæng den jordbearbejdning, som landbruget  

 foretager jævnligt eller lejlighedsvis med henblik på at skabe  

 gode betingelser for dyrkningen.
Større ændringer i benyttelsen  

 af jordarealer - fx en jordbearbejdning af arealer med henblik på at  

 plante juletræer eller andre træsorter - afholdes af den, for  

 hvis regning et jordarbejde skal udføres.
Ved almindelig skovdrift forstås i denne  

 sammenhæng den jordbearbejdning i eksisterende skove fx harvning for at  

 fremme selvforyngelse i bøg.
Større ændringer i  

 benyttelsen af jordarealer   fx en jordbearbejdning i forbindelse med  

 skovrejsning afholdes af den, for hvis regning et jordarbejde skal  

 udføres.
Det fremgår af bestemmelsen, at den  

 anlægsansvarlige i givet fald skal give sit samtykke til  

 undersøgelsen.
Det er således forudsat, at den  

 anlægsansvarlige på grundlag af et budget og en tidsangivelse for  

 forundersøgelsen skal tiltræde, at undersøgelsen  

 iværksættes.
Den anlægsansvarlige vil i denne forbindelse  

 have mulighed for at foretage ændringer i anlægsprojektet eller  

 arealanvendelsen.
 Forundersøgelsens tilrettelæggelse og dens  

 tidsmæssige og økonomiske omfang vil først og fremmest  

 være afhængig af det pågældende areals  

 størrelse, men også af resultatet af den arkivalske kontrol, jf.  

 bemærkningerne til stk. 1.
 Det er ikke fundet hensigtsmæssigt at  

 fastlægge en præcis grænse mellem større og mindre  

 forundersøgelser.
Bestemmelsen tager hovedsagelig sigte på de  

 anlægsarbejder, der ikke er omfattet af et krav om forudgående  

 VVM-vurdering.
Efter planloven skal en række større  

 anlægsarbejder, der nærmere er specificeret i miljø- og  

 energiministerens bekendtgørelse om supplerende regler i medfør  

 af lov om planlægning, således ledsages af en redegørelse,  

 der indeholder en særlig vurdering af anlæggets virkning på  

 miljøet, herunder kulturarven.
Det er ministeriets vurdering, at behovet for en  

 større forundersøgelse ofte vil være tilstede i  

 tilknytning til anlægsarbejder i middelalderlige bykerner og  

 større anlægsarbejder fx ved opførelse af bygninger mv.  

 til offentlig benyttelse eller erhvervsbenyttelse, anlæg af veje og  

 etablering af naturgasledninger mv.
Endvidere vil dybdepløjning eller  

 tilsvarende dyberegående jordbearbejdning fx i forbindelse med  

 landbrugsmæssig dyrkning eller skovrejsning ofte kunne afstedkomme en  

 større forundersøgelse, jf. nedenfor.
Ved større  

 anlægs- eller jordarbejder vil der oftest være tale om en  

 arealstørrelse på mere end 5.000 m2.
 Mindre anlægsarbejder   fx opførelse af en  

 ejendom på en parcelhusgrund   vil kun i sjældne tilfælde  

 kunne afstedkomme en større forundersøgelse.
 Det er således hensigten, at hensynet til  

 kulturarven i tilknytning til boligbyggeri i videst muligt omfang tilgodeses  

 gennem museernes samarbejde med kommunerne i forbindelse med udlægning  

 af arealer til parcelhuse, jf. § 23.
 Skovrejsningsprojekter, hvor der foretages en  

 dybdepløjning forud for skovrejsningen, vil ligeledes ofte  

 indebære et behov for en større forundersøgelse,  

 såfremt vedkommende kulturhistoriske museum har en formodning om, at  

 der på arealet findes fortidsminder.
Skovrejsning indgår som en del af regeringens  

 Tolv-punktsplan til sikring af bæredygtig udvikling af skovene  

 nationalt og internationalt, som en opfølgning på Strategi for  

 bæredygtig skovdrift.
Det er målet at fordoble det danske  

 skovareal over en trægeneration (80 - 100 år). Formålet med  

 skovrejsning er primært sikring af drikkevandsressourcer, friluftsliv  

 og natur.
Selvom dybdepløjningen ofte vil udgøre et  

 potentielt problem i forhold til fortidsminder under jordoverfladen, er det  

 muligt at tilrettelægge skovrejsningen således, at  

 fortidsminderne sikres for eftertiden.
Det kan fx ske ved, at arealer i  

 skoven ikke tilplantes eller ved at undlade dybdepløjning på  

 sårbare arealer.
Opmærksomheden henledes i denne forbindelse  

 på, at Skov- og Naturstyrelsen og rigsantikvaren i 1992 har  

 indgået aftale om blandt andet betaling for rekognoscering og  

 prøvegravninger i forbindelse med den statslige skovrejsning.  

 Samarbejdet forventes videreført på grundlag af den nye lov og  

 etableringen af museumsstyrelsen.
Skov- og Naturstyrelsen har endvidere  

 tilkendegivet, at styrelsen er indstillet på at overveje, at der  

 afsættes en mindre beløbsramme til forundersøgelser af de  

 midler, der er afsat som statsstøtte til privat skovrejsning.
Det skal  

 dog understreges, at en eventuel støtte fra Skov- og Naturstyrelsen  

 til private lodsejere sjældent vil kunne dække den samlede  

 omkostning ved en forundersøgelse.
Også dybdepløjning i forbindelse med  

 læplantning kan indebære en risiko for ødelæggelsen  

 af fortidsminder.
Ministeriet for Fødevarer, Landbrug og Fiskeri har i  

 denne forbindelse tilkendegivet, at ministeriet er indstillet på at  

 overveje muligheden for, at der kan ydes tilskud til forundersøgelser  

 ved tildeling af støtte til læplantning.
Endelig bør det fremhæves, at der som led i  

 museumslovens gennemførelse agtes etableret en tilskudsordning i  

 tilknytning til de større forundersøgelser.
Ved tildeling af  

 støtte vil der blive lagt vægt på, om omkostningerne ved  

 forundersøgelsen er uforholdsmæssigt store set i forhold til det  

 samlede jord- eller byggearbejdes økonomiske ramme.
 Museumsstyrelsen vil tage stilling til  

 tilskudsspørgsmålet som led i behandlingen af den konkrete  

 sag.
 Til stk. 3.
Bestemmelsen er ny.
Bestemmelsen fastslår, at  

 kulturministeren kan fastsætte nærmere regler om de  

 forundersøgelser, som gennemføres efter stk. 1. og 2.
 Ministeriet skal i denne forbindelse understrege, at  

 iværksættelsen af større forundersøgelser kun kan  

 ske efter aftale mellem museumsstyrelsen og den anlægsansvarlige.  

 Ministeriet lægger i denne forbindelse vægt på, at  

 museumsstyrelsen etablerer en ensartet forvaltningspraksis på grundlag  

 af en samlet faglig prioritering på nationalt niveau.
Til § 27 Bestemmelsen er en omformulering af den gældende  

 bestemmelse i § 26, stk. 1. Bestemmelsen fastslår, hvad den  

 arkæologiske kulturarv omfatter.
 Ændringen gennemføres efter drøftelser  

 med Miljø- og Energiministeriet, rigsantikvaren og Statens  

 Museumsnævn med henblik på at sikre det fornødne grundlag  

 for Danmarks ratifikation af Europarådets konvention om beskyttelse af  

 den arkæologiske arv af 16. januar 1992 (Maltakonventionen).
Maltakonventionen er udarbejdet i Europarådets regi  

 og underskrevet af Danmark i Valetta, Malta, den 16. januar 1992 under den 3.  

 konference for ministre med ansvar for kulturarven.
Konventionen skal  

 afløse Londonkonventionen.
Maltakonventionen indeholder en række krav til de  

 enkelte landes beskyttelse af den arkæologiske arv.
Kravene anses for  

 opfyldt i gældende dansk lovgivning og praksis (museumsloven, planloven  

 og naturbeskyttelsesloven) - bortset fra, at konventionens definition af den  

 arkæologiske arv er mere omfattende end definitionen i den  

 gældende museumslov.
 Lovforslagets § 27, stk. 1, § 28 samt de  

 foreslåede ændringer i naturbeskyttelsesloven, jf. § 43,  

 tager højde for dette forhold og bringer således den danske  

 lovgivnings bestemmelser vedrørende den arkæologiske kulturarv i  

 overensstemmelse med Maltakonventionen.
 Danmark kan herefter ratificere konventionen.
Ved ratifikationen vil Danmark forpligte sig til at  

 opretholde en minimumsstandard for beskyttelsen af den arkæologiske  

 kulturarv.
Det drejer sig navnlig om registrering af arkæologiske  

 fundsteder og fortidsminder, mulighed for at frede, evt. erhverve, arealer af  

 særlig arkæologisk betydning og om offentlig indsats for bevaring  

 og vedligeholdelse af fortidsminder på stedet.
Det skal sikres, at der er pligt til at anmelde fund til  

 myndigheder, samt at arkæologiske undersøgelser kun må  

 udføres efter tilladelse af den kompetente myndighed og under  

 overholdelse af en række faglige mindstekrav.
Konventionen kræver  

 endvidere, at der er procedurer, der sikrer, at arkæologien  

 indgår i den fysiske planlægning og i bygge- og  

 anlægssager.
Det skal også sikres, at offentligheden får  

 adgang til et passende udvalg af fortidsminder.
 Endelig indeholder konventionen krav om deltagelse i  

 internationalt samarbejde, bl.a. med henblik på  

 imødegåelse af ulovlige udgravninger og/eller ulovlige  

 overdragelser af arkæologiske fund.
 En ratifikation af konventionen medfører ikke som  

 sådan økonomiske eller administrative konsekvenser og den har  

 heller ikke erhvervsøkonomiske eller miljømæssige  

 konsekvenser.
Konventionens bestemmelser om internationalt samarbejde  

 med henblik på at hindre overdragelse af ulovligt udgravede eller  

 stjålne og ulovligt udførte arkæologiske fund er i  

 overensstemmelse med Rådsdirektiv 93/7/EØF af 15. marts 1993 om  

 tilbagelevering af kulturgoder, som ulovligt er fjernet fra et medlemslands  

 område (gennemført i dansk lovgivning ved lov nr. 1104 af 22.  

 december 1993). Konventionen berører i øvrigt ikke forhold,  

 hvor EU har kompetence.
Konventionen indeholder en bestemmelse om, at EU kan  

 tilbydes at tiltræde konventionen.
Der henvises i øvrigt til  

 lovforslagets § 33 og bemærkningerne hertil.
 Maltakonventionen henhører ressortmæssigt  

 under miljø- og energiministeren.
Forhold omfattet af konventionen er underlagt  

 Færøernes og Grønlands selvstyre.
Der er ved  

 underskrivelsen taget ratifikationsforbehold for Færøernes og  

 Grønlands tiltræden af konventionen.
Selvstyremyndighederne vil  

 blive kontaktet med henblik på stillingtagen til ratifikation af  

 konventionen i de respektive geografiske områder Til stk. 2.
 Bestemmelsen er en omformulering af den gældende  

 bestemmelse i § 26, stk. 1. Bestemmelsen fastslår, at der er  

 pligt til at standse et jordarbejde, såfremt det berører den  

 arkæologiske kulturarv, at fundet straks skal anmeldes til  

 kulturministeren eller det nærmeste statslige eller statsanerkendte  

 kulturhistoriske museum, der varetager et arkæologisk  

 ansvarsområde, og at fundne genstande skal afleveres efter anmodning,  

 såfremt de ikke er omfattet af lovforslagets § 30 om danefæ.  

 Her tænkes på fundne genstande, som udgør en del af det  

 fortidsminde, jordarbejdet berører.
 Såfremt kulturministeren eller det  

 pågældende kulturhistoriske museum anmoder om genstanden,  

 forudsættes det, at denne vil indgå i vedkommende statslige eller  

 statsanerkendte museums samling, uden at der betales godtgørelse.
Jordarbejderne kan antage meget forskellig karakter.
En  

 ofte forekommende situation vil være, at fortidsminder fremkommer ved  

 dybdepløjning i landbruget eller ved skovrejsning.
Andre situationer  

 kan være fund af fortidsminder under entreprenørarbejder ved  

 grundudgravninger til bygninger eller ved vejarbejder,  

 råstofindvinding, rørlægninger i forbindelse med  

 forsyningsvirksomhed mv.
Det er forudsat, at den der forestår jordarbejdet  

 udviser almindelig agtpågivenhed, og at arbejdet standses,  

 såfremt der fremkommer knoglemateriale, genstande, potteskår,  

 metalgenstande eller lignende, som ikke umiddelbart kan identificeres eller  

 henregnes til vor egen tid.
Såfremt der fremkommer sådanne  

 genstande, må det påregnes, at den, der udfører  

 jordarbejdet, underretter den anlægsansvarlige (fx bygherren) og straks  

 tilkalder det nærmeste kulturhistoriske museum med henblik på en  

 umiddelbar vurdering af, om der er tale om dele af den arkæologiske  

 kulturarv.
Opmærksomheden henledes i øvrigt på  

 »Almindelige Betingelser for arbejder og leverancer i bygge- og  

 anlægsvirksomhed (AB 92)«, der finder anvendelse i tilknytning til  

 aftaler om arbejder og leverancer i bygge- og anlægssektoren.
Det  

 fremgår blandt andet heraf, at en entreprenør straks skal  

 anmelde fund af fortidsminder til rigsantikvaren og bygherren, og at arbejdet  

 skal standes i det omfang, det berører fortidsmindet.
 Til stk. 3.
Bestemmelsen er en omformulering af den gældende  

 bestemmelse i § 26, stk. 2. Bestemmelsen fastslår, at  

 kulturministeren har ansvaret for beslutningen om, at et jordarbejde skal  

 standses, indtil der er foretaget en arkæologisk undersøgelse,  

 eller indtil spørgsmålet om erhvervelse efter stk. 8 er  

 afgjort.
Senest 1 år efter, at anmeldelsen er modtaget, kan arbejdet  

 genoptages, medmindre kulturministeren har afgivet indstilling om erhvervelse  

 af fortidsmindet efter stk. 8.
Det er forudsat, at der i hvert tilfælde skal  

 foretages en faglig vurdering af, hvorvidt et fortidsminde har en så  

 væsentlig kulturhistorisk værdi, at der skal gennemføres  

 en arkæologisk undersøgelse, eller at fortidsmindet skal  

 søges erhvervet.
Det vil blive lagt til grund for beslutningen, at der  

 ved en eventuel udgravning vil fremkomme væsentlig ny viden.
Denne vurdering har hidtil fundet sted i Det  

 Arkæologiske Nævn, som nedlægges.
Det er i denne  

 forbindelse forudsat, at der under museumsstyrelsen etableres et udvalg af  

 arkæologiske eksperter, som inddrages i forbindelse med vurderinger af  

 undersøgelsers væsentlighed og mulighed for at tilvejebringe ny  

 viden.
Udvalgsstrukturen forudsættes tilrettelagt efter samme  

 principper som for Det Arkæologiske Nævn og skal bestå af  

 den højeste faglige ekspertise på feltet, både inden for  

 forhistorisk tid, middelalder og marinarkæologien.
Ved større  

 undersøgelser bør der nedsættes en særskilt  

 følgegruppe, der får til opgave at sikre, at den viden, der  

 fremkommer ved undersøgelsen, til enhver tid svarer til de ressourcer,  

 der anvendes.
Det vil påhvile museumsstyrelsen at føre tilsyn  

 med de undersøgelser, der er iværksat, og om fornødent  

 lukke disse undersøgelser, såfremt resultaterne ikke lever op  

 til forventningerne.
 Til stk. 4.
Bestemmelsen er ny.
Bestemmelsen fastslår, at  

 udgiften til en arkæologisk undersøgelse afholdes af den, for  

 hvis regning et jordarbejde skal udføres.
 Der er ved forslaget lagt vægt på, at der for  

 såvel offentlige som private jordarbejder gælder en ordning, der  

 indebærer et økonomisk incitament for den anlægsansvarlige  

 til at inddrage museerne så tidligt som muligt i anlægsprocessen.  

 Der er ligeledes lagt stor vægt på, at der etableres en  

 finansieringsordning, der kan følge aktivitetsniveauet i bygge- og  

 anlægssektoren.
Bestemmelsen skal ses i sammenhæng med  

 bestemmelserne i §§ 23-26 om en tidlig inddragelse af de  

 arkæologisk arbejdende museer i forbindelse med den fysiske  

 planlægning og ved forberedelse af konkrete jordarbejder . Denne  

 inddragelse sigter som nævnt mod, at den anlægsansvarlige i  

 videst muligt omfang kan tilrettelægge arbejdet, så udgifterne  

 til eventuelle arkæologiske undersøgelser begrænses mest  

 muligt.
Omlægningen er ikke udtryk for et mindsket statsligt  

 økonomisk engagement, idet de hidtidige bevillinger vil blive anvendt  

 til dækning af de udgravninger, der er omfattet af bestemmelserne i  

 stk. 5, samt til en ny tilskudsordning, jf. stk. 6 (jf. også  

 bemærkningerne til § 26, stk. 2. om tilskudsordning til  

 større forundersøgelser).
 De ændrede finansieringsprincipper vil have  

 uændret virkning for offentlige myndigheder, som allerede i dag  

 afholder udgifter til de arkæologiske undersøgelser.
 Som noget nyt vil private kunne pålægges at  

 afholde udgifter til arkæologiske undersøgelser i forbindelse  

 med et jordarbejde, jf. dog stk. 5, nr. 1-3.
I tilfælde af at private tilrettelægger  

 byggerier, så jordarbejdet ikke indebærer en risiko for at  

 ødelægge fortidsminder, vil der ikke være  

 udgiftsmæssige konsekvenser forbundet med nyordningen.
Det vil i en  

 kommende tilskudsordning, jf. stk. 6, blive lagt til grund, at der i  

 situationer, hvor udgiften til en arkæologisk undersøgelse er  

 meget høj i forhold til anlægsarbejdets samlede omkostninger,  

 vil kunne ydes et statsligt tilskud.
 Det er ligeledes forudsat, at museumsstyrelsen får  

 kompetence til på vegne af kulturministeren at træffe beslutning  

 om gennemførelsen af en arkæologisk undersøgelse,  

 herunder budgettet for undersøgelsen samt dens eventuelle standsning,  

 hvis det viser sig, at den ikke vil føre til de forventede  

 resultater.
Budgettet omfatter udgifter til undersøgelsen,  

 inklusive beretning, evt. naturvidenskabelige undersøgelser og  

 nødvendig konservering samt administrative omkostninger, der er  

 forbundet med den konkrete undersøgelse.
Budgettet er som udgangspunkt  

 bindende for det kulturhistoriske museum, der er ansvarlig for  

 undersøgelsens gennemførelse.
Spørgsmålet om en  

 eventuel overskridelse af budgetrammen vil i givet fald skulle drøftes  

 mellem det pågældende museum og museumsstyrelsen.
Efter  

 undersøgelsens afslutning fremsender museet regnskab og beretning til  

 museumsstyrelsen og den anlægsansvarlige.
 Til stk. 5, nr. 1.
Bestemmelsen er ny.
Bestemmelsen fastslår, at staten  

 fortsat skal finansiere arkæologiske undersøgelser,  

 såfremt årsagen til undersøgelsen er erosion eller  

 jordarbejde i forbindelse hermed eller jordarbejde udført som led i  

 dyrkning af almindelige landbrugsafgrøder eller som led i almindelig  

 skovdrift, jf. også bemærkningerne til § 26, stk. 2.  

 Baggrunden herfor er, at nedbrydningen af jordlagene over fortidsminderne er  

 sket gennem en længere periode.
Det anses derfor for rimeligt, at  

 udgifterne til arkæologiske undersøgelser fortsat afholdes af  

 staten.
Ved dyrkning af almindelige landbrugsafgrøder  

 forstås i denne sammenhæng jordbearbejdning, som landbruget  

 foretager jævnligt eller lejlighedsvis med henblik på at skabe  

 gode betingelser for dyrkningen.
Større ændringer i benyttelsen  

 af jordarealer - fx en jordbearbejdning af arealer med henblik på at  

 plante juletræer eller andre træsorter - afholdes af den, for  

 hvis regning et jordarbejde skal udføres.
Der henvises også til  

 §26, stk. 2 og bemærkningerne hertil.
Ved almindelig skovdrift forstås i denne  

 sammenhæng jordbearbejdning i eksisterende skove fx harvning for at  

 fremme selvforyngelse i bøg.
Større ændringer i  

 benyttelsen af jordarealer   fx en jordbearbejdning i forbindelse med  

 skovrejsning afholdes af den, for hvis regning et jordarbejde skal  

 udføres.
 Til stk. 5, nr. 2.
Bestemmelsen er ny.
Bestemmelsen fastslår, at  

 udgifterne til arkæologiske undersøgelser afholdes af staten,  

 såfremt et kulturhistorisk museum i sin udtalelse efter § 25 har  

 meddelt, at et påtænkt jordarbejde ikke vil medføre en  

 risiko for ødelæggelse af væsentlige fortidsminder.  

 Såfremt det af udtalelsen fremgår, at det vil være  

 nødvendigt at gennemføre en arkæologisk  

 undersøgelse på det pågældende areal, vil udgiften  

 hertil i givet fald skulle afholdes af den anlægsansvarlige, jf. dog  

 stk. 5 nr. 1 og nr. 3.
Efter ministeriets vurdering kan det ikke anses for  

 rimeligt, at en anlægsansvarlig påføres udgifter til en  

 arkæologisk undersøgelse, hvis det i udtalelsen er  

 anført, at det pågældende anlægs- eller jordarbejde  

 ikke vil indebære den omtalte risiko.
Udgiften til den  

 arkæologiske undersøgelse afholdes i givet fald af staten.
 Til stk. 5, nr. 3.
Bestemmelsen er ny.
Bestemmelsen fastslår, at  

 såfremt kulturministeren erhverver et fortidsminde eller at det fredes  

 efter lov om naturbeskyttelse, afholder staten udgifterne til den  

 arkæologiske undersøgelse.
Baggrunden for bestemmelsen er, at  

 det ikke kan anses for rimeligt at påføre lodsejeren udgifter  

 til arkæologiske undersøgelser, såfremt arealet  

 efterfølgende erhverves af staten.
 Til stk. 6.
Bestemmelsen er ny.
Bestemmelsen fastslår, at  

 kulturministeren i særlige tilfælde kan yde tilskud til  

 arkæologiske undersøgelser, der gennemføres i henhold til  

 stk. 3. Museumsstyrelsen vil tage stilling til  

 tilskudsspørgsmålet som led i behandlingen af den konkrete  

 sag.
Der vil i tilskudsordningen blive lagt vægt på  

 jordarbejder, hvor udgifterne til de arkæologiske undersøgelser  

 udgør en uforholdsmæssig stor udgift i forhold til  

 anlægsarbejdets totale omkostninger.
Ved beslutning om tilskud vil der  

 kunne lægges vægt på, at den anlægsansvarlige forud  

 for igangsætning af jordarbejdet har indhentet en udtalelse efter  

 lovforslagets § 25.
Ministeriet lægger vægt på, at  

 museumsstyrelsen etablerer en ensartet og gennemsigtig tilskudsordning  

 på området.
Administrationen af tilskudsordningen vil blive  

 tilrettelagt, så den anlægsansvarlige modtager en samlet  

 meddelelse fra museumsstyrelsen om undersøgelsens gennemførelse  

 og budget samt om et eventuelt statsligt tilskud til finansieringen.
Da der er tale om en ny tilskudsordning, må det  

 forudses, at der vil være behov for en række justeringer og  

 præciseringer i de første år.
Det må derfor anses  

 for hensigtsmæssigt, at kulturministeren bemyndiges til at udforme de  

 nærmere bestemmelser og foretage nødvendige justeringer i  

 ordningen, jf. stk. 10.
 Til stk. 7.
Bestemmelsen svarer til den gældende bestemmelse i  

 § 26, stk. 4. Bestemmelsen fastslår, at staten yder  

 erstatning for tab ved ikke at kunne fortsætte den hidtidige drift i  

 forbindelse med arkæologiske undersøgelser.
Såfremt der  

 ikke kan opnås enighed om erstatningen, fastlægges denne af den  

 taksationskommission, der er nævnt i naturbeskyttelsesloven.  

 Rigsantikvarembedets Arkæologiske Sekretariat oplyser i den  

 forbindelse, at den hidtidige praksis næsten udelukkende har  

 vedrørt arkæologiske udgravninger i forbindelse med  

 landbrugsmæssig drift.
Langt de fleste forhandlinger mellem lodsejer og  

 museum har været afsluttet uproblematisk.
 Til stk. 8.
Bestemmelsen svarer til den gældende bestemmelse i  

 § 26, stk. 5. Bestemmelsen fastslår, at kulturministeren kan  

 erhverve et fortidsminde og eventuelt det omkringliggende areal, og at dette  

 kan ske gennem ekspropriation.
Såfremt spørgsmål om  

 erhvervelse bliver aktuelt, skal Kulturministeriet optage forhandlinger med  

 lodsejeren og fredningsmyndighederne om erhvervelse eller anden form for  

 frivillig beskyttelse fx i form af midlertidig markskadeerstatning.  

 Såfremt det ikke er muligt at finde en løsning, kan  

 kulturministeren gennemføre erhvervelsen af det pågældende  

 areal ved ekspropriation.
Arealet vil herefter blive overført til  

 Skov- og Naturstyrelsen til administration og drift sammen med de  

 øvrige statsejede arealer.
 Til stk. 9.
Bestemmelsen svarer til den gældende bestemmelse i  

 § 26, stk. 6. Bestemmelsen fastslår, at kulturministeren,  

 eller den kulturministeren bemyndiger hertil, uden retskendelse til enhver  

 tid har adgang til steder, hvor der foretages jordarbejder, og hvor der  

 fremkommer fund eller under arbejder formodes at fremkomme fortidsminder.  

 Bestemmelsen skal ses i sammenhæng med tilsyn med overholdelse af  

 standsningspligten i stk. 2. Adgangen uden retskendelse vil typisk  

 benyttes, når det er afgørende at få standset jordarbejdet  

 så hurtigt som muligt, såfremt det berører et  

 fortidsminde.
Det bemærkes, at der normalt vil være tale om  

 adgang til arealer, der er beliggende udendørs.
I praksis vil  

 ministeren bemyndige de statsanerkendte museer, der varetager et  

 arkæologisk ansvarsområde til at gennemføre tilsynet.
 Til stk. 10.
Bestemmelsen er ny.
Bestemmelsen fastslår, at  

 kulturministeren kan fastsætte nærmere regler for den  

 arkæologiske undersøgelsesvirksomhed efter stk. 3 og om  

 gennemførelse af bestemmelserne i stk. 4 - 6.
Samordningen af den arkæologiske  

 undersøgelsesvirksomhed samt fordelingen af arbejdsopgaverne mellem de  

 arkæologisk arbejdende museer har hidtil været henlagt til Det  

 Arkæologiske Nævn.
Herudover har Det Arkæologiske  

 Nævn haft til opgave at udarbejde vejledende retningslinjer for  

 undersøgelsesarbejdet.
Hensigten med bestemmelsen er at sikre en  

 fortsat høj faglig standard og en fortsat ensartet praksis i  

 forbindelse med gennemførelse af den arkæologiske  

 undersøgelsesvirksomhed i Danmark, herunder den foreslåede  

 tilskudsordning, jf. stk. 6. Herudover er det nødvendigt at  

 opretholde grundlaget for en ensartet administration og budgetlægning i  

 forbindelse med undersøgelsesopgaverne.
Det er derfor fundet  

 hensigtsmæssigt, at der i loven fortsat er hjemmel til at  

 fastsætte nærmere regler herfor.
Til § 28 Med henblik på at sikre den bedst mulige  

 koordinering og udnyttelse af de disponible ressourcer i de faglige  

 marinarkæologiske miljøer forventes der overført en  

 række opgaver fra Miljø- og Energiministeriet til  

 Kulturministeriet.
De opgaver, der forventes overført, vedrører  

 tilvejebringelsen af et kulturhistorisk fagligt beslutningsgrundlag for  

 myndighedsudøvelsen i henhold til naturbeskyttelseslovens § 14,  

 undersøgelsesopgaver i forbindelse med tilsyn og sikring af marine  

 fortidsminder og skibsvrag samt modtagelse af fundanmeldelser og registrering  

 af disse.
Som følge heraf indarbejdes naturbeskyttelseslovens  

 § 14, stk. 3 i museumsloven.
Bestemmelsen er ny.
Anmeldelse af et fund af fortidsminder  

 eller skibsvrag, der er omfattet af naturbeskyttelseslovens § 14,  

 stk. 1 og 2, skal fremover ske til museumsstyrelsen.
Dette gælder  

 også, hvis fundet sker i forbindelse med et anlægsarbejde.
I  

 disse tilfælde underretter museumsstyrelsen Skov- og Naturstyrelsen  

 umiddelbart efter modtagelsen af fundanmeldelsen.
Der henvises i  

 øvrigt til § 43, jf. § 14a, stk.2, samt bemærkningerne  

 hertil.
Bestemmelsen dækker en 24 sømils zone fra  

 kysten fra de basislinier, der er udgangspunkt for territorialfarvandets  

 afgrænsning.
Hermed er alle de indre farvande samt vandløb og  

 søer omfattet af bestemmelsen sammen med et 24 sømil bredt  

 bælte langs den jyske vestkyst.
 Til stk. 2.
 Bestemmelsen er en omformulering af den gældende  

 bestemmelse i § 28, stk. 1. Bestemmelsen fastslår, at  

 genstande, der er omfattet af stk. 1, tilhører staten, medmindre  

 nogen godtgør sin ret som ejer.
 Til stk. 3.
Bestemmelsen er en omformulering af den gældende  

 bestemmelse i § 28, stk. 2. Bestemmelsen fastslår, at  

 kulturministeren træffer bestemmelse om arkæologiske  

 undersøgelser af de genstande, der tilhører staten.
Denne  

 opgave vil blive varetaget af museumsstyrelsen.
Det skal i forlængelse  

 heraf præciseres, at kompetencen til at træffe afgørelse  

 om gennemførelse af marinarkæologiske undersøgelser af  

 fortidsminder, skibsvrag mv. må ses i sammenhæng med Skov- og  

 Naturstyrelsens myndighedsudøvelse efter naturbeskyttelseslovens  

 § 14, stk. 1 og 2. I forbindelse med denne  

 myndighedsudøvelse er museumsstyrelsens kompetence alene knyttet til  

 gennemførelsen af undersøgelserne og fordelingen af  

 undersøgelsesopgaverne mellem de museer, der har en  

 marinarkæologisk ekspertise.
Museerne og museumsstyrelsen kan på  

 eget initiativ gennemføre marinarkæologiske undersøgelser  

 med henblik på dokumentation af væsentlige kulturhistoriske  

 værdier.
I det omfang de marinarkæologiske undersøgelser  

 indebærer ændringer i beskyttede vrag eller genstande,  

 forudsætter det tilladelse fra fredningsmyndighederne.
Såfremt  

 der i forbindelse med dispensation fra naturbeskyttelseslovens § 14,  

 stk. 1 eller 2, samt den foreslåede § 14 a., stk. 2,  

 stilles krav om gennemførelse af en arkæologisk  

 undersøgelse, opstiller museumsstyrelsen budget for  

 undersøgelsen.
Museumsstyrelsen fordeler undersøgelsesopgaverne  

 mellem de museer, der besidder den fornødne marinarkæologiske  

 ekspertise.
Museumsstyrelsen fører tilsyn med den faglige og  

 økonomiske gennemførelse af undersøgelsen.
Udgifterne  

 til undersøgelsen afholdes af bygherren, jf. lovforslagets § 43.  

 Ordningen sikrer parallelitet mellem gennemførelsen af  

 arkæologiske undersøgelser på land og i vand samt  

 ensartede finansieringsprincipper for disse.
 Til stk. 4.
Bestemmelsen er ny.
Det har hidtil ikke været muligt  

 at fravige kriterierne om en 100 års grænse.
Fund og kommerciel  

 udnyttelse af skibsvrag fra 2. verdenskrig, rester fra fly mv. har  

 illustreret, at der er behov for en dispensationsmulighed i loven med henblik  

 på at sikre, at der kan gennemføres marinarkæolgiske  

 undersøgelser af disse historiske vrag forud for plyndringer eller  

 destruktion i forbindelse med anlægsarbejder på  

 søterritoriet.
Der er gennemført en parallel ændring i  

 naturbeskyttelsesloven, jf. også lovforslagets § 43 og  

 bemærkningerne hertil.
 Til stk. 5.
Bestemmelsen svarer til den gældende bestemmelse i  

 § 28, stk. 3. Bestemmelsen fastlægger, at genstande, der  

 tilhører staten, skal afleveres til kulturministeren.
Sager af denne  

 karakter vil blive behandlet af Nationalmuseet, og Nationalmuseet kan  

 udbetale en godtgørelse til den pågældende.
 Til stk. 6.
Bestemmelsen svarer til den gældende bestemmelse i  

 § 28, stk. 4. Der tilsigtes ingen indholdsmæssige  

 ændringer.
Bestemmelsen fastslår, at de gældende regler i  

 strandingslovgivningen, som omfatter forskellige offentlige og civilretlige  

 interesser i forbindelse med strandinger, og som i princippet vedrører  

 aktuelle strandingsforhold, opretholdes uændret.
Til § 29 Bestemmelsen er ny.
Der har fra de naturhistoriske museers  

 side været fremsat ønske om en bedre sikring af mulighederne for  

 at foretage naturhistoriske undersøgelser i forbindelse med  

 jordarbejder, såfremt der ved jordarbejdet er fremkommet en for det  

 pågældende område usædvanlig naturhistorisk genstand.  

 Bestemmelsen forventes anvendt yderst sjældent.
Der er tilstræbt  

 parallelitet mellem den arkæologiske undersøgelsesvirksomhed og  

 den naturhistoriske undersøgelsesvirksomhed for så vidt  

 angår standsnings- og anmeldelsespligt, prioritering af  

 undersøgelsesvirksomheden, erstatnings- og  

 finansieringsbestemmelser.
 Til stk. 1.
Bestemmelsen er ny.
Bestemmelsen fastslår, at der er  

 pligt til at standse et jordarbejde, en råstofindvinding eller  

 stenbrydning, såfremt der findes usædvanlige naturhistoriske  

 genstande, at fundet straks skal anmeldes til kulturministeren eller det  

 nærmeste statslige eller statsanerkendte museum, der varetager et  

 naturhistorisk ansvarsområde, og at fundne genstande skal afleveres  

 efter anmodning, såfremt de ikke er omfattet af lovforslagets § 31  

 om danekræ. Bestemmelsen svarer i hovedtræk til beskyttelsen af  

 usynlige fortidsminder.
 Såfremt kulturministeren eller det  

 pågældende naturhistoriske museum anmoder om genstanden,  

 forudsættes det, at denne vil indgå i vedkommende naturhistoriske  

 museums samling, uden at der betales godtgørelse.
 Til stk. 2.
Bestemmelsen er ny.
Bestemmelserne fastslår, at der  

 i hvert tilfælde skal foretages en faglig vurdering af, om en genstand  

 er så væsentlig, at der skal gennemføres en nærmere  

 undersøgelse, eller om arbejdet kan fortsætte.
Det er ved  

 forslaget forudsat, at museumsstyrelsen inddrager relevant sagkyndig  

 ekspertise fra Statens Naturhistoriske Museum i forbindelse med vurderingen.  

 Det er en forudsætning, at en undersøgelse vil kunne bibringe ny  

 viden på det naturhistoriske område.
En undersøgelse skal  

 foretages hurtigst muligt.
Museumsstyrelsens afgørelse meddeles den,  

 der forestår jordarbejdet eller stenbrydningen.
Da fund af  

 naturhistoriske genstande ikke på forhånd kan erkendes, afholder  

 staten udgifterne til undersøgelserne.
 Til stk. 3.
Bestemmelsen er ny.
Bestemmelsen fastslår, at  

 erstatningsbestemmelserne efter forslagets § 27, stk. 7,  

 tilsvarende finder anvendelse ved naturvidenskabelige  

 undersøgelser.
 Til stk. 4.
Bestemmelsen er ny.
Bestemmelsen fastslår, at  

 museumsstyrelsen uden retskendelse har adgang til steder, hvor der foretages  

 jordarbejder og stenbrydning, og hvor der er fremkommer genstande eller under  

 arbejder kan formodes at fremkomme de i stk. 1 nævnte genstande.  

 Adgangen uden retskendelse vil typisk benyttes, når det er  

 afgørende at få standset jordarbejdet og stenbrydningen så  

 hurtigt som muligt, såfremt det berører et naturhistorisk  

 fortidsminde.
Med bestemmelsen er der tilstræbt parallelitet mellem  

 bestemmelserne vedrørende den arkæologiske  

 undersøgelsesvirksomhed og den naturvidenskabelige  

 undersøgelsesvirksomhed.
Det bemærkes, at der normalt vil  

 være tale om adgang til arealer, der er beliggende udendørs.
 Til stk. 5.
Bestemmelsen er ny.
Bestemmelsen fastslår, at  

 kulturministeren kan fastsætte nærmere regler om  

 gennemførelse af naturhistoriske undersøgelser efter  

 stk. 2. Hensigten med bestemmelsen er at sikre en høj faglig  

 standard og en ensartet praksis i forbindelse med  

 undersøgelsesopgaverne, jf. § 27, stk. 10.
Kapitel 9 Danefæ og danekræ I forbindelse med lovrevisionen er det anset for  

 hensigtsmæssigt at samle bestemmelserne om danefæ og  

 danekræ i et kapitel.
Til § 30 Danefæ-bestemmelserne blev indsat i museumsloven i  

 1984. Før dette tidspunkt fremgik reglerne af Danske Lov, regler fra  

 1737 og 1757 samt af Nationalmuseets administrative praksis.  

 Myndighedskompetencen i forbindelse med behandlingen af danefæ er i den  

 gældende lov henlagt til rigsantikvaren.
I forbindelse med  

 omlægning af rigsantikvarembedets funktion finder ministeriet det mest  

 hensigtsmæssigt, at denne kompetence fastholdes på  

 Nationalmuseet.
Det skyldes, at danefæ indgår i Nationalmuseets  

 samlinger, og at museet hidtil har foretaget den faglige vurdering af  

 genstanden og dens værdi samt udbetaling af  

 danefæ-godtgørelse.
 Til stk. 1.
Bestemmelsen svarer til den gældende bestemmelse i  

 § 27, stk. 1. Bestemmelsen fastslår, at genstande fra  

 fortiden, herunder mønter, der er fundet i Danmark, og hvor ingen kan  

 godtgøre sin ret som ejer, er danefæ, såfremt genstanden  

 er forarbejdet af værdifuldt materiale eller har særlig  

 kulturhistorisk værdi.
Ved Danmark forstås landjorden, herunder  

 moser og enge, vandløb, søer og territorialfarvandet, og  

 kontinentalsoklen, dog ikke ud over 24 sømil fra de basislinier,  

 hvorfra bredden af det ydre territorialforvand måles.
 På grundlag af praksis kan oplyses  

 følgende:
 For så vidt angår afgrænsningen af  

 »fortiden« skal bemærkes, at et møntfund, der højst havde  

 ligget i jorden i 75 år, er blevet erklæret for danefæ,  

 mens et andet fund, som var mindre end 36 år gammelt, er blevet anset  

 for hittegods og ikke for danefæ.
 Som vejledende regel kan danefæ opdeles i 3 grupper  

 ud fra de materialer, hvoraf fundene er bearbejdet: 1) Det som med sikkerhed  

 er danefæ, er fund af guld eller sølv, forarbejdet rav, elfenben  

 eller ædle stene samt mønter af enhver art og af et hvilket som  

 helst materiale. 2) Genstande af andre metaller, fx kobber, tin, bronze og  

 jern eller glas, samt fund, i hvilke sådanne genstande indgår,  

 vil i almindelighed være danefæ, hvis deres alder,  

 sjældenhed eller bevaringstilstand i øvrigt taler herfor. 3)  

 Genstande af organisk materiale som ben, tak, træ eller skind eller  

 uorganisk materiale som flint og andre stenarter eller ler vil i  

 almindelighed ikke være danefæ med mindre, der er tale om ting af  

 stor sjældenhed eller særlig videnskabelig betydning.  

 Ornamenterede genstande af ben eller tak, dragtstykker af skind eller stof  

 vil ofte være af en sådan sjældenhed, at de omfattes af  

 danefæ-bestemmelserne.
 Genstande, der normalt ikke er omfattet af  

 danefæbestemmelserne, men som er fundet under særlige  

 fundforhold, og som derfor har særlig kulturhistorisk interesse, vil  

 være omfattet.
 Til stk. 2.
Bestemmelsen svarer til den gældende bestemmelse i  

 § 27, stk. 2. Bestemmelsen fastlægger, at danefæ  

 tilhører staten, og at det påhviler enhver, der kommer i  

 besiddelse af danefæ, at aflevere dette til Nationalmuseet.
I praksis  

 vil danefæ kunne afleveres til det nærmeste kulturhistoriske  

 museum, der har pligt til at aflevere fundet til Nationalmuseet.
 Til stk. 3.
Bestemmelsen svarer til den gældende bestemmelse i  

 § 27, stk. 3. Bestemmelsen fastslår, at Nationalmuseet kan  

 udbetale danefægodtgørelse til finderen.
Vurdering af  

 danefæ følger i praksis regler, der er baseret på  

 fortilfælde med rimelig hensynstagen til kronens og guldets aktuelle  

 værdi.
For danefæ af værdifuldt materiale   og især  

 guldfundene - udbetales altid et beløb svarende mindst til  

 materialeværdien.
Hertil lægges almindeligvis en findeløn,  

 hvis størrelse afhænger af fundets sjældenhed og den  

 omsorg, med hvilken finderen har taget vare på det fundne.
Med hensyn  

 til det øvrige danefæ bliver godtgørelsen fastsat  

 skønsmæssigt.
Ved fastsættelsen af  

 danefægodtgørelsen tilstræbes det at gøre  

 afleveringen af det fundne så tillokkende, at straffebestemmelserne  

 ikke kommer i anvendelse.
Det forhold, at danefægodtgørelsen  

 ikke beskattes, understøtter denne bestræbelse.
Danefægodtgørelse udbetales til finderen,  

 medmindre vedkommende forsætligt har tilbageholdt eller misligholdt det  

 fundne.
Finderen er den, der rent bogstaveligt samler genstanden op fra det  

 sted, hvor den har været gemt.
Hvis danefæ er foræret  

 væk eller solgt videre, førend dets danefækarakter er  

 blevet kendt, er de overdragelser, der har fundet sted, ugyldige, idet fundet  

 har tilhørt staten fra starten.
Også her er det ofte finderen,  

 der har krav på godtgørelse, dog kun såfremt han eller hun  

 har handlet i god tro.
 Til stk. 4.
Bestemmelsen svarer til den gældende bestemmelse i  

 § 27, stk. 4. Bestemmelsen fastslår, at der ikke udbetales  

 danefægodtgørelse i forbindelse med arkæologiske  

 undersøgelser, der er gennemført af statslige eller  

 statsanerkendte museer.
Der kan efter den hidtidige praksis dog udbetales et  

 beløb, der svarer til danefægodtgørelsen, til den  

 lodsejer eller bruger, på hvis ejendom undersøgelsen er  

 gennemført, såfremt det skønnes, at ejer eller bruger er  

 blevet unddraget en rimelig mulighed for selv af finde danefæ. Det  

 kræves i den forbindelse, at genstande ikke har ligget for dybt i  

 jorden, og at ejer eller bruger normalt færdes på det  

 pågældende areal.
 Til stk. 5.
Bestemmelsen svarer til de gældende bestemmelser i  

 § 27, stk. 5 og § 30 stk. 4. Bestemmelsen fastslår,  

 at danefæ indgår i Nationalmuseets samlinger.
Genstandene kan  

 uddeponeres på andre statslige eller statsanerkendte museer.
I praksis  

 uddeponeres 95 % af danefæ, hvilket bl.a. afspejler den store lokale  

 interesse, der ofte er for fund af danefæ. Nationalmuseet vil til  

 enhver tid kunne hjemkalde uddeponerede genstande.
Bestemmelsen  

 fastslår også, at et statsligt eller statsanerkendt museum kan  

 indanke Nationalmuseets afgørelse om deponering af et nyt  

 danefæfund for kulturministeren.
I den gældende lov ligger denne  

 kompetence hos Det arkæologiske Nævn.
Til § 31 Bestemmelser om danekræ blev indføjet ved  

 revision af museumsloven i 1989. Bestemmelsen har til hensigt at sikre fund  

 af enestående naturhistoriske genstande for offentligheden.
Med den nu  

 foreslåede formulering af bestemmelsen tilsigtes i videst mulig omfang  

 en parallelitet med bestemmelsen om danefæ for så vidt  

 angår definition, afleveringspligt og kompetence til vurdering af  

 materialet og udbetaling af godtgørelse.
 Til stk. 1.
Bestemmelsen er en omformulering af den gældende  

 bestemmelse i § 36 b, stk. 1. Det præciseres, at også  

 meteoritter er omfattet af bestemmelsen.
Formålet er at sikre bevaring  

 af såkaldt danekræ, hvilket vil sige enestående  

 naturhistoriske fund som dyre- og plantefossiler (»forsteninger«),  

 meteoritter, rester af subfossile dyr, hvormed menes dyr, der i perioder  

 efter istiden har levet i Danmark, så som eksempelvis mammut samt  

 sjældne geologiske genstande.
Som eksempel på genstande, der er  

 omfattet af danekræordningen, kan nævnes et fossil af en  

 elefanttand fundet i 2000.
 Ved Danmark forstås landjorden, herunder moser og  

 enge, vandløb, søer og territorialfarvandet, og  

 kontinentalsoklen, dog ikke ud over 24 sømil fra de basislinier,  

 hvorfra bredden af det ydre territorialforvand måles.
 Til stk. 2.
 Bestemmelsen fastlægger, at danekræ  

 tilhører staten, og at det påhviler enhver, der kommer i  

 besiddelse af danekræ, at aflevere dette til Statens Naturhistoriske  

 Museum.
 Den hidtidige praksis har været, at en stor del af  

 det potentielle danekræ er blevet afleveret til de statsanerkendte  

 naturhistoriske museer, der har videresendt dem til hovedmuseerne.  

 Hovedmuseerne har foretaget en bedømmelse af de indleverede genstande  

 og har afgivet indstilling til Statens Museumsnævn om eventuel  

 erhvervelse og udbetaling af godtgørelse.
 Til stk. 3.
 Bestemmelsen fastslår, at godtgørelsen  

 fastsættes efter samme principper som for danefæ, nemlig efter  

 genstandens værdi, sjældenhed og den omhu, hvormed finderen har  

 sikret genstanden.
 Til stk. 4.
Bestemmelsen er ny, men følger de samme principper  

 som §30, stk. 4, om danefæ. Bestemmelsen fastslår, at der  

 ikke udbetales danekrægodtgørelse i forbindelse med  

 videnskabelige undersøgelser, der er gennemført af statslige  

 eller statsanerkendte museer.
Der kan efter den hidtidige praksis dog  

 udbetales et beløb, der svarer til danekrægodtgørelsen,  

 til ejer eller bruger af det areal, hvor undersøgelsen finder sted,  

 såfremt det skønnes, at ejer eller bruger er blevet unddraget en  

 rimelig mulighed for selv af finde danekræ. Det kræves i den  

 forbindelse, at genstande ikke har ligget for dybt i jorden, og at ejer eller  

 bruger normalt færdes på det pågældende areal.
 Til stk. 5.
Bestemmelsen er ny.
Bestemmelsen fastlår, at  

 danekræ indgår i Statens Naturhistoriske Museums samlinger og kan  

 deponeres på andre museer.
Bestemmelsen fastlår endvidere, at et  

 museum kan indanke Statens Naturhistoriske Museums afgørelse om  

 deponering af et nyt danekræfund for kulturministeren, der  

 træffer afgørelse efter forhandling med undervisningsministeren.  

 Den gældende lov giver ikke mulighed for at anke de naturhistoriske  

 hovedmuseers afgørelse i en sådan sag til en højere  

 instans.
 Til stk. 6.
Bestemmelsen er ny.
Det er med bestemmelsen  

 præciseret, at bestemmelserne om danekræ ikke gælder  

 genstande, der er indført i Danmark ved menneskers hjælp.  

 Erfaringen har vist, at museerne får indleveret genstande, der ikke  

 tilhører den danske fauna, flora og geologi, men som mennesker i nyere  

 tid har indført til landet og efterladt i naturen.
Kapitel 10 Særlige bestemmelser Til § 32 Bestemmelsen er udvidet i forhold til den gældende  

 bestemmelse i § 36. Hidtil har staten påtaget sig den  

 forsikringsmæssige risiko for udenlandske udlån af værker  

 til kunstnerisk eller kulturelt set betydelige udstillinger på danske  

 museer og udstillingssteder.
Bestemmelsen fastslår, at staten nu  

 også kan påtage sig den forsikringsmæssige risiko for  

 udlån af værker fra danske samlinger til kunstnerisk eller  

 kulturelt set betydelige udstillinger på danske museer og  

 udstillingssteder.
Ordningen har hidtil været administeret  

 således, at der under Kulturministeriet er nedsat et særligt  

 udvalg (National Indemnity-udvalget) med den opgave at rådgive  

 ministeriet om de sikkerhedsmæssige forhold i videste forstand i  

 forbindelse med, at staten kan påtage sig den forsikringsmæssige  

 risiko for de udenlandske udlån af værker.
Udvalget består  

 af medlemmer med indsigt i sikringsforhold samt skadeforebyggelse inden for  

 museumssektoren.
Der er udarbejdet et regelsæt og en brugervejledning  

 for ordningen, der bl.a. fastsætter nogle grænser for omfanget af  

 den statslige forsikringsmæssige risiko samt diverse sikringskrav.
Det  

 forudsættes, at en ordning af denne karakter videreføres.
 Til stk. 2.
Bestemmelsen er ny.
Bestemmelsen fastslår, at  

 kulturministeren kan fastsætte nærmere regler for National  

 Indemnity-ordningen.
Til § 33 Bestemmelsen er ny.
Danmark overvejer tiltræden af  

 UNESCO-Konventionen af 14. november 1970 angående midler til at forbyde  

 og forhindre ulovlig import, eksport og salg af kulturværdier.
 Det følger af konventionens artikel 7, at en  

 tiltrædende stat skal tage nødvendige forholdsregler   i  

 overensstemmelse med national lovgivning   for at forhindre, at museer og  

 lignende institutioner erhverver genstande, der er ulovligt eksporteret fra  

 en anden stat efter konventionens ikrafttræden.
 Bestemmelsen sigter til den situation, hvor der i en  

 konkret sag kan henvises til en konvention, som er tiltrådt af  

 såvel eksportstaten som Danmark.
Danmark overvejer endvidere tiltræden af  

 UNIDROIT-Konventionen af 24. juni 1995 om stjålne eller ulovligt  

 eksporterede kulturgenstande.
For så vidt angår tilbagelevering  

 af ulovligt eksporterede genstande opstiller konventionen en række  

 betingelser for en sådan tilbagelevering.
 For så vidt angår EU og EØS  

 gælder lov nr. 1104 af 22. december 1993 om tilbagelevering af  

 kulturgoder, der ulovligt er fjernet fra et EU-medlemslands område mv.,  

 som ændret ved lov nr. 422 af 10. juni 1997.
For så vidt angår det generelle  

 spørgsmål om museers erhvervelser af genstande, hvis forhistorie  

 er uafklaret, skal det bemærkes, at statslige og statsanerkendte museer  

 må antages at være opmærksomme på de museumsetiske  

 regler, som er vedtaget af den internationale museumsorganisation ICOM.
I  

 disse regler anføres, at »erhvervelse af en genstand, hvad enten det  

 er ved køb, gave eller arv, bør ikke foretages, uden at  

 ledelsen og den ansvarlige medarbejder har sikret sig, at museet kan erholde  

 lovlig adkomst til genstanden, samt i særdeleshed at den ikke er  

 ulovligt erhvervet i eller udført fra oprindelseslandet og/eller et  

 andet land, hvor den kan have været ejet lovligt. « Kapitel 11 Regnskab og revision Bestemmelserne i kapitel 11 er en om- og sammenskrivning  

 af de forskellige tilskudsadministrative regler, der er fastsat for  

 tilskudsordningerne i den gældende lov (jf. § 11, stk. 4,  

 § 13, stk. 2). Hensigten med bestemmelserne er at fastsætte  

 fælles regler for forslagets tilskudsordninger.
Til § 34 Bestemmelsen er ny.
Bestemmelsen fastslår, at  

 kulturministeren fastsætter regler om regnskabsaflæggelsen og  

 revisionens udførelse for tilskud, der udbetales i medfør af  

 lovforslaget.
Bestemmelsen skaber grundlag for museumsstyrelsens tilsyn med  

 forvaltningen af de statslige tilskud.
 Til stk. 2.
Bestemmelsen er ny.
Erfaringerne har vist, at der er behov  

 for at fastsætte nærmere bestemmelser om  

 regnskabsaflæggelse, indsendelse af budget og beretning og grundlag for  

 fastsættelse af rammetilskuddet for de museer, der er omfattet af lov  

 nr. 1104 af 29. december 1999 om regionale kulturaftaler.
Til § 35 Bestemmelsen er ny.
Bestemmelsen giver hjemmel til, at  

 kulturministeren kan indhente yderligere materiale fra tilskudsmodtagere til  

 brug for Rigsrevisionen til en nøjere regnskabsgennemgang.
Til § 36 Bestemmelsen er ny.
Bestemmelsen skaber det  

 nødvendige hjemmelsgrundlag for, at museumsstyrelsen inden for det  

 pågældende finansår kan forudbetale tilskud.
Til § 37 Bestemmelsen er en omskrivning af den gældende  

 bestemmelse i § 11, stk. 4. Der tilsigtes ingen  

 indholdsmæssige ændringer.
Bestemmelsen skaber det  

 nødvendige hjemmelsgrundlag for, at kulturministeren kan bestemme, at  

 afgivne tilsagn kan bortfalde, og at allerede udbetalte tilskud skal  

 tilbagebetales, hvis tilskudsmodtageren ikke opfylder betingelserne for  

 tilskuddet eller ikke gennemfører den forudsatte aktivitet.
Der sigtes  

 i denne sammenhæng bl.a. på, at bestemmelsen kan finde  

 anvendelse, såfremt et statsanerkendt museum tilsidesætter  

 reglerne for opnåelse og bevarelse af tilskud efter forslagets  

 § 14. En beslutning om bortfald af tilsagn eller tilbagebetaling af  

 tilskud vil være baseret på en faglig indstilling herom fra  

 museumsstyrelsen.
Kapitel 12 Administration Til § 38 Bestemmelsen er ny.
Bestemmelsen fastslår, at  

 kulturministeren kan delegere opgaver og beføjelser, der i forslaget  

 er tillagt kulturministeren, til en under Kulturministeriet oprettet  

 styrelse.
Der henvises til de almindelige bemærkninger herom.
 Til stk. 2.
Bestemmelsen er ny.
Bestemmelsen fastslår, at  

 kulturministeren kan fastsætte regler om adgangen til at påklage  

 museumsfaglige afgørelser.
Med bestemmelsen sigtes der på de  

 afgørelser, der er truffet på baggrund af en faglig vurdering.  

 Det drejer sig om tilfælde, hvor styrelsen træffer en  

 afgørelse i forbindelse med støtte til fællesopgaver,  

 erhvervelser mv., jf. § 16, stk. 2.
Til § 39 Bestemmelsen er ny.
Bestemmelsen fastslår, at  

 kulturministeren fører de registre, som museerne har pligt til at  

 indberette data til, jf. forslagets § 11, stk. 1 og § 14,  

 stk. 1, nr. 10. Det Kulturhistoriske Centralregister og Det centrale  

 register over kunstværker (Kunst Indeks Danmark) føres i dag i  

 henhold til den gældende lov af hhv.
Nationalmuseet (jf. § 7,  

 stk. 5) og Statens Museum for Kunst (jf. § 8, stk. 4).
Det Kulturhistoriske Centralregister (DKC) blev oprettet i  

 1984 og er et topografisk baseret register over fund og fortidsminder.  

 Registret er baseret på det omfattende kort- og tekstmateriale, der  

 blev etableret i forbindelse med de såkaldte herredsrejser, som blev  

 påbegyndt i forrige århundrede.
Det store antikvariske materiale,  

 som blev resultatet heraf, befinder sig i arkiver på Nationalmuseet.  

 DKC varetager både det fortsatte arbejde med indtastningen af  

 Nationalmuseets arkiver og registrerer alle nye fund, der indberettes via  

 landets kulturhistoriske museer.
Registret indeholder også oplysninger  

 om fund på havbunden.
Nationalmuseets marinregister og Skov- og  

 Naturstyrelsens FREDSØ-register sammenlægges i forbindelse med  

 ressortomlægningen, jf. ovenfor.
Der vil herefter være et samlet  

 register over fortidsminder, skibsvrag mv., der er omfattet af  

 naturbeskyttelseslovens § 14, stk. 1 og 2. Skov- og Naturstyrelsen  

 får adgang til registret i forbindelse med administrationen af  

 naturbeskyttelsesloven.
Der henvises i øvrigt til forslagets § 28  

 og bemærkningerne hertil.
Der har igennem de senere år  

 været arbejdet med også at inddrage oplysninger om nyere tids  

 kulturhistorie i registret.
Kunst Indeks Danmark (KID) er en landsdækkende  

 database, der indeholder oplysninger om kunstværker i statslige og  

 statsanerkendte museers samlinger.
Registret blev oprettet i 1985 og  

 indeholdt i 1998 oplysninger om ca. 36.000 værker af ca. 6000 danske og  

 udenlandske kunstnere fordelt på 55 danske museer.
Hensigten med det  

 centrale register er, at der på tværs af museerne kan indhentes  

 oplysninger om en bestemt kunstners værker i Danmark, værker fra  

 en bestemt periode eller med udvalgte motiver.
 Registrene skal løbende udvikles i overensstemmelse  

 med internationale standarder og i takt med udviklingen i den moderne  

 informationsteknologi.
 Det er hensigten, at registrene fremover skal føres  

 af museumsstyrelsen.
Kapitel 13 Straffebestemmelser Til § 40 Bestemmelsen vedrører strafansvar i tilfælde,  

 hvor lovforslaget pålægger personer forpligtelser, jf. den  

 gældende bestemmelse i § 37.
Kapitel 14 Afsluttende bestemmelser Til § 41 Der er med lovforslaget lagt op til en 3-årig  

 overgangsperiode fra lovens ikrafttræden for så vidt angår  

 ændring af minimums- og maksimumtilskudsgrundlaget for beregningen af  

 statstilskud til statsanerkendte museer efter lovens §15. Der henvises til de  

 almindelige bemærkninger herom.
Der er endvidere med lovforslaget lagt op til en 1  

 -årig overgangsbestemmelse fra lovens ikrafttræden, for så  

 vidt angår de ændrede finansieringsprincipper for den  

 arkæologiske undersøgelsesvirksomhed mv., jf. forslagets  

 § 27, stk. 4-7. Skæringsdatoen gælder det tidspunkt,  

 hvor en anlægsansvarlig påbegynder et jordarbejde.
Med  

 overgangsbestemmelsen tilsigtes det, at ordningen med en tidlig inddragelse  

 af museerne i den fysiske planlægning har tid til at slå  

 igennem.
Til § 42 Bestemmelsen svarer til den gældende bestemmelse i  

 § 40. Der tilsigtes ingen indholdsmæssige ændringer.  

 Bestemmelsen har den baggrund, at i forbindelse med Grundloven af 5. juni  

 1849 blev de kongelige slotte i en kundgørelse af 30. maj 1849 om  

 Civillisten erklæret for statsejendom med bopælsret for Kongen.
I  

 samme kundgørelse blev der dog taget forbehold om »Den chronologiske  

 Samling paa Rosenborg Slot«, idet det forbeholdtes Kongen at bestemme, om  

 samlingen skulle indlemmes mellem statens samlinger eller betragtes som et  

 kongeligt fideikommis.
Beslutning herom blev taget ved kongelig resolution af  

 14. juni 1854, hvorefter samtlige på Rosenborg værende samlinger  

 og genstande skulle udgøre én samling under navn af den  

 kronologiske og betragtes som »det Kongelige Huses uafhændelige  

 ejendom, arvelig fra Konge til Konge«.
Den nævnte kongelige resolution  

 forudsatte ligeledes, at Kongehusets hidtidige adgang til ved  

 højtidelige lejligheder at benytte juveler, genstande, inventar og  

 andre »særlige apparater« opretholdes.
Ved den kongelige resolution af  

 1854 blev den kronologiske samling endvidere henlagt under en særlig  

 bestyrelse på to personer: Den ene en minister, der siden 1866 har  

 været den minister, hvorunder kulturelle anliggender sorterer, den  

 anden en af Kongen udpeget person, der siden 1899 har været medlem af  

 Kongehuset, i dag Hans Kongelige Højhed Prins Henrik.
Endvidere har  

 Kongen siden 1866 udnævnt en direktør for samlingen, som siden  

 1910 altid har været udpeget blandt hoffets højere  

 embedsmænd.
Det er disse ovennævnte regler, som efter forslaget  

 udtrykkeligt opretholdes og derved får gyldighed uanset bestemmelserne  

 i lovforslagets §§ 14 og 17.
Til § 43 Bestemmelsen indeholder forslag til ændring af  

 naturbeskyttelseslovens bestemmelser om beskyttelse af fortidsminder og vrag  

 på havbunden.
Den marine kulturarv er beskyttet gennem et forbud mod  

 tilstandsændringer.
Der kan i særlige tilfælde dispenseres  

 fra forbudet.
Bestemmelsen administreres i Skov- og Naturstyrelsen, og  

 hensynet til den marine kulturarv varetages side om side med styrelsens  

 varetagelse af natur- og råstofinteresser på havet.
Ændringsforslaget rummer for det første en  

 konsekvensændring som følge af, at den marinarkæologiske  

 registrerings- og undersøgelsesvirksomhed (den gældende  

 § 14, stk. 3) overføres fra miljø- og  

 energiministeren til kulturministeren, jf. også § 28 i  

 nærværende forslag til museumslov.
Samtidig foreslås  

 bestemmelsen moderniseret og præciseret med sigte på at  

 tilvejebringe et klarere hjemmelsgrundlag til at håndtere en  

 række situationer, der knytter sig til varetagelsen af beskyttelsen af  

 fortidsminder og vrag på havbunden.
Behovet for en præcisering af det retlige grundlag  

 for beskyttelsen af den marine kulturarv knytter sig især til den  

 situation, hvor en bygherre støder på et fortidsminde eller et  

 vrag under et anlægsarbejde eller en aktivitet på havbunden.  

 Denne situation har ikke hidtil været tilstrækkeligt reguleret  

 for så vidt angår marine fortidsminder og vrag.
Behandlingen af  

 sådanne sager er således hidtil sket på grundlag af en  

 administrativ praksis, som nu foreslås lovfæstet.
Endvidere er  

 der med henblik på en højere grad af forebyggelse behov for at  

 kunne stille krav om forundersøgelser.
Selve den retlige beskyttelse af fortidsminder og vrag  

 på havbunden ved et generelt forbud mod tilstandsændringer  

 videreføres uændret.
Hovedindholdet i ændringsforslaget er  

 herefter, at de bestemmelser i naturbeskyttelsesloven, der regulerer  

 beskyttelsen af den marine kulturarv:
· · · · · Til nr. 1. (§14) § 14, stk. 1 om de marine fortidsminder  

 svarer helt til den gældende bestemmelse.
 I § 14, stk. 2 om de historiske skibsvrag  

 er foretaget en sproglig modernisering.
De to bestemmelser i § 14, stk. 1 og 2  

 udgør gennem forbudet mod tilstandsændringer det retlige  

 fundament for beskyttelsen af fortidsminder og historiske vrag på  

 havbunden.
Det bemærkes, at forbudet mod tilstandsændringer ikke  

 omfatter den naturlige nedbrydning gennem vind, vejr og strøm.
Den  

 danske havbund er meget rig på fortidsminder, bl.a. fordi store dele af  

 den danske havbund har været landområde i oldtiden.
Kendte som  

 ukendte fortidsminder og vrag er beskyttede efter bestemmelserne.  

 Løsfund er ikke omfattet af § 14, stk. 1 og 2, men af  

 lovforslagets § 28, stk. 5.
§ 14, stk. 3 er en ny bestemmelse,  

 hvorefter det konkret kan bestemmes, at vrag af skibe eller andre  

 fartøjer, der er gået tabt for mindre end 100 år siden,  

 skal være omfattet af forbudet mod tilstandsændringer.  

 Bestemmelsen vil give mulighed for på baggrund af en kulturhistorisk  

 vurdering at beskytte f.eks. vrag af skibe og fly fra 2. verdenskrig.
En  

 sådan beskyttelse vil bl.a. tage sigte på at forhindre optagelse  

 af dele af sådanne skibe eller fly.
 § 14, stk. 4 er en ny bestemmelse,  

 hvorefter der i forbindelse med den forudgående myndighedsbehandling af  

 et anlægsarbejde eller en aktivitet på havbunden kan stilles krav  

 om, at den ansvarlige for anlægsarbejdet eller aktiviteten  

 gennemfører en marinarkæologisk forundersøgelse.  

 Formålet hermed er at forebygge situationer, hvor et  

 anlægsarbejde eller en aktivitet må standses, fordi man  

 støder på et fortidsminde eller et vrag under arbejdet, jf.  

 nærmere nedenfor under bemærkninger til nr. 2.
Der foregår allerede i dag i et vist omfang en  

 forebyggende interessevaretagelse i relation til den marine kulturarv.  

 Således indgår den arkæologiske kulturarv blandt de  

 forhold, der skal beskrives i forbindelse med den VVM-vurdering, der efter  

 VVM-reglerne skal gennemføres for en række større  

 anlægsprojekter eller som konkret kan besluttes gennemført for  

 andre projekter.
I disse tilfælde kan man allerede i dag på  

 forhånd tage stilling til evt. berørte marine fortidsminder og  

 vrag, så en evt. standsning af arbejdet i videst muligt omfang  

 undgås.
 Bestemmelsen tager således hovedsagelig sigte  

 på de arbejder, der ikke er omfattet af et krav om forudgående  

 VVM-vurdering.
Arbejder på søterritoriet reguleres i henhold  

 til statens højhedsret, som administreres overordnet af  

 Trafikministeriet, men på en række områder er delegeret til  

 andre myndigheder.
Sager vedr. anlæg eller aktiviteter på  

 havbunden drejer sig f.eks. om arealindvindinger, broer, sejlrender,  

 havneanlæg, kystbeskyttelsesaktiviteter, nedlæggelse af kabler og  

 ledninger til forsynings- eller kommunikationsformål,  

 havvindmøller, klapning af optaget havbundsmateriale, havdambrug  

 m.v.
Ansøgninger i henhold til statens højhedsret  

 sendes efter almindelig praksis i høring hos en række  

 berørte myndigheder med henblik på at afdække, hvilke  

 interesser, der måtte blive berørt af det konkrete  

 arbejde/projekt.
Således er også Skov- og Naturstyrelsen  

 høringspart bl.a. med henblik på en vurdering af evt.  

 berørte marinarkæologiske interesser.
I tilfælde, hvor der er en begrundet formodning, men  

 mangler konkret viden om tilstedeværelsen af marinarkæologiske  

 interesser vil det være hensigtsmæssigt at kunne stille krav om  

 en forudgående marinarkæologisk forundersøgelse.
Hidtil  

 har man alene kunnet anbefale, at der gennemføres en sådan  

 forundersøgelse.
Forundersøgelsen betales af bygherren, som herved i  

 videst muligt omfang sikrer sig imod senere standsninger af arbejdet.  

 Forundersøgelsen skal udføres på baggrund af en  

 række tekniske minimumsstandarder, som gør undersøgelsen  

 anvendelig som grundlag for at konstatere, om der befinder sig beskyttede  

 objekter i det undersøgte område.
Sådanne standarder vil  

 blive udarbejdet i samarbejde med museumsstyrelsen.
Bygherren vælger  

 selv, hvem der skal udføre forundersøgelsen.
 Hvis der ved forundersøgelsen findes beskyttede  

 fortidsminder eller vrag, vil forundersøgelsen danne grundlag for en  

 beslutning om evt. dispensation fra § 14 stk. 1 eller 2, jf.  

 nærmere nedenfor under pkt. 3. Hvis forundersøgelsen ikke giver  

 indikationer på tilstedeværelsen af beskyttede fortidsminder  

 eller vrag vil beskyttede interesser som udgangspunkt ikke være  

 berørt, og risikoen for at støde ind i beskyttede objekter med  

 den konsekvens, at arbejdet skal standses, er minimeret i væsentligt  

 omfang.
Det bemærkes, at den gældende § 14,  

 stk. 4, hvorefter der kan fastsættes særlige regler om  

 beskyttelse af fortidsminder eller vrag, ikke er medtaget i bestemmelsen, men  

 foreslås ophævet.
Baggrunden herfor er, at en sådan generel  

 mulighed nu findes i naturbeskyttelseslovens § 51, som fik sin  

 nuværende udformning, herunder med hensyn til det geografiske  

 anvendelsesområde, ved lovrevisionen i 1992. Den gældende  

 § 14, stk. 4 er derfor overflødig.
Til nr. 2. (§ 14a) Denne bestemmelse er ny og tager sigte på  

 »pludselige« fund af fortidsminder eller vrag under et anlægsarbejde  

 el.lign.
Efter bestemmelsen skal bygherren anmelde fundet til  

 kulturministeren, jf. lovforslagets § 28, og arbejdet skal standses.  

 Herefter beslutter miljø- og energiministeren (Skov- og  

 Naturstyrelsen) inden 4 uger, om arbejdet kan fortsætte eller om det  

 fortsat skal være indstillet, indtil der er foretaget en  

 marinarkæologisk undersøgelse.
En sådan  

 undersøgelse skal i givet fald gennemføres hurtigst muligt.
Det  

 fremgår endvidere af bestemmelsen, at udgiften til undersøgelser  

 og evt. sikring af det påtrufne fortidsminde eller vrag skal afholdes  

 af den ansvarlige for anlægsarbejdet eller aktiviteten.
Overvejelserne om at foreslå en sådan  

 bestemmelse har bl.a. baggrund i en afgørelse fra  

 Naturklagenævnet i en sag om fund af et skibsvrag i forbindelse med  

 uddybningsarbejder i Ebeltoft fiskerihavn.
Arbejdet blev standset, og Skov-  

 og Naturstyrelsen meddelte påbud om udførelse af en  

 marinarkæologisk dokumentation og efterfølgende sikring af  

 vraget, udført af Nationalmuseet og betalt af bygherren, Ebeltoft  

 Kommune.
Dette var i overensstemmelse med hidtidig praksis.
Ebeltoft Kommune  

 påklagede betalingspåbuddet.
Naturklagenævnet ophævede Skov- og  

 Naturstyrelsens afgørelse, fordi nævnet fandt, at der med den  

 nuværende udformning af § 14 (stk. 2) ikke kan stilles krav  

 om en marinarkæologisk dokumentation og efterfølgende  

 tildækning, betalt af bygherren.
Naturklagenævnet tilkendegav  

 bl.a. i afgørelsen, at »der må være angivet en udtrykkelig  

 hjemmel til at pålægge udgifter til undersøgelse og  

 tildækning af et skibsvrag som det omhandlede«.
 Udover dette hjemmelsproblem i relation til at  

 pålægge bygherren de nævnte omkostninger, kan der drages  

 den erfaring fra sagens forløb, at en beskyttelsesbestemmelse som den  

 gældende § 14, stk. 2, ikke i sig selv udgør et  

 velegnet instrument til at håndtere en situation, hvor beskyttelsen  

 »pludselig« er truet.
Forslaget til § 14a, der supplerer de generelle  

 beskyttelsesbestemmelser i § 14, stk. 1 og 2, giver et klart  

 operationsgrundlag for bygherre og myndighed i sager vedr. »pludselige« fund  

 og tilvejebringer herudover den nødvendige hjemmel til at  

 pålægge bygherren den økonomiske omkostning ved  

 undersøgelse og evt. sikring af det fundne fortidsminde eller vrag.  

 Sammen med den foreslåede § 14, stk. 4, skal bestemmelsen  

 udgøre et incitament til, at de kulturhistoriske interesser  

 undersøges på forhånd.
En situation, som den, bestemmelsen  

 regulerer, forudses derfor kun at forekomme meget sjældent.
Fund under et anlægsarbejde m.v. skal anmeldes til  

 kulturministeren (museumsstyrelsen) efter reglerne i museumslov (jf.  

 lovforslagets § 28). Museumsstyrelsen underretter uden unødigt  

 ophold og efter en på forhånd aftalt procedure Skov- og  

 Naturstyrelsen om, at der er sket et fund under et anlægsarbejde.
Skov-  

 og Naturstyrelsen varetager herefter myndighedsopgaverne i forbindelse med  

 den opståede § 14a-situation, og skal herefter inden for 4 uger  

 skabe klarhed over om og hvordan arbejdet kan fortsætte.
Hvis der ikke  

 inden for denne frist er truffet en beslutning i henhold til § 14a,  

 stk. 2, kan arbejdet genoptages.
Konkret vil der herefter ske det, at Skov- og  

 Naturstyrelsen får foretaget en marinarkæologisk  

 forundersøgelse.
Formålet med en sådan undersøgelse  

 er for det første at konstatere, om der er tale om et beskyttet  

 objekt, og for det andet   hvis dette viser sig at være tilfældet  

 - at fastslå udstrækning, bevaringstilstand og datering af det  

 fundne fortidsminde eller vrag.
Undersøgelsen foretages af  

 marinarkæologiske dykkere, som rekvireres i museumsstyrelsen.
Hvis der ikke er tale om et beskyttet objekt, meddeler  

 Skov- og Naturstyrelsen bygherren, at arbejdet kan fortsætte.
Dette  

 skal ske inden 4 uger fra anmeldelsen.
 Hvis det viser sig, at der er tale om et beskyttet objekt,  

 skal Skov- og Naturstyrelsen vurdere fundets kulturhistoriske værdi.  

 Skov- og Naturstyrelsen vil som altovervejende hovedregel til brug for denne  

 vurdering indhente en kulturhistorisk faglig udtalelse hos museumsstyrelsen.  

 Vurderingen kan føre til to forskellige resultater, nemlig at fundet  

 har henholdsvis ringe eller betydelig kulturhistorisk værdi.
Hvis fundet har ringe værdi meddeler Skov- og  

 Naturstyrelsen bygherren tilladelse til at arbejde videre med den konsekvens,  

 at fundet ødelægges helt eller delvis.
Denne tilladelse meddeles  

 efter § 65, stk. 1, jf. § 14, stk. 1 eller 2. En  

 sådan tilladelse skal i givet fald også meddeles inden 4 uger fra  

 anmeldelsen.
Hvis fundet har betydelig kulturhistorisk værdi kan  

 Skov- og Naturstyrelsen beslutte, at arbejdet skal være indstillet,  

 indtil der er foretaget en marinarkæologisk undersøgelse,  

 herunder udgravning.
En sådan beslutning skal ligeledes meddeles den  

 ansvarlige for arbejdet inden 4 uger fra anmeldelsen af fundet.
Formålet med en marinarkæologisk  

 undersøgelse er at dokumentere fortidsmindet eller vraget for  

 eftertiden og derved uddrage den kildemæssige værdi heraf.
Det  

 bemærkes, at der ved en beslutning om en marinarkæologisk  

 undersøgelse   ud over fundets kulturhistoriske værdi -  

 også vil blive lagt vægt på, om undersøgelsen vil  

 give væsentlig ny viden.
Hvis en undersøgelse ikke vil give  

 væsentlig ny viden, vil kravet om en marinarkæologisk  

 undersøgelse blive begrænset til kun at omfatte en dokumentation  

 af den beskadigede del af det fundne objekt .
Den marinarkæologiske undersøgelse foretages  

 af museumsstyrelsen eller af et museum, som denne styrelse udpeger til  

 opgaven, jf. § 28, stk. 3 i forslaget til museumslov.  

 Undersøgelsens omfang tilrettelægges i et samarbejde mellem  

 Skov- og Naturstyrelsen og det pågældende museum og kan ikke  

 iværksættes, før Skov- og Naturstyrelsen har accepteret  

 budget og tidsplan for undersøgelsen.
Den, der er berørt af en  

 arbejdsstandsning, vil naturligvis også løbende blive inddraget  

 i og orienteret om, hvad der sker i sagen.
Ifølge § 14 a, stk. 2 skal en  

 marinarkæologisk undersøgelse gennemføres hurtigst  

 muligt.
Det har været nøje overvejet, om der i selve  

 bestemmelsen kunne indsættes en bestemt tidsfrist, inden for hvilken  

 undersøgelsen skal være gennemført.
Udgangspunktet vil  

 være, at standsningsperioden skal være så kort som  

 overhovedet muligt og at den marinarkæologiske undersøgelse  

 gennemføres inden for 3 måneder fra anmeldelsen af fundet.
Da marinarkæologiske undersøgelser er meget  

 afhængige af vejrforholdene og dermed af årstiden, vil det  

 imidlertid kunne forekomme, at en sådan frist er for kort.
I  

 særlige situationer, hvor fundet er gjort på et »ugunstigt«  

 tidspunkt af året, vil der derfor kunne gå mere end 3  

 måneder, før undersøgelsen er gennemført.
Under  

 alle omstændigheder vil det blive tilstræbt, at den periode, hvor  

 arbejdet er standset, ikke går ud over 6 måneder.
Den marinarkæologiske undersøgelse kan  

 føre til, at det besluttes enten at det beskyttede objekt skal  

 forblive på stedet og den beskadigede del sikres, eller at det  

 beskyttede objekt skal tages op evt. med henblik på beskyttende  

 konservering.
Udgangspunktet vil være en beskyttelse på stedet.  

 En optagelse vil alene blive aktuelt, hvis fundet har meget væsentlig  

 kulturhistorisk værdi og anlægsarbejdet eller aktiviteten ikke  

 eller kun vanskeligt kan flyttes.
En beslutning om optagelse indebærer,  

 at Skov- og Naturstyrelsen ophæver beskyttelsen i henhold til  

 § 65, jf. § 14, stk. 1 og 2. Objektet er herefter ikke  

 omfattet af naturbeskyttelsesloven, men af museumsloven, jf. lovforslagets  

 § 28, og dets videre skæbne afgøres i henhold til denne  

 bestemmelse.
Når den marinarkæologiske undersøgelse  

 er gennemført, giver Skov- og Naturstyrelsen bygherren meddelelse om,  

 at arbejdet kan genoptages.
Der kan i denne forbindelse fastsættes  

 vilkår, herunder om særlige foranstaltninger, sålænge  

 der arbejdes i nærheden af det beskyttede objekt o.lign.
Efter § 14a, stk. 3 afholdes udgiften til  

 undersøgelser og evt. sikring af det påtrufne fortidsminde eller  

 vrag af den ansvarlige for anlægsarbejdet eller aktiviteten.
Der er i  

 denne forbindelse tilstræbt en parallel til finansieringsprincippet i  

 forslaget til museumslov.
Ved fastlæggelsen af omfanget af den  

 marinarkæologiske undersøgelse vil der endvidere blive taget  

 udgangspunkt i proportionalitetsprincippet, således at omkostningerne  

 står i et rimeligt forhold til den samfundsmæssige  

 nytteværdi af det konkrete anlægsprojekt.
Denne vurdering vil  

 efter omstændighederne også kunne føre til, at der optages  

 forhandlinger med bygherren med henblik på at justere projektet,  

 så det ikke berører den marine kulturarv.
 Det bemærkes, at undersøgelser i denne  

 bestemmelse omfatter forundersøgelsen, som skal udføres i alle  

 tilfælde og   hvis en sådan besluttes - den  

 marinarkæologiske undersøgelse på havbunden med  

 efterfølgende udarbejdelse af en beretning.
Til nr. 3 (§ 65, stk. 1) Efter naturbeskyttelseslovens § 65 kan der i  

 særlige tilfælde gøres undtagelse fra beskyttelsen i  

 § 14, stk. 1 og 2. Forslaget indebærer, at denne bestemmelse  

 suppleres dels med en bestemmelse om høring af kulturministeren, dels  

 med en bestemmelse, hvorefter der ved meddelelse af dispensation fra  

 § 14, stk. 1 og 2 kan stilles vilkår, herunder om, at der for  

 ansøgerens regning skal udføres en marinarkæologisk  

 undersøgelse.
Den foreslåede fakultative høringsforskrift  

 skal ses på baggrund af, at anmeldelses- og registerforpligtelsen   og  

 dermed det grundlæggende datagrundlag   er overført fra  

 miljø- og energiministeren til kulturministeren.
Høringen vil  

 hovedsagelig blive anvendt i sager, der rummer en væsentlig konflikt  

 mellem projektets samfundsmæssige nytteværdi og den  

 berørte kulturhistoriske interesse.
Med hensyn til den foreslåede  

 vilkårsbestemmelse bemærkes, at det hidtil har været  

 praksis at pålægge en ansøger at betale for en evt.  

 marinarkæologisk undersøgelse som led i tilladelsen til at  

 tilsidesætte beskyttelsen efter § 14, stk. 1 og 2. En  

 sådan undersøgelse udgør således den »pris« en  

 bygherre må betale for en sådan tilsidesættelse.
Det  

 bemærkes, at et vilkår herom i overensstemmelse med det  

 almindelige forvaltningsretlige proportionalitetsprincip skal stå i et  

 rimeligt forhold til selve indgrebet i beskyttelsesobjektet.
Bestemmelsen  

 skal endvidere ses i forlængelse af den  

 Naturklagenævnsafgørelse, der er nævnt under  

 bemærkningerne til nr. 2.
Til nr. 4 (§ 78, stk. 4) Forslaget indebærer, at afgørelser efter den  

 foreslåede § 14a, stk. 2 kan påklages til  

 Naturklagenævnet.
Afgørelser efter § 65, stk. 1 for  

 så vidt angår dispensationer fra § 14, stk. 1 og 2 kan  

 i forvejen påklages til Naturklagenævnet, bortset fra tilladelser  

 til arkæologiske undersøgelser af fortidsminder og vrag.  

 Eftersom § 14a, stk. 2-afgørelser ofte vil være  

 belastende for den bygherre, der berøres af afgørelsen, findes  

 det ud fra en retssikkerhedsmæssig betragtning rimeligt at  

 afgørelsen kan påklages til en uafhængig klageinstans, som  

 så bl.a.   afhængig af den enkelte sags konkrete  

 omstændigheder   kan vurdere, om det skøn, afgørelsen  

 hviler på, ligger inden for lovens rammer og om de pålagte  

 omkostninger er rimelige ud fra en proportionalitetsbetragtning.
Til nr. 5 (§ 89, stk. 1) Forslaget indebærer, at overtrædelser af  

 § 14a, stk. 1, dvs. undladelse af at standse arbejdet, hvis der  

 under et anlægsarbejde eller en aktivitet findes spor af fortidsminder  

 eller vrag, der er omfattet af § 14, stk. 1 og 2,  

 strafbelægges.
Overtrædelse af vilkår for dispensation fra  

 § 14, stk. 1 og 2 og i afgørelser efter § 14a,  

 stk. 2 vil være strafbelagt efter § 89, stk. 1 nr.  

 8) Til § 44 Loven gælder ikke for Færøerne og  

 Grønland.
