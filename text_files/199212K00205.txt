Nr LSF 205 Forslag til Lov om beskyttelse af havmiljøet Fremsat af miljøministeren (Svend Auken) den 24. februar 1993 Vedtaget ved tredjebehandling den 18. juni 1993 Lov nr. 476 af 30/06/1993 Kapitel 1 Formål m.v.
 § 1. Loven skal medvirke til at værne natur og miljø, så  

 samfundsudviklingen kan ske på et bæredygtigt grundlag i respekt for  

 menneskets livsvilkår og for bevarelsen af dyre- og plantelivet.
Stk. 2. Med denne lov tilsigtes at forebygge og begrænse  

 forurening af miljøet, herunder særligt havmiljøet, fra skibe, luftfartøjer  

 og bevægelige eller fastanbragte platforme med faste, flydende, luftformige  

 eller andre stoffer, der kan 1) bringe menneskets sundhed i fare, 2) skade de levende ressourcer og livet i havet, 3) være til gene for den retmæssige udnyttelse af havet eller 4) forringe rekreative værdier.
 Stk. 3. Loven skal endvidere sikre opretholdelsen af et beredskab  

 til indsats mod forurening på havet, på kyster og i havne.
 § 2. Loven omfatter følgende skibe, luftfartøjer og platforme:
1) danske skibe og skibe, der befinder sig på dansk søterritorium, 2) danske luftfartøjer og luftfartøjer, der befinder sig på eller over  

 dansk søterritorium, 3) danske platforme og platforme, der befinder sig på dansk søterritorium  

 eller på dansk kontinentalsokkelområde, og 4) udenlandske skibe, der befinder sig uden for dansk søterritorium, i det  

 omfang det er foreneligt med international ret.
 Stk. 2. Loven omfatter ikke orlogsskibe og andre skibe, der ejes  

 eller benyttes af en stat, så længe skibet udelukkende benyttes i  

 ikke-kommerciel statstjeneste.
 Stk. 3. Skibe, der udelukkende benyttes til fritidsformål  

 (lystfartøjer), er ikke omfattet af bestemmelserne i § 20, stk. 1, og kapitel  

 12. Ved anvendelsen af beføjelserne i kapitlerne 2, 6, 7 og 10 kan  

 miljøministeren dog fastsætte særlige regler for lystfartøjer.
§ 3. Ved lovens administration, herunder ved anvendelsen af lovens  

 bemyndigelser, skal der lægges vægt på, hvad der er opnåeligt ved anvendelse  

 af den mindst forurenende teknologi, herunder mindre forurenende råvarer,  

 processer og anlæg og de bedst muligt forureningsbegrænsende  

 foranstaltninger.
Ved denne vurdering skal der lægges særlig vægt på en  

 forebyggende indsats gennem anvendelse af renere teknologi.
Stk. 2. Ved bedømmelsen af omfanget og arten af foranstaltninger  

 til forebyggelse og imødegåelse af forurening skal der lægges vægt på 1) de ydre omgivelsers beskaffenhed og forureningens sandsynlige  

 indvirkning på disse og 2) hele det kredsløb, som stoffer og materialer gennemløber, med henblik  

 på at begrænse spild af ressourcer mest muligt.
 § 4. Ved udtømning forstås i denne lov enhver udledning,  

 udflydning eller bortskaffelse i havet af stoffer eller materialer, der  

 stammer fra den normale drift af skibe eller bevægelige eller fast anbragte  

 platforme.
 Stk. 2. Ved dumpning forstås i denne lov enhver bortskaffelse i  

 havet - som ikke er udtømning - af stoffer eller materialer fra eller sammen  

 med skibe, fly eller bevægelige eller fast anbragte platforme og enhver  

 bortskaffelse i havet af skibe, fly eller bevægelige eller fastanbragte  

 platforme, herunder enhver udledning, udflydning eller bortskaffelse af  

 stoffer eller materialer, der er bragt om bord eller transporteres med  

 henblik på bortskaffelse eller stammer fra behandling af stoffer eller  

 materialer, der er bragt om bord eller transporteres med henblik på  

 bortskaffelse.
Stk. 3. Som udtømning eller dumpning anses ikke 1) anbringelse i havet af stoffer eller materialer, hvis anbringelse sker  

 med andet formål end bortskaffelse, 2) udledning i havet af stoffer eller materialer, der er en direkte følge  

 af undersøgelse eller udnyttelse af undersøiske mineralforekomster, jf.  

 kapitel 10, og 3) efterladelse på eller i havbunden af platforme og andre anlæg til brug  

 i forbindelse med efterforskning og indvinding af råstoffer i undergrunden,  

 rørledninger og andre anlæg til transport af sådanne råstoffer samt  

 vindkraftanlæg på søterritoriet, disses fundamenter og tilhørende  

 ledningsanlæg.
 Stk. 4. Ved afbrænding forstås i denne lov enhver bortskaffelse på  

 havet ved hjælp af termisk destruktion.
 § 5. Ved Østersøområdet forstås i denne lov Østersøen, Den  

 botniske Bugt, Den finske Bugt, Sundet, Bælterne samt Kattegat indtil  

 breddeparallellen 57I44,8'N gennem Skagen.
 Stk. 2. Ved Nordsøområdet forstås den egentlige Nordsø samt andre  

 havområder inden for følgende grænser:
 a) Nordsøen syd for den 62. nordlige breddegrad og øst for meridianen 4IV.
 b) Skagerrak afgrænset i syd af breddeparallellen 57I44,8'N gennem Skagen.
 c) Den engelske Kanal og adgangsvejene hertil øst for meridianen 5IV. og  

 nord for breddeparallellen 48I30'N.
 § 6. Ved nærmeste kyst forstås i denne lov den basislinie, hvorfra  

 det ydre territorialfarvand er fastlagt i overensstemmelse med international  

 ret.
 Stk. 2. Miljøministeren kan til opfyldelse af internationale  

 aftaler fastsætte regler om, hvad der i nærmere angivne havområder forstås  

 ved nærmeste kyst.
 § 7. Miljøministeren kan til opfyldelse af internationale aftaler  

 bestemme, at et havområde er et særligt havområde.
 § 8. Inden miljøministeren fastsætter regler i medfør af loven,  

 forhandler ministeren med de nærmeste interesserede landsomfattende erhvervs-  

 og miljøorganisationer, de kommunale organisationer og andre berørte  

 statslige myndigheder, herunder industriministeren, energiministeren og  

 trafikministeren.
Kapitel 2 Olie § 9. Ved olie forstås i denne lov enhver form for mineralolie og  

 blandinger heraf, herunder råolie, naturgaskondensat, olieslam og olieaffald,  

 samt brændselsolie og alle andre raffinerede produkter bortset fra  

 petrokemikalier, der er klassificerede i henhold til § 14.
 Stk. 2. Ved olietankskib forstås et skib, der er indrettet til at  

 transportere, eller som transporterer olie i bulk.
 § 10. Ethvert olietankskib på 150 BRT og derover, andre skibe på  

 400 BRT og derover, som anvender olie som brændstof, og platforme skal føre  

 en oliejournal.
 Stk. 2. Miljøministeren fastsætter nærmere regler for  

 oliejournalens førelse og indretning.
 Stk. 3. Oliejournalen skal forevises kompetent myndighed mod  

 forlangende.
 § 11. På dansk søterritorium må udtømning af olie ikke finde sted.
 Stk. 2. Uden for dansk søterritorium må udtømning af olie kun  

 finde sted i overensstemmelse med regler fastsat i medfør af stk. 3.
Stk. 3. Miljøministeren kan til opfyldelse af internationale  

 aftaler fastsætte nærmere regler om udtømning af olie og olieholdigt  

 ballastvand uden for dansk søterritorium fra olietankskibe, andre skibe og  

 platforme.
Ministeren kan herunder bestemme, hvor udtømning må finde sted,  

 hvordan udtømningen skal foregå, herunder at den skal ske under anvendelse af  

 godkendte systemer, og hvilke mængder der må udtømmes, herunder  

 udtømningshastighed.
Kapitel 3 Flydende stoffer, som transporteres i bulk § 12. Ved flydende stoffer forstås i denne lov stoffer, hvis  

 damptryk ikke overstiger 2,8 kp/cm2 ved en temperatur på 37,8I C.
 § 13. På dansk søterritorium må udtømning af flydende stoffer, som  

 transporteres i bulk, bortset fra vand ikke finde sted.
 Stk. 2. Uden for dansk søterritorium må udtømning af de af stk. 1  

 omfattede stoffer kun finde sted i overensstemmelse med de regler, der er  

 fastsat i medfør af § 14.
§ 14. Miljøministeren kan til opfyldelse af internationale aftaler  

 fastsætte regler om klassifikation af flydende stoffer, som transporteres i  

 bulk, og regler om, at stoffer, der er klassificerede som skadelige, ikke må  

 udtømmes eller kun kan udtømmes på særlige betingelser.
Miljøministeren  

 udfærdiger en fortegnelse over klassificerede stoffer.
 § 15. Flydende stoffer, bortset fra olie, der ikke er optaget på  

 den i medfør af § 14 udfærdigede fortegnelse, skal, forinden de transporteres  

 i bulk til eller fra dansk havn, midlertidigt klassificeres af  

 miljøministeren.
 § 16. Skibe, der er indrettet til, eller som transporterer  

 flydende stoffer i bulk (kemikalietankskibe), skal føre en journal for  

 flydende stoffer, der i henhold til §§ 14 og 15 er klassificerede som  

 skadelige.
 Stk. 2. Miljøministeren fastsætter nærmere regler for journalens  

 førelse og indretning.
 Stk. 3. Journalen skal forevises kompetent myndighed mod  

 forlangende.
 § 17. Miljøministeren kan fastsætte regler om losning og udtømning  

 af tankskyllevand og om kontrol med overholdelse af bestemmelserne, herunder  

 om udpegning og bemyndigelse af personer, der skal udføre kontrollen.
Kapitel 4 Stoffer og materialer i emballeret form, containere m.v.
 § 18. Miljøministeren kan til opfyldelse af internationale aftaler  

 fastsætte nærmere regler eller træffe bestemmelse om transport af stoffer og  

 materialer i emballeret form, containere m.v., herunder regler om varsling og  

 pligt til at afgive oplysninger om lastens indhold.
Kapitel 5 Faste stoffer, som transporteres i bulk § 19. Miljøministeren kan til opfyldelse af internationale aftaler  

 fastsætte regler om klassificering af faste stoffer, som transporteres i  

 bulk, og regler om, at stoffer, der er skadelige, ikke må udtømmes eller kun  

 udtømmes på særlige betingelser.
Miljøministeren kan udfærdige en fortegnelse  

 over klassificerede stoffer.
Kapitel 6 Kloakspildevand § 20. På dansk søterritorium og i Østersøområdet må udtømning af  

 kloakspildevand (afløbsstoffer eller andet affald fra toiletter, hospitalsrum  

 og rum, hvori der findes levende dyr) kun finde sted, såfremt 1) udtømningen foretages under anvendelse af et godkendt anlæg til  

 behandling af kloakspildevand og spildevandet ved udløbet fra anlægget ikke  

 frembringer synlige spor i havet, 2) spildevandet er findelt og desinficeret i et godkendt anlæg og  

 udtømningen sker i en afstand af mindst 4 sømil fra nærmeste kyst eller 3) udtømningen foretages i en afstand af mindst 12 sømil fra nærmeste  

 kyst.
Foretages udtømning fra en tank til opsamling og opbevaring af  

 kloakspildevand, skal skibets eller platformens fart endvidere være mindst 4  

 knob, og udtømningen skal ske med moderat udløbshastighed.
 Stk. 2. Miljøministeren kan fastsætte særlige regler om udtømning  

 af kloakspildevand i de i stk. 1 nævnte havområder, herunder forbud mod  

 udtømning i havne, bugter, fjorde og lign. områder eller forbud mod udtømning  

 fra bestemte skibe.
 Stk. 3. Miljøministeren kan til opfyldelse af internationale  

 aftaler fastsætte regler om udtømning af kloakspildevand uden for dansk  

 søterritorium.
Kapitel 7 Affald § 21. På dansk søterritorium må udtømning af affald bortset fra  

 frisk fisk og dele deraf ikke finde sted.
 Stk. 2. Miljøministeren kan inden for rammerne af  

 Fiskeriministeriets lovgivning og EF-bestemmelser på fiskeriområdet fastsætte  

 regler om udtømning af frisk fisk og dele heraf.
 § 22. I Østersøområdet og Nordsøområdet må levnedsmiddelaffald kun  

 udtømmes, såfremt udtømningen sker mindst 12 sømil fra nærmeste kyst.
 Stk. 2. Miljøministeren kan, herunder til opfyldelse af  

 internationale aftaler, fastsætte regler om udtømning af levnedsmiddelaffald  

 uden for dansk søterritorium, Østersøområdet og Nordsøområdet.
 Stk. 3. Miljøministeren kan fastsætte særlige regler om  

 bortskaffelse af levnedsmiddelaffald fra platforme og fra skibe, der er  

 beliggende inden for en afstand af 500 m fra en platform.
 § 23. I Østersøområdet og Nordsøområdet må udtømning af affald  

 bortset fra levnedsmiddelaffald ikke finde sted.
 Stk. 2. Miljøministeren kan til opfyldelse af internationale  

 aftaler fastsætte regler om udtømning af affald, der ikke er  

 levnedsmiddelaffald, uden for dansk søterritorium, Østersøområdet og  

 Nordsøområdet.
Kapitel 8 Modtageanlæg § 24. Miljøministeren kan efter forhandling med trafikministeren  

 fastsætte regler og træffe bestemmelse om oprettelse og indretning af anlæg  

 til modtagelse af rester af olie og skadelige flydende stoffer og  

 kloakspildevand samt affald i havne.
Det kan i den forbindelse pålægges  

 bunkringsvirksomheder, virksomheder, som foretager afskibning eller  

 modtagelseaf olie eller af skadelige flydende stoffer,og  

 skibsreparationsvirksomheder at etablere modtageanlæg for olie- eller  

 kemikalieblandet ballast- og tankskyllevand.
Kapitel 9 Dumpning § 25. Dumpning af stoffer eller materialer må ikke finde sted  

 bortset fra dumpning af optaget havbundsmateriale.
 Stk. 2. Det er ikke tilladt med henblik på dumpning bortset fra  

 dumpning af havbundsmaterialer at overlade stoffer eller materialer til  

 transport eller at transportere eller indlaste dem.
 § 26. Amtsrådet (i Københavns Kommune kommunalbestyrelsen)  

 meddeler tilladelse til og fører tilsyn med dumpning af optaget  

 havbundsmateriale.
 Stk. 2. I vurderingen af en ansøgning om tilladelse til dumpning  

 af optaget havbundsmateriale skal indgå de forhold og hensyn, der er anført i  

 bilag 1.
 Stk. 3. Der må kun meddeles tilladelse til dumpning af  

 havbundsmateriale, såfremt havbundsmaterialet vurderes at indeholde  

 uvæsentlige mængder og koncentrationer af de i bilag 2 nævnte stoffer og  

 materialer, og såfremt disse ikke er tilført havbundsmaterialet med henblik  

 på bortskaffelse.
 Stk. 4. Til brug for den i stk. 2 og 3 nævnte vurdering kan  

 amtsrådet stille krav om, at ansøgeren for egen regning lader foretage  

 analyser af havbundsmaterialet.
 Stk. 5. Inden for et område, der er udpeget som beskyttelsesområde  

 efter EF-fuglebeskyttelsesdirektivet eller EF-naturbeskyttelsesdirektivet  

 eller et område med en vanddybde på under 6 meter, kan amtsrådet (i  

 Københavns Kommune kommunalbestyrelsen) ikke meddele tilladelse til dumpning  

 af optaget havbundsmateriale, medmindre miljøministeren har meddelt samtykke  

 hertil.
§ 27. Tilladelse til dumpning af havbundsmateriale skal være  

 tidsbegrænset og angive, hvilke stoffer eller materialer der omfattes af  

 tilladelsen, den samlede mængde, positionen for dumpningen og tilladelsens  

 udløbsdato.
Endvidere kan der i tilladelsen stilles vilkår om bl.a.  

 fremgangsmåden, herunder om optagning og udlægning, tilsyns- og  

 sikkerhedsforanstaltninger og indberetning.
Ved anden bortskaffelse af  

 havbundsmateriale end dumpning kan der fastsættes vilkår om optagningsmetode.
 § 28. Miljøministeren kan fastsætte nærmere regler om  

 tilladelsesordningen for dumpning af havbundsmateriale, herunder om  

 ansøgningens indhold, om prøveudtagning og analyser af havbundsmateriale og  

 om amtsrådets vurdering og behandling af sager efter § 26.
 Stk. 2. Miljøministeren kan beslutte at overtage amtsrådets  

 beføjelser efter § 26 i sager, der har større betydning.
 § 29. Miljøministeren kan, herunder til opfyldelse af  

 internationale aftaler, foretage ændringer i bilag 1 og 2.
Kapitel 10 Anden forurening § 30. Miljøministeren kan, herunder til opfyldelse af  

 internationale aftaler, fastsætte regler om udledning i havet og anden  

 bortskaffelse af stoffer og materialer, der stammer fra undersøgelse eller  

 udnyttelse af undersøiske mineralforekomster, herunder kulbrinter.
 Stk. 2. I regler udstedt i medfør af stk. 1 kan det bestemmes, at  

 udledning eller anden bortskaffelse af bestemte stoffer ikke må finde sted,  

 såfremt dette må antages at indebære en væsentlig risiko for forurening af  

 omgivelserne.
 § 31. Afbrænding af stoffer eller materialer på havet må ikke  

 finde sted.
 Stk. 2. Det er ikke tilladt med henblik på afbrænding på havet at  

 overlade stoffer eller materialer til transport eller at transportere og  

 indlaste dem.
Stk. 3. Det i stk. 1 nævnte forbud omfatter ikke 1) bortskaffelse ved afbrænding af normaldriftsaffald fra skibe og  

 platforme og 2) bortskaffelse ved afbrænding af stoffer og materialer, der stammer fra  

 undersøgelse eller udnyttelse af undersøiske mineralforekomster, jf. § 30.
 Stk. 4. Miljøministeren kan, herunder til opfyldelse af  

 internationale aftaler, fastsætte regler om bortskaffelse af  

 normaldriftsaffald fra skibe og platforme ved afbrænding.
 § 32. Miljøministeren kan, herunder til opfyldelse af  

 internationale aftaler, fastsætte regler om særlige foranstaltninger,  

 herunder krav til brændstof, om bord i skibe eller på platforme med henblik  

 på begrænsning af luftforurening.
 § 33. Miljøministeren kan, herunder til opfyldelse af  

 internationale aftaler, fastsætte regler, jf. lovens formål, til forebyggelse  

 og begrænsning af forurening fra aktiviteter på havet, som ikke er omfattet  

 af reglerne i kapitel 2-10.
Kapitel 11 Beredskab § 34. Miljøministeren forestår i samarbejde med forsvaret,  

 redningsberedskabet og andre myndigheder, ministeren bemyndiger dertil,  

 bekæmpelse af olie- og kemikalieforurening af havet og de kystnære dele af  

 søterritoriet.
 § 35. I tilfælde af olie- eller kemikalieforurening forestås  

 sanering af kyststrækninger og bekæmpelse af forurening i havne af  

 kommunalbestyrelsen.
 Stk. 2. Kommunalbestyrelsen tilvejebringer en beredskabsplan for  

 iværksættelse af sanering af kyststrækninger i tilfælde af væsentlige  

 forureninger af kyster i kommunen og for bekæmpelse af forurening i havne i  

 kommunen.
 Stk. 3. Kommunalbestyrelsen kan pålægge havnebestyrelsen at  

 udarbejde en beredskabsplan for bekæmpelse af forurening i havnen og at drage  

 omsorg for, at det nødvendige materiel er til rådighed.
 Stk. 4. Kommunalbestyrelsen underretter amtsrådet og  

 miljøministeren om indholdet af beredskabsplanerne og ændringer og tillæg til  

 disse.
 Stk. 5. Amtsrådet samordner de kommunale beredskabsplaner efter  

 forhandling med de berørte kommuner og opstiller på grundlag af de kommunale  

 beredskabsplaner et samlet beredskab samt forestår og koordinerer indsatsen i  

 forbindelse med alvorlige og omfattende forureninger.
 Stk. 6. I tilfælde af særlig alvorlige og omfattende forureninger  

 kan miljøministeren bestemme, at sanering af kyststrækninger og bekæmpelse af  

 forurening i havne skal ledes af miljøministeren.
 § 36. Miljøministeren udarbejder efter forhandling med de  

 kommunale organisationer retningslinier for indholdet af beredskabsplanerne  

 og træffer bestemmelse om, på hvilket tidspunkt planerne skal foreligge.
 Stk. 2. Miljøministeren fastsætter efter forhandling med de  

 statslige havnemyndigheder, de kommunale organisationer og  

 havneorganisationerne regler om fordeling af udgifter til beredskab og  

 bekæmpelses- og saneringsforanstaltninger mellem havnebestyrelsen,  

 kommunalbestyrelsen, amtsrådet og staten.
 § 37. Ethvert olietankskib på 150 BRT og derover og alle øvrige  

 skibe på 400 BRT og derover skal have en godkendt beredskabsplan for  

 olieforureningsulykker, der sker på skibet.
 Stk. 2. Miljøministeren kan, herunder til opfyldelse af  

 internationale aftaler, fastsætte regler om beredskabsplaner for skibe over  

 150 BRT, som er indrettet til, eller som transporterer skadelige flydende  

 stoffer i bulk.
 Stk. 3. Miljøministeren kan fastsætte nærmere regler om de i stk.  

 1 og 2 nævnte beredskabsplaner, herunder at planerne skal godkendes, og at  

 der kan stilles vilkår for sådanne godkendelser.
Kapitel 12 Indberetning § 38. Ejere, brugere og førere af samt lodser på skibe og ejere og  

 brugere af og lodser på platforme samt den for platformen ansvarlige skal  

 straks indberette til miljøministeren, såfremt der sker udtømning eller  

 dumpning, som er i strid med loven eller omfattes af § 58. Endvidere skal der  

 straks ske indberetning ved enhver form for kollision eller grundstødning,  

 eller såfremt der af andre grunde er fare for udtømning.
 Stk. 2. De i stk. 1 nævnte personer samt førere af luftfartøjer  

 skal straks indberette til miljøministeren, såfremt der fra skibet,  

 platformen eller luftfartøjet iagttages væsentligt spild af olie eller  

 skadelige flydende stoffer.
 Stk. 3. Havnebestyrelsen skal straks indberette til  

 miljøministeren, såfremt der i havnen iagttages væsentligt spild af olie  

 eller skadelige flydende stoffer og der er fare for forurening af havet.
 Stk. 4. I de i stk. 1-3 nævnte tilfælde skal de nævnte personer  

 efter anmodning give miljøministeren eller den myndighed, ministeren  

 bemyndiger dertil, alle oplysninger, som har betydning for iværksættelse af  

 foranstaltninger for at forhindre eller bekæmpe forurening af havet.
 § 39. Miljøministeren kan, herunder til opfyldelse af  

 internationale aftaler, fastsætte nærmere regler om den i § 38 nævnte  

 indberetning og om indberetning af anden forurening af havet end den, der  

 omfattes af § 38.
 Stk. 2. I regler udstedt i medfør af stk. 1 kan det bestemmes, at  

 der skal ske indberetning til de i henhold til internationale aftaler  

 kompetente udenlandske myndigheder, såfremt skibet eller platformen befinder  

 sig uden for dansk søterritorium.
 § 40. Miljøministeren kan, herunder til opfyldelse af  

 internationale aftaler, fastsætte regler om indberetning af oplysninger om  

 farligt eller forurenende gods om bord i skibe og om etablering af en ordning  

 for modtagelse, opbevaring og videresendelse af sådanne oplysninger.
 § 41. Miljøministeren kan fastsætte regler om, at forhandlere,  

 importører, eksportører, befragtere og havnebestyrelser skal oplyse  

 sammensætningen og mængden af de stoffer eller materialer, der ind- og  

 udlastes i danske havne.
Kapitel 13 Indgreb § 42. Miljøministeren eller den myndighed, ministeren bemyndiger  

 dertil, og politiet kan med behørig legitimation uden retskendelse foretage  

 de undersøgelser af et skib eller en platform, der er nødvendige for at  

 forhindre eller bekæmpe forurening af havet, såfremt der fra skibet eller  

 platformen er sket eller er fare for udtømning eller udledning, som er i  

 strid med loven eller forskrifter udstedt i medfør heraf, eller som omfattes  

 af § 58. Undersøgelsen må ikke medføre unødig forsinkelse eller unødig udgift  

 for skibet eller platformen.
 § 43. Miljøminsteren kan forbyde et skib at fortsætte sejlads  

 eller andre aktiviteter eller påbyde, at sejlads eller andre aktiviteter skal  

 følge bestemte retningslinier, såfremt der fra skibet er sket eller er fare  

 for udtømning eller udledning, som er i strid med loven eller forskrifter  

 udstedt i medfør heraf eller omfattes af § 58, og forbudet eller påbudet er  

 nødvendigt for at forhindre eller bekæmpe forurening af havet.
 Stk. 2. Miljøministeren kan træffe foranstaltninger svarende til  

 de i stk. 1 nævnte over for platforme.
 Stk. 3. Miljøministeren kan træffe yderligere foranstaltninger end  

 de i stk. 1 og 2 nævnte, såfremt dette er nødvendigt for at forhindre eller  

 bekæmpe forurening, der kan medføre alvorlige skader for havmiljøet.
 Stk. 4. Beslutning om forbud eller påbud efter stk. 1-3 skal  

 snarest muligt meddeles føreren af skibet eller den for platformen ansvarlige  

 eller ejeren eller brugeren af skibet eller platformen skriftligt eller  

 telegrafisk med oplysning om grunden til forbudet eller påbudet og i tilfælde  

 af tilbageholdelse med oplysning om de vilkår, hvorunder frigivelse kan finde  

 sted.
 § 44. Såfremt der er sket eller er fare for udtømning eller  

 udledning, som er i strid med loven eller forskrifter udstedt i medfør heraf  

 eller omfattes af § 58, og dette medfører udgifter til beredskabs- eller  

 bekæmpelsesforanstaltninger, skal sådanne udgifter for alle rimelige  

 forholdsregler bæres af skibets eller platformens ejere.
 Stk. 2. Miljøministeren kan pålægge ejeren af et skib eller en  

 platform at stille sikkerhed for de i stk. 1 nævnte udgifter og bestemme, at  

 skibet eller platformen skal tilbageholdes, indtil sikkerhed er stillet. §  

 43, stk. 4, finder tilsvarende anvendelse.
Kapitel 14 Tilsyn § 45. Miljøministeren fører tilsyn med overholdelsen af  

 bestemmelserne i denne lov og de forskrifter, der udstedes i henhold til  

 loven.
Stk. 2. Miljøministeren eller den myndighed, ministeren bemyndiger  

 dertil, og politiet har mod behørig legitimation uden retskendelse adgang til  

 et skib eller en platform, herunder til skibets eller platformens papirer,  

 med henblik på at udøve tilsynsbeføjelsen efter stk. 1 og kan udtage prøver  

 for at påse overholdelsen af loven og forskrifter udstedt i henhold til  

 loven.
Tilsynet må ikke medføre unødig forsinkelse eller unødig udgift for  

 skibet eller platformen.
 Stk. 3. For så vidt angår udenlandske skibe og platforme, der er  

 under passage af dansk søterritorium, kan beføjelserne i medfør af stk. 2 kun  

 udøves, såfremt der foreligger begrundet mistanke om overtrædelse af  

 bestemmelserne i denne lov og forskrifter udstedt i henhold til loven.
 § 46. Miljøministeren kan fastsætte regler om inspektion af  

 olietankskibes lasttanke til konstatering af, om mængden af ladningsrester er  

 i overensstemmelse med oplysningerne om tidligere olielaster og udtømninger.  

 Det kan herunder bestemmes, at inspektion kan foretages uden retskendelse mod  

 behørig legitimation.
 § 47. Miljøministeren kan fastsætte nærmere regler for anvendelse  

 af mærkningsmateriale i danske skibe og i udenlandske skibe i dansk havn til  

 sporing af udtømninger, der ikke er tilladt i henhold til loven, eller af  

 andre former for forurening.
Kapitel 15 Administrative bestemmelser og klage § 48. Miljøministeren kan bemyndige en under ministeriet oprettet  

 styrelse eller tilsvarende institution eller andre statslige myndigheder til  

 at udøve de beføjelser, der i denne lov er tillagt ministeren.
 Stk. 2. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelserne ikke skal kunne indbringes for ministeren.
§ 49. Afgørelser efter denne lov meddeles skriftligt til  

 adressaten.
Afgørelse om dumpning af optaget havbundsmateriale meddeles  

 tillige klageberettigede personer, organisationer og myndigheder, jf. § 52,  

 og de myndigheder, der i øvrigt har været inddraget i sagens behandling.
 Stk. 2. Meddelelse til de personer, der er nævnt i § 52, stk. 1,  

 nr. 2, kan finde sted ved offentlig annoncering.
§ 50. Afgørelser, der kan påklages, skal oplyse datoen for  

 klagefristens udløb og i øvrigt indeholde oplysning om, 1) at afgørelsen kan påklages skriftligt, og til hvem afgørelsen kan  

 påklages, 2) at klage over afgørelser, der er truffet i medfør af § 26, skal  

 indgives til den myndighed, der har truffet afgørelsen, mens afgørelser, der  

 er truffet i medfør af § 43, skal indgives til Tilbageholdelsesnævnet, jf. §  

 51, stk. 4, og 3) at klage skal være modtaget senest ved klagefristens udløb.
 § 51. Amtsrådets eller i Københavns Kommune kommunalbestyrelsens  

 afgørelser om dumpning af optaget havbundsmateriale, jf. § 26, stk. 1, kan  

 påklages til miljøministeren, jf. dog stk. 2.
 Stk. 2. Amtsrådets eller i Københavns Kommune kommunalbestyrelsens  

 afgørelse om dumpning af optaget havbundsmateriale inden for de områder, der  

 er nævnt i § 26, stk. 5, kan påklages til det miljøklagenævn, der er nedsat i  

 henhold til lov om miljøbeskyttelse. §§ 102, 104, 105, stk. 1, 105, stk. 2,  

 1. pkt., 106 og 109 i lov om miljøbeskyttelse finder tilsvarende anvendelse.  

 I stedet for de beskikkede sagkyndige medlemmer, der er angivet i § 105, stk.  

 2, i lov om miljøbeskyttelse, medvirker ved behandling af klagesager efter  

 denne lov sagkyndige medlemmer, der beskikkes af miljøministeren for 4 år ad  

 gangen efter indstilling fra:
 1) Sammenslutningen af Danske Havne, Foreningen af Danske Privathavne,  

 Københavns Havnebestyrelse, Århus og Ålborg Kommunalbestyrelser,  

 Trafikministeriet, Danmarks Havfiskeriforening, Danmarks Fiskeriforening,  

 Foreningen af Ral- og Sandsugere og Arbejderbevægelsens Erhvervsråd i  

 forening.
 2) Miljøstyrelsen og Skov- og Naturstyrelsen i forening.
Stk. 3. Klage efter stk. 1 sendes til den myndighed, der har  

 truffet afgørelsen.
Denne myndighed sender klagen til klagemyndigheden.
Stk. 4. Forbud eller påbud efter § 43 over for skibe og platforme  

 kan påklages til det Tilbageholdelsesnævn, der er nedsat i henhold til lov om  

 skibes sikkerhed m.v.
Tilbageholdelsesnævnets afgørelser kan ikke indbringes  

 for anden administrativ myndighed.
 Stk. 5. I forbindelse med behandling af en klagesag efter stk. 4  

 indhenter Tilbageholdelsesnævnet en udtalelse om sagen fra en af  

 miljøministeren udpeget sagkyndig.
 Stk. 6. Klage efter stk. 2 og 4 indsendes til henholdsvis  

 Miljøklagenævnet og Tilbageholdelsesnævnet.
Stk. 7. Klager efter stk. 1, 2 og 4 skal være indgivet inden 4  

 uger fra afgørelsens meddelelse.
Når offentlig annoncering finder sted, jf. §  

 49, stk. 2, regnes klagefristen dog altid fra annonceringens dato.
 Stk. 8. Hvis klagefristen udløber på en lørdag eller en helligdag,  

 forlænges klagefristen til den følgende hverdag.
§ 52. Afgørelser efter § 26 kan påklages af 1) afgørelsens adressat, 2) enhver, der må antages at have en individuel væsentlig interesse i  

 sagens udfald, 3) kommunalbestyrelsen, 4) embedslægeinstitutionen, 5) Danmarks Naturfredningsforening, 6) Forbrugerrådet, 7) Danmarks Havfiskeriforening, 8) Dansk Fiskeriforening, 9) Danmarks Sportsfiskerforbund, 10) Greenpeace, Danmark, 11) Dansk Ornitologisk Forening, 12) Foreningen af Danske Ral- og Sandsugere og 13) Arbejderbevægelsens Erhvervsråd.
 Stk. 2. Et forbud eller påbud efter § 43 kan påklages af  

 afgørelsens adressat.
 § 53. En tilladelse til dumpning af optaget havbundsmateriale må  

 ikke udnyttes, før klagefristen er udløbet.
Stk. 2. En klage over en tilladelse til dumpning af optaget  

 havbundsmateriale har opsættende virkning, medmindre klagemyndigheden  

 bestemmer andet.
Hvis der indgives klage, skal den myndighed, der har meddelt  

 tilladelsen, straks underrette ansøgeren herom.
Kapitel 16 Andre bestemmelser § 54. Udledning i havet af stoffer eller materialer med henblik på  

 videnskabelig forskning i forureningsbekæmpelse eller på at bekæmpe  

 forurening af havet må ikke finde sted uden tilladelse fra miljøministeren.  

 Uden for dansk søterritorium kan tilladelse tillige gives af de kompetente  

 myndigheder i en stat, der har tiltrådt konventionen om beskyttelse af  

 havmiljøet i Østersøområdet eller konventionen om forebyggelse af forurening  

 fra skibe.
Stk. 2. Tilladelse efter stk. 1, 1. pkt., kan kun gives i konkret  

 foreliggende enkelttilfælde eller under særlige omstændigheder for en nærmere  

 angivet periode.
Tilladelsen skal angive, hvilke stoffer eller materialer der  

 omfattes af tilladelsen, den samlede mængde og vilkår om opbevaring,  

 udtagning af periodiske kontrolprøver og indberetning.
 § 55. Miljøministeren kan fastsætte regler om gebyrer til dækning  

 af myndighedernes omkostninger ved administration og tilsyn i forbindelse med  

 loven og til dækning af havnenes udgifter ved driften af modtageanlæg, jf. §  

 24.
 § 56. Såfremt der i denne lov eller i regler, der udstedes i  

 medfør af denne lov, stilles krav om anvendelse af bestemte systemer og  

 anlæg, skal disse være godkendt for så vidt angår danske skibe af  

 industriministeren eller den, som ministeren bemyndiger dertil, for så vidt  

 angår danske platforme af energiministeren eller den, som ministeren  

 bemyndiger dertil, og for så vidt angår udenlandske skibe af kompetente  

 myndigheder i en stat, der har tiltrådt konventionen om beskyttelse af  

 havmiljøet i Østersøområdet eller konventionen om forebyggelse af forurening  

 fra skibe.
 § 57. Tilladelser meddelt i henhold til denne lov eller en lov,  

 der ophæves ved denne lov, kan til enhver tid ændres eller tilbagekaldes, når  

 hensynet til beskyttelse af havmiljøet gør det fornødent.
§ 58. Bestemmelserne i kapitlerne 2-7 og 9 og 10 og forskrifter  

 udstedt i medfør af disse finder ikke anvendelse, 1) når udtømning, udledning eller dumpning sker for at redde menneskeliv  

 eller af hensyn til skibes, luftfartøjers eller platformes sikkerhed, eller 2) når udflydning skyldes skade på skibet eller platformen, skade på  

 skibets eller platformens udstyr eller uundgåelig lækage, forudsat at der,  

 efter at skaden eller lækagen er blevet konstateret, er iagttaget alle  

 rimelige forholdsregler for at undgå eller formindske udflydning, medmindre  

 ejeren, brugeren eller føreren af skibet eller andre, der udfører arbejde i  

 skibets tjeneste, eller ejeren, brugeren eller den for platformen ansvarlige  

 eller andre, der udfører arbejde i platformens tjeneste, har handlet  

 forsætligt eller burde have forudset skaden.
Kapitel 17 Straf, ikrafttræden og overgangsbestemmelser § 59. Medmindre højere straf er forskyldt efter den øvrige  

 lovgivning, straffes med bøde den, der 1) overtræder § 10, stk. 1 og 3, § 11, stk. 1 og 2, § 13, § 16, stk. 1 og  

 3, § 20, stk. 1, § 21, § 22, stk. 1, § 23, stk. 1, § 25, § 31, stk. 1 og 2, §  

 37, stk. 1, § 53, stk. 1, og § 54, stk. 1, 2) undlader at indhente klassifikation efter § 15, 3) tilsidesætter vilkår efter § 27 og § 54, stk. 1, 4) undlader at foretage indberetning efter § 38, stk. 1-3, eller undlader  

 at meddele oplysninger efter § 38, stk. 4, 5) undlader at efterkomme et forbud eller påbud efter § 43, stk. 1-3, 6) modvirker undersøgelser efter § 42 eller tilsyn efter § 45, stk. 2 og  

 3, og 7) modvirker tilbageholdelse efter § 44, stk. 2.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på miljøet eller fremkaldt fare herfor eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
§ 60. For overtrædelse af § 11, stk. 1 og 2, § 13, § 25 og § 31,  

 stk. 1, kan der pålægges skibets eller platformens ejer eller bruger  

 bødeansvar, selv om overtrædelsen ikke kan tilregnes denne som forsætlig  

 eller uagtsom.
For sådant bødeansvar fastsættes ingen forvandlingsstraf.
§ 61. I regler, der udstedes i henhold til § 10, stk. 2, § 11,  

 stk. 3, § 14, § 16, stk. 2, § 17, § 18, § 19, § 20, stk. 2 og 3, § 22, stk. 2  

 og 3, § 23, stk. 2, § 24, § 28, § 30, § 31, stk. 3, § 32, § 33, § 39, § 40, §  

 41, § 46 og § 47, kan der fastsættes straf af bøde.
Det kan endvidere  

 fastsættes, at straffen kan stige til hæfte eller fængsel i indtil 2 år under  

 tilsvarende omstændigheder som anført i § 59, stk. 2.
§ 62. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i love om kommunernes styrelse, kan der  

 pålægges staten, kommunen eller det kommunale fællesskab bødeansvar.
 § 63. Ransagning kan ske i sager om overtrædelse af bestemmelserne  

 i denne lov og bestemmelser udstedt i medfør af loven i overensstemmelse med  

 retsplejelovens regler herom.
Stk. 2. Indtræder strafansvar efter §§ 59-61, kan det pågældende  

 skib eller den pågældende platform tilbageholdes af tilsynsmyndigheden eller  

 af politiet på tilsynsmyndighedens vegne, indtil bøder og sagsomkostninger er  

 betalt eller der er stillet sikkerhed for betalingen.
Sker dette ikke senest  

 2 måneder efter sagens endelige afgørelse, kan der søges fyldestgørelse i  

 skibet.
 § 64. Loven træder i kraft 1. januar 1994, jf. dog stk. 2.
 Stk. 2. Tidspunktet for ikrafttrædelsen af § 37 fastsættes af  

 miljøministeren.
 Stk. 3. Ved lovens ikrafttrædelse ophæves lov nr. 130 af 9. april  

 1980 om beskyttelse af havmiljøet.
§ 65. Regler, der er fastsat i henhold til den i § 64, stk. 3,  

 nævnte lov, forbliver i kraft, indtil de afløses af regler fastsat i henhold  

 til denne lov.
Overtrædelse af reglerne straffes efter de hidtil gældende  

 regler.
§ 66. Afgørelser truffet efter de regler, der er nævnt i § 64,  

 stk. 3, og § 65, bevarer deres gyldighed, indtil der efter denne lov eller  

 regler fastsat i henhold til denne lov træffes ny afgørelse.
Overtrædelse af  

 sådanne afgørelser straffes efter de hidtil gældende regler.
 § 67. Sager, der ved lovens ikrafttræden er under behandling, skal  

 behandles efter de hidtil gældende regler.
 § 68. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne og Grønland med de ændringer,  

 der følger af de særlige færøske og grønlandske forhold.
 Stk. 2. For virksomhed omfattet af tilladelser til undersøgelse og  

 udnyttelse af mineralske råstoffer i Grønland, herunder kulbrinter, varetages  

 myndighedsbeføjelserne og -opgaverne i henhold til loven, bortset fra  

 beføjelser til at fastsætte regler i henhold til loven, af energiministeren.  

 Energiministeren kan som led i den samlede myndighedsbehandling af  

 råstofaktiviteter i Grønland, jf. lov nr. 335 af 6. juni 1991 om mineralske  

 råstoffer m.v. i Grønland (råstofloven) og lov om kontinentalsoklen, jf.  

 lovbekendtgørelse nr. 182 af 1. maj 1979, fravige bestemmelserne i loven  

 eller regler udstedt i medfør heraf, hvor dette ikke strider mod  

 internationale aftaler.
 Stk. 3. Ved lovens ikraftsættelse for Grønland ophæves lov om  

 foranstaltninger mod forurening af havet med olie, jf. lovbekendtgørelse nr.  

 134 af 28. marts 1978 og lov nr. 290 af 7. juni 1972 om foranstaltninger mod  

 forurening af havet med andet end olie.
Bilag 1 Forhold, der skal vurderes i forbindelse med behandling af en ansøgning om  

 tilladelse til klapning:
A.
Beskrivelse af klapmaterialet:
 1. Mængde og art af det materiale, hvortil der søges tilladelse til  

 klapning.
 2. Indhold af de i bilag 1 anførte stoffer og materialer.
 3. Klapmaterialets fysiske, kemiske, biokemiske og biologiske egenskaber.
 4. Giftighed.
 5. Nedbrydelighed.
 6. Ophobning og biotransformation i biologiske materialer eller  

 aflejringer.
 7. Kemiske og fysiske ændringer i klapmaterialet efter klapning, herunder  

 eventuel dannelse af nye forbindelser.
 8. Sandsynligheden for frembringelse af afsmag eller andre forandringer,  

 der forringer salgbarheden af marine ressourcer (fisk, skaldyr etc.).
 9. Generelt skal det overvejes, om der er tilstrækkelig videnskabeligt  

 grundlag med hensyn til karakterisering og sammensætning af klapmaterialet  

 til at kunne vurdere dumpningens påvirkning af livet i havet og over for den  

 menneskelige sundhed.
B.
Beskrivelse af klapplads og klapmetode:
 1. Geografisk position, dybde og afstand fra kyst.
 2. Beliggenhed i forhold til andre områder (f.eks.  

 EF-fuglebeskyttelsesområder, Ramsar-områder, rekreative områder,  

 ynglepladser, reservater, gyde-, opvækst- og fiskepladser samt  

 råstofressourceområder).
 3. Beskrivelse af relevante sedimentforhold.
 4. Klapmetode og optagningsmetode.
 5. Beskrivelse af relevante vandforhold, herunder spredning (f.eks. strøm,  

 tidevand).
 6. Tilstedeværelse og virkninger af igangværende og tidligere udledninger  

 og klapninger i området (herunder ophobede virkninger).
 7. Materialet skal i fornødent omfang omfatte fyldestgørende oplysninger  

 om årlige gennemsnitsværdier for og sæsonmæssige afvigelser i de i dette  

 bilag, dette afsnit, omhandlede forhold.
 8. Generelt skal det overvejes, om der er tilstrækkelig videnskabeligt  

 grundlag for en vurdering af følgerne af den ansøgte klapning.
C.
Almindelige overvejelser og betingelser:
 1. Mulige indvirkninger på rekreative værdier (f.eks. forekomst af  

 flydende eller strandet materiale, uklarhed, dårlig lugt, misfarvning og  

 skumning).
 2. Mulige indvirkninger på livet i havet, vandfugle og deres  

 fourageringsmuligheder, fiske- og skaldyrkulturer, fiskebestande og fiskeri,  

 tangoptagning og -kulturer.
 3. Mulige indvirkninger på anden anvendelse af havet (f.eks. forringelse  

 af vandets kvalitet til industrielle formål, herunder mineral- og  

 råstofudvinding, undervandskorrosion af konstruktioner, gene for manøvrering  

 af skibe på grund af flydende materialer, gene for fiskeri eller navigering  

 på grund af ophobning af affald eller faste genstande på havbunden og  

 beskyttelse af områder af særlig betydning ud fra videnskabelige eller  

 bevaringsmæssige hensyn).
 4. Mulighederne for nyttiggørelse eller den praktiske tilstedeværelse af  

 alternative landbaserede behandlings-, bortskaffelses- eller  

 tilintetgørelsesmuligheder eller mulighederne for at gøre stoffet mindre  

 skadeligt med hensyn til klapning, idet såvel miljømæssige som økonomiske  

 konsekvenser af alternativer til dumpning skal indgå i overvejelserne.
Bilag 2 Følgende stoffer og materialer må kun forefindes i klapmateriale i uvæsentlige mængder og koncentrationer:
 1. Kviksølv og kviksølvforbindelser.
 2. Cadmium og cadmiumforbindelser.
 3. Antimon, arsen, beryllium, bly, chrom, kobber, molybdæn, nikkel, selen,  

 tin, vanadium, zink og deres forbindelser, samt fosfor.
 4. Cyanider og fluorider.
5. Organiske halogenforbindelser (f.eks.
PCB, PCT, DDT m.v.) og stoffer,  

 der kan danne sådanne forbindelser i det marine miljø, med undtagelse af  

 stoffer, som er ikke-toksiske eller hurtigt i havet omdannes til stoffer, der  

 er biologisk uskadelige.
 6. Råolie og råolieaffald, raffinerede olieprodukter, rester, der  

 fremkommer under raffinering af olie, og enhver blanding, der indeholder  

 noget af disse stoffer.
 7. Polycycliske aromatiske carbonhydrider (PAH) og deres derivater.
 8. Phenoler og deres derivater.
 9. Phthalsyre og dens derivater.
 10. Svært nedbrydelige pesticider, begroningshindrende midler og kemiske  

 stoffer til konservering af træ, tømmer, træmasse, cellulose, papir, huder og  

 tekstiler og deres biprodukter, som ikke omfattes af pkt. 1-9.
 11. Svært nedbrydelige giftige organiske silicium-forbindelser.
 12. Overfladeaktive stoffer.
 13. Ligninstoffer.
 14. De chelatdannende stoffer EDTA og DTPA.
 15. Stoffer med skadelig virkning for smag og/eller lugt i produkter fra  

 havet, der anvendes til menneskelig føde.
 16. Stoffer, som - uanset at de er af ikke-toksisk art - kan blive  

 skadelige på grund af de mængder, i hvilke de klappes, eller som i alvorlig  

 grad vil kunne forringe rekreative værdier.
 17. Unedbrydelige plasticmaterialer og andre unedbrydelige syntetiske  

 materialer samt andre materialer og stoffer, som kan flyde i havet eller  

 forblive i suspension eller synke til bunds, og som kan være til alvorlig  

 ulempe for fiskeri, søfart eller anden retmæssig udnyttelse af havet eller  

 mindske dettes rekreative værdi.
 18. Beholdere, metalaffald, tjæreagtige stoffer, der kan synke til bunds,  

 og andet omfangsrigt materiale, som kan frembyde alvorlige ulemper for  

 fiskeri eller søfart.
 19. Radioaktivt affald eller andre radioaktive stoffer.
 20. Materialer i enhver tilstandsform (fast, flydende, gasformig eller  

 levende tilstand) fremstillet til biologisk og kemisk krigsførelse.
 21. De af miljøministeren nærmere specificerede stoffer, som efter  

 klapning i havet antages at kunne være kræftfremkaldende.
Oprindeligt fremsat forslag Kapitel 1 Formål m.v.
 § 1. Loven skal medvirke til at værne natur og miljø, så  

 samfundsudviklingen kan ske på et bæredygtigt grundlag i respekt for  

 menneskets livsvilkår og for bevarelsen af dyre- og plantelivet.
Stk. 2. Med denne lov tilsigtes at forebygge og begrænse  

 forurening af miljøet, herunder særligt havmiljøet, fra skibe, luftfartøjer  

 og bevægelige eller fastanbragte platforme med faste, flydende, luftformige  

 eller andre stoffer, der kan 1) bringe menneskets sundhed i fare, 2) skade de levende ressourcer og livet i havet, 3) være til gene for den retmæssige udnyttelse af havet, eller 4) forringe rekreative værdier.
 Stk. 3. Loven skal endvidere sikre opretholdelsen af et beredskab  

 til indsats mod forurening på havet, på kyster og i havne.
 § 2. Loven omfatter følgende skibe, luftfartøjer og platforme:
1) danske skibe og skibe, der befinder sig på dansk søterritorium, 2) danske luftfartøjer og luftfartøjer, der befinder sig på eller over  

 dansk søterritorium, 3) danske platforme og platforme, der befinder sig på dansk søterritorium  

 eller på dansk kontinentalsokkelområde og 4) udenlandske skibe, der befinder sig uden for dansk søterritorium, i det  

 omfang det er foreneligt med international ret.
 Stk. 2. Loven omfatter ikke orlogsskibe og andre skibe, der ejes  

 eller benyttes af en stat, så længe skibet udelukkende benyttes i  

 ikke-kommerciel statstjeneste.
 Stk. 3. Skibe, der udelukkende benyttes til fritidsformål  

 (lystfartøjer) er ikke omfattet af bestemmelserne i § 20, stk. 1, og kapitel  

 12. Ved anvendelsen af beføjelserne i kapitlerne 2, 6, 7 og 10 kan  

 miljøministeren dog fastsætte særlige regler for lystfartøjer.
§ 3. Ved lovens administration, herunder ved anvendelsen af lovens  

 bemyndigelser, skal der lægges vægt på, hvad der er opnåeligt ved anvendelse  

 af den mindst forurenende teknologi, herunder mindre forurenende råvarer,  

 processer og anlæg og de bedst muligt forureningsbegrænsende  

 foranstaltninger.
Ved denne vurdering skal der lægges særlig vægt på en  

 forebyggende indsats gennem anvendelse af renere teknologi.
Stk. 2. Ved bedømmelsen af omfanget og arten af foranstaltninger  

 til forebyggelse og imødegåelse af forurening skal der lægges vægt på 1) de ydre omgivelsers beskaffenhed og forureningens sandsynlige  

 indvirkning på disse og 2) hele det kredsløb, som stoffer og materialer gennemløber, med henblik  

 på at begrænse spild af ressourcer mest muligt.
 § 4. Ved »udtømning« forstås i denne lov enhver  

 udledning, udflydning eller bortskaffelse i havet af stoffer eller  

 materialer, der stammer fra den normale drift af skibe eller bevægelige eller  

 fast anbragte platforme.
 Stk. 2. Ved »dumpning« forstås i denne lov enhver  

 bortskaffelse i havet - som ikke er udtømning - af stoffer eller materialer  

 fra eller sammen med skibe, fly eller bevægelige eller fast anbragte  

 platforme og enhver bortskaffelse i havet af skibe, fly eller bevægelige  

 eller fastanbragte platforme, herunder enhver udledning, udflydning eller  

 bortskaffelse af stoffer eller materialer, der er bragt om bord eller  

 transporteres med henblik på bortskaffelse eller stammer fra behandling af  

 stoffer eller materialer, der er bragt om bord eller transporteres med  

 henblik på bortskaffelse.
 Stk. 3. Som udtømning eller dumpning anses ikke:
1) anbringelse i havet af stoffer eller materialer, hvis anbringelse sker  

 med andet formål end bortskaffelse, 2) udledning i havet af stoffer eller materialer, der er en direkte følge  

 af undersøgelse eller udnyttelse af undersøiske mineralforekomster, jf.  

 kapitel 10, og 3) efterladelse på eller i havbunden af platforme og andre anlæg til brug  

 i forbindelse med efterforskning og indvinding af råstoffer i undergrunden,  

 rørledninger og andre anlæg til transport af sådanne råstoffer samt  

 vindkraftanlæg på søterritoriet, disses fundamenter og tilhørende  

 ledningsanlæg.
 Stk. 4. Ved »afbrænding« forstås i denne lov enhver  

 bortskaffelse på havet ved hjælp af termisk destruktion.
 § 5. Ved »Østersøområdet« forstås i denne lov Østersøen,  

 Den botniske Bugt, Den finske Bugt, Sundet, Bælterne samt Kattegat indtil  

 breddeparallellen 57I44,8'N gennem Skagen.
 Stk. 2. Ved »Nordsøområdet« forstås den egentlige Nordsø  

 samt andre havområder inden for følgende grænser:
 a) Nordsøen syd for den 62. nordlige breddegrad og øst for meridianen 4IV.
 b) Skagerrak, afgrænset i syd af breddeparallellen 57I44,8'N gennem  

 Skagen.
 c) Den engelske Kanal og adgangsvejene hertil øst for meridianen 5IV. og  

 nord for breddeparallellen 48I30'N.
 § 6. Ved »nærmeste kyst« forstås i denne lov den  

 basislinie, hvorfra det ydre territorialfarvand er fastlagt i  

 overensstemmelse med international ret.
 Stk. 2. Miljøministeren kan til opfyldelse af internationale  

 aftaler fastsætte regler om, hvad der i nærmere angivne havområder forstås  

 ved »nærmeste kyst«.
 § 7. Miljøministeren kan til opfyldelse af internationale aftaler  

 bestemme, at et havområde er et »særligt havområde«.
 § 8. Inden miljøministeren fastsætter regler i medfør af loven  

 forhandler ministeren med de nærmest interesserede landsomfattende erhvervs-  

 og miljøorganisationer, de kommunale organisationer og andre berørte  

 statslige myndigheder, herunder industriministeren, energiministeren og  

 trafikministeren.
Kapitel 2 Olie § 9. Ved »olie« forstås i denne lov enhver form for  

 mineralolie og blandinger heraf, herunder råolie, naturgaskondensat, olieslam  

 og olieaffald, samt brændselsolie og alle andre raffinerede produkter bortset  

 fra petrokemikalier, der er klassificerede i henhold til § 14.
 Stk. 2. Ved »olietankskib« forstås et skib, der er  

 indrettet til at transportere, eller som transporterer olie i bulk.
 § 10. Ethvert olietankskib på 150 BRT og derover, andre skibe på  

 400 BRT og derover, som anvender olie som brændstof, samt platforme, skal  

 føre en oliejournal.
 Stk. 2. Miljøministeren fastsætter nærmere regler for  

 oliejournalens førelse og indretning.
 Stk. 3. Oliejournalen skal forevises kompetent myndighed mod  

 forlangende.
 § 11. På dansk søterritorium må udtømning af olie ikke finde sted.
 Stk. 2. Uden for dansk søterritorium må udtømning af olie kun  

 finde sted i overensstemmelse med regler fastsat i medfør af stk. 3.
Stk. 3. Miljøministeren kan til opfyldelse af internationale  

 aftaler, fastsætte nærmere regler om udtømning af olie og olieholdigt  

 ballastvand uden for dansk søterritorium fra olietankskibe, andre skibe og  

 platforme.
Ministeren kan herunder bestemme, hvor udtømning må finde sted,  

 hvordan udtømningen skal foregå, herunder at den skal ske under anvendelse af  

 godkendte systemer samt hvilke mængder, der må udtømmes, herunder  

 udtømningshastighed.
Kapitel 3 Flydende stoffer, som transporteres i bulk § 12. Ved »flydende stoffer« forstås i denne lov  

 stoffer, hvis damptryk ikke overstiger 2,8 kp/cm2 ved en temperatur på 37,8I  

 C.
 § 13. På dansk søterritorium må udtømning af flydende stoffer, som  

 transporteres i bulk, bortset fra vand, ikke finde sted.
 Stk. 2. Uden for dansk søterritorium må udtømning af de af stk. 1  

 omfattede stoffer kun finde sted i overensstemmelse med de regler, der er  

 fastsat i medfør af § 14.
 § 14. Miljøministeren kan til opfyldelse af internationale  

 aftaler, fastsætte regler om klassifikation af flydende stoffer, som  

 transporteres i bulk, samt regler om, at stoffer, der er klassificerede som  

 skadelige, ikke må udtømmes eller kun kan udtømmes på særlige betingelser.  

 Miljøministeren udfærdiger en fortegnelse over klassificerede stoffer.
 § 15. Flydende stoffer, bortset fra olie, der ikke er optaget på  

 den i medfør af § 14 udfærdigede fortegnelse, skal, forinden de transporteres  

 i bulk til eller fra dansk havn, midlertidigt klassificeres af  

 miljøministeren.
 § 16. Skibe, der er indrettet til eller som transporterer flydende  

 stoffer i bulk (kemikalietankskibe), skal føre en journal for flydende  

 stoffer, der i henhold til §§ 14 og 15 er klassificerede som skadelige.
 Stk. 2. Miljøministeren fastsætter nærmere regler for journalens  

 førelse og indretning.
 Stk. 3. Journalen skal forevises kompetent myndighed mod  

 forlangende.
 § 17. Miljøministeren kan fastsætte regler om losning og udtømning  

 af tankskyllevand og om kontrol med overholdelse af bestemmelserne, herunder  

 om udpegning og bemyndigelse af personer, der skal udføre kontrollen.
Kapitel 4 Stoffer og materialer i emballeret form, containere m.v.
 § 18. Miljøministeren kan til opfyldelse af internationale  

 aftaler, fastsætte nærmere regler eller træffe bestemmelse om transport af  

 stoffer og materialer i emballeret form, containere m.v., herunder regler om  

 varsling og pligt til at afgive oplysninger om lastens indhold.
Kapitel 5 Faste stoffer, som transporteres i bulk § 19. Miljøministeren kan til opfyldelse af internationale  

 aftaler, fastsætte regler om klassificering af faste stoffer, som  

 transporteres i bulk, samt regler om, at stoffer, der er skadelige, ikke må  

 udtømmes eller kun udtømmes på særlige betingelser.
Miljøministeren kan  

 udfærdige en fortegnelse over klassificerede stoffer.
Kapitel 6 Kloakspildevand § 20. På dansk søterritorium og i Østersøområdet må udtømning af  

 kloakspildevand (afløbsstoffer eller andet affald fra toiletter, hospitalsrum  

 samt fra rum, hvori der findes levende dyr) kun finde sted, såfremt 1) udtømningen foretages under anvendelse af et godkendt anlæg til  

 behandling af kloakspildevand, og spildevandet ved udløbet fra anlægget ikke  

 frembringer synlige spor i havet, 2) spildevandet er findelt og desinficeret i et godkendt anlæg, og  

 udtømningen sker i en afstand af mindst 4 sømil fra nærmeste kyst, eller 3) udtømningen foretages i en afstand af mindst 12 sømil fra nærmeste  

 kyst.
Foretages udtømning fra en tank til opsamling og opbevaring af  

 kloakspildevand, skal skibets eller platformens fart endvidere være mindst 4  

 knob, og udtømningen skal ske med moderat udløbshastighed.
 Stk. 2. Miljøministeren kan fastsætte særlige regler om udtømning  

 af kloakspildevand i de i stk. 1 nævnte havområder, herunder forbud mod  

 udtømning i havne, bugter, fjorde og lign. områder eller forbud mod udtømning  

 fra bestemte skibe.
 Stk. 3. Miljøministeren kan til opfyldelse af internationale  

 aftaler fastsætte regler om udtømning af kloakspildevand uden for dansk  

 søterritorium.
Kapitel 7 Affald § 21. På dansk søterritorium må udtømning af affald, bortset fra  

 frisk fisk og dele deraf, ikke finde sted.
 § 22. I Østersøområdet og Nordsøområdet må levnedsmiddelaffald kun  

 udtømmes, såfremt udtømningen sker mindst 12 sømil fra nærmeste kyst.
 Stk. 2. Miljøministeren kan, herunder til opfyldelse af  

 internationale aftaler, fastsætte regler om udtømning af levnedsmiddelaffald  

 uden for dansk søterritorium, Østersøområdet og Nordsøområdet.
 Stk. 3. Miljøministeren kan fastsætte særlige regler om  

 bortskaffelse af levnedsmiddelaffald fra platforme og fra skibe, der er  

 beliggende inden for en afstand af 500 m fra en platform.
 § 23. I Østersøområdet og Nordsøområdet må udtømning af affald,  

 bortset fra levnedsmiddelaffald, ikke finde sted.
 Stk. 2. Miljøministeren kan til opfyldelse af internationale  

 aftaler, fastsætte regler om udtømning af affald, der ikke er  

 levnedsmiddelaffald, uden for dansk søterritorium, Østersøområdet og  

 Nordsøområdet.
Kapitel 8 Modtageanlæg § 24. Miljøministeren kan efter forhandling med trafikministeren  

 fastsætte regler og træffe bestemmelse om oprettelse og indretning af anlæg  

 til modtagelse af rester af olie og skadelige flydende stoffer og  

 kloakspildevand samt affald i havne.
Det kan i den forbindelse pålægges  

 bunkringsvirksomheder, virksomheder, som foretager afskibning eller  

 modtagelse af olie eller af skadelige flydende stoffer samt  

 skibsreparationsvirksomheder at etablere modtageanlæg for olie- eller  

 kemikalieblandet ballast- og tankskyllevand.
Kapitel 9 Dumpning § 25. Dumpning af stoffer eller materialer må ikke finde sted,  

 bortset fra dumpning af optaget havbundsmateriale.
 Stk. 2. Det er ikke tilladt med henblik på dumpning, bortset fra  

 dumpning af havbundsmaterialer, at overlade stoffer eller materialer til  

 transport eller at transportere eller indlaste dem.
 § 26. Amtsrådet (i Københavns Kommune kommunalbestyrelsen)  

 meddeler tilladelse til og fører tilsyn med dumpning af optaget  

 havbundsmateriale.
 Stk. 2. I vurderingen af en ansøgning om tilladelse til dumpning  

 af optaget havbundsmateriale skal indgå de forhold og hensyn, der er anført i  

 bilag 1.
 Stk. 3. Der må kun meddeles tilladelse til dumpning af  

 havbundsmateriale, såfremt havbundsmaterialet vurderes at indeholde  

 uvæsentlige mængder og koncentrationer af de i bilag 2 nævnte stoffer og  

 materialer og såfremt disse ikke er tilført havbundsmaterialet med henblik på  

 bortskaffelse.
 Stk. 4. Til brug for den i stk. 2 og 3 nævnte vurdering kan  

 amtsrådet stille krav om, at ansøgeren for egen regning lader foretage  

 analyser af havbundsmaterialet.
§ 27. Tilladelse til dumpning af havbundsmateriale skal være  

 tidsbegrænset og angive, hvilke stoffer eller materialer, der omfattes af  

 tilladelsen, den samlede mængde, positionen for dumpningen samt tilladelsens  

 udløbsdato.
Endvidere kan der i tilladelsen stilles vilkår om bl.a.  

 fremgangsmåden, herunder om optagning og udlægning, tilsyns- og  

 sikkerhedsforanstaltninger samt indberetning.
Ved anden bortskaffelse af  

 havbundsmateriale end dumpning kan der fastsættes vilkår om optagningsmetode.
 § 28. Miljøministeren kan fastsætte nærmere regler om  

 tilladelsesordningen for dumpning af havbundsmateriale, herunder om  

 ansøgningens indhold, om prøveudtagning og analyser af havbundsmateriale og  

 om amtsrådets vurdering og behandling af sager efter § 26, herunder om  

 bindende høring af andre offentlige myndigheder.
 Stk. 2. Miljøministeren kan beslutte at overtage amtsrådets  

 beføjelser efter § 26 i sager, der har større betydning.
 § 29. Miljøministeren kan, herunder til opfyldelse af  

 internationale aftaler, foretage ændringer i bilag 1-2.
Kapitel 10 Anden forurening § 30. Miljøministeren kan, herunder til opfyldelse af  

 internationale aftaler, fastsætte regler om udledning i havet og anden  

 bortskaffelse af stoffer og materialer, der stammer fra undersøgelse eller  

 udnyttelse af undersøiske mineralforekomster, herunder kulbrinter.
 Stk. 2. I regler udstedt i medfør af stk. 1 kan det bestemmes, at  

 udledning eller anden bortskaffelse af bestemte stoffer ikke må finde sted,  

 såfremt dette må antages at indebære en væsentlig risiko for forurening af  

 omgivelserne.
 § 31. Afbrænding af stoffer eller materialer på havet må ikke  

 finde sted.
 Stk. 2. Det er ikke tilladt med henblik på afbrænding på havet at  

 overlade stoffer eller materialer til transport eller at transportere og  

 indlaste dem.
Stk. 3. Det i stk. 1, nævnte forbud omfatter ikke 1) bortskaffelse ved afbrænding af normaldriftsaffald fra skibe og  

 platforme, og 2) bortskaffelse ved afbrænding af stoffer og materialer, der stammer fra  

 undersøgelse eller udnyttelse af undersøiske mineralforekomster, jf. § 30.
 Stk. 4. Miljøministeren kan, herunder til opfyldelse af  

 internationale aftaler, fastsætte regler om bortskaffelse af  

 normaldriftsaffald fra skibe og platforme ved afbrænding.
 § 32. Miljøministeren kan, herunder til opfyldelse af  

 internationale aftaler, fastsætte regler om særlige foranstaltninger,  

 herunder krav til brændstof, om bord i skibe eller på platforme med henblik  

 på begrænsning af luftforurening.
 § 33. Miljøministeren kan, herunder til opfyldelse af internationale  

 aftaler, fastsætte regler. jf. lovens formål, til forebyggelse og begrænsning  

 af forurening fra aktiviteter på havet, som ikke er omfattet af reglerne i  

 kapitel 2-10.
 Kapitel 11.
Beredskab § 34. Miljøministeren forestår i samarbejde med forsvaret,  

 redningsberedskabet og andre myndigheder, ministeren bemyndiger dertil,  

 bekæmpelse af olie- og kemikalieforurening af havet og de kystnære dele af  

 søterritoriet.
 § 35. I tilfælde af olie- eller kemikalieforurening forestås  

 sanering af kyststrækninger og bekæmpelse af forurening i havne af  

 kommunalbestyrelsen.
 Stk. 2. Kommunalbestyrelsen tilvejebringer en beredskabsplan for  

 iværksættelse af sanering af kyststrækninger i tilfælde af væsentlige  

 forureninger af kyster i kommunen og for bekæmpelse af forurening i havne i  

 kommunen.
 Stk. 3. Kommunalbestyrelsen kan pålægge havnebestyrelsen at  

 udarbejde en beredskabsplan for bekæmpelse af forurening i havnen og at drage  

 omsorg for, at det nødvendige materiel er til rådighed.
 Stk. 4. Kommunalbestyrelsen underretter amtsrådet og  

 miljøministeren om indholdet af beredskabsplanerne samt ændringer og tillæg  

 til disse.
 Stk. 5. Amtsrådet samordner de kommunale beredskabsplaner efter  

 forhandling med de berørte kommuner og opstiller på grundlag af de kommunale  

 beredskabsplaner et samlet beredskab samt forestår og koordinerer indsatsen i  

 forbindelse med alvorlige og omfattende forureninger.
 Stk. 6. I tilfælde af særligt alvorlige og omfattende forureninger  

 kan miljøministeren bestemme, at sanering af kyststrækninger og bekæmpelse af  

 forurening i havne skal ledes af miljøministeren.
 § 36. Miljøministeren udarbejder efter forhandling med de  

 kommunale organisationer retningslinier for indholdet af beredskabsplanerne  

 og træffer bestemmelse om, på hvilket tidspunkt planerne skal foreligge.
 Stk. 2. Miljøministeren fastsætter efter forhandling med de  

 statslige havnemyndigheder, de kommunale organisationer og  

 havneorganisationerne regler om fordeling af udgifter til beredskab og  

 bekæmpelses- og saneringsforanstaltninger mellem havnebestyrelsen,  

 kommunalbestyrelsen, amtsrådet og staten.
 § 37. Ethvert olietankskib på 150 BRT og derover og alle øvrige  

 skibe på 400 BRT og derover skal have en godkendt beredskabsplan for  

 olieforureningsulykker, der sker på skibet.
 Stk. 2. Miljøministeren kan, herunder til opfyldelse af  

 internationale aftaler, fastsætte regler om beredskabsplaner for skibe over  

 150 BRT, som er indrettet til eller som transporterer skadelige flydende  

 stoffer i bulk.
 Stk. 3. Miljøministeren kan fastsætte nærmere regler om de i stk.  

 1 og 2 nævnte beredskabsplaner, herunder at planerne skal godkendes, og at  

 der kan stilles vilkår for sådanne godkendelser.
Kapitel 12 Indberetning § 38. Ejere, brugere og førere af samt lodser på skibe og ejere og  

 brugere af og lodser på platforme samt den for platformen ansvarlige skal  

 straks indberette til miljøministeren, såfremt der sker udtømning eller  

 dumpning, som er i strid med loven eller omfattes af § 58. Endvidere skal der  

 straks ske indberetning ved enhver form for kollision eller grundstødning,  

 eller såfremt der af andre grunde er fare for udtømning.
 Stk. 2. De i stk. 1 nævnte personer samt førere af luftfartøjer  

 skal straks indberette til miljøministeren, såfremt der fra skibet,  

 platformen eller luftfartøjet iagttages væsentligt spild af olie eller  

 skadelige flydende stoffer.
 Stk. 3. Havnebestyrelsen skal straks indberette til  

 miljøministeren, såfremt der i havnen iagttages væsentligt spild af olie  

 eller skadelige flydende stoffer, og der er fare for forurening af havet.
 Stk. 4. I de i stk. 1-3 nævnte tilfælde skal de nævnte personer  

 efter anmodning give miljøministeren eller den myndighed, ministeren  

 bemyndiger dertil, alle oplysninger, som har betydning for iværksættelse af  

 foranstaltninger for at forhindre eller bekæmpe forurening af havet.
 § 39. Miljøministeren kan, herunder til opfyldelse af  

 internationale aftaler, fastsætte nærmere regler om den i § 38 nævnte  

 indberetning og om indberetning af anden forurening af havet end den, der  

 omfattes af § 38.
 Stk. 2. I regler udstedt i medfør af stk. 1 kan det bestemmes, at  

 der skal ske indberetning til de i henhold til internationale aftaler  

 kompetente udenlandske myndigheder, såfremt skibet eller platformen befinder  

 sig uden for dansk søterritorium.
 § 40. Miljøministeren kan, herunder til opfyldelse af  

 internationale aftaler, fastsætte regler om indberetning af oplysninger om  

 farligt eller forurenende gods om bord i skibe og om etablering af en ordning  

 for modtagelse, opbevaring og videresendelse af sådanne oplysninger.
 § 41. Miljøministeren kan fastsætte regler om, at forhandlere,  

 importører, eksportører, befragtere og havnebestyrelser skal oplyse  

 sammensætningen og mængden af de stoffer eller materialer, der ind- og  

 udlastes i danske havne.
Kapitel 13 Indgreb § 42. Miljøministeren eller den myndighed, ministeren bemyndiger  

 dertil, kan med behørig legitimation uden retskendelse foretage de  

 undersøgelser af et skib eller en platform, der er nødvendige for at  

 forhindre eller bekæmpe forurening af havet, såfremt der fra skibet eller  

 platformen er sket eller er fare for udtømning eller udledning, som er i  

 strid med loven eller forskrifter udstedt i medfør heraf eller som omfattes  

 af § 58. Undersøgelsen må ikke medføre unødig forsinkelse eller unødig udgift  

 for skibet eller platformen.
 § 43. Miljøminsteren kan forbyde et skib at fortsætte sejlads  

 eller andre aktiviteter eller påbyde, at sejlads eller andre aktiviteter skal  

 følge bestemte retningslinier, såfremt der fra skibet er sket eller er fare  

 for udtømning eller udledning, som er i strid med loven eller forskrifter  

 udstedt i medfør heraf eller omfattes af § 58, og forbudet eller påbudet er  

 nødvendigt for at forhindre eller bekæmpe forurening af havet.
 Stk. 2. Miljøministeren kan træffe foranstaltninger svarende til  

 de i stk. 1 nævnte over for platforme.
 Stk. 3. Miljøministeren kan træffe yderligere foranstaltninger end  

 de i stk. 1 og 2 nævnte, såfremt dette er nødvendigt for at forhindre eller  

 bekæmpe forurening, der kan medføre alvorlige skader for havmiljøet.
 Stk. 4. Beslutning om forbud eller påbud efter stk. 1-3 skal  

 snarest muligt meddeles føreren af skibet eller den for platformen ansvarlige  

 eller ejeren eller brugeren af skibet eller platformen skriftligt eller  

 telegrafisk med oplysning om grunden til forbudet eller påbudet og i tilfælde  

 af tilbageholdelse med oplysning om de vilkår, hvorunder frigivelse kan finde  

 sted.
 § 44. Såfremt der er sket eller er fare for udtømning eller  

 udledning, som er i strid med loven eller forskrifter udstedt i medfør heraf  

 eller omfattes af § 58 og dette medfører udgifter til beredskabs- eller  

 bekæmpelsesforanstaltninger, skal sådanne udgifter for alle rimelige  

 forholdsregler bæres af skibets eller platformens ejere.
 Stk. 2. Miljøministeren kan pålægge ejeren af et skib eller en  

 platform at stille sikkerhed for de i stk. 1 nævnte udgifter samt bestemme,  

 at skibet eller platformen skal tilbageholdes, indtil sikkerhed er stillet. §  

 43, stk. 4, finder tilsvarende anvendelse.
Kapitel 14 Tilsyn § 45. Miljøministeren fører tilsyn med overholdelsen af  

 bestemmelserne i denne lov og de forskifter, der udstedes i henhold til  

 loven.
 Stk. 2. Miljøministeren eller den myndighed, ministeren bemyndiger  

 dertil, har mod behørig legitimation uden retskendelse adgang til et skib  

 eller en platform, herunder til skibets eller platformens papirer, med  

 henblik på at udøve tilsynsbeføjelsen efter stk. 1 og kan udtage prøver for  

 at påse overholdelsen af loven og forskrifter, udstedt i henhold til loven.  

 Tilsynet må ikke medføre unødig forsinkelse eller unødig udgift for skibet  

 eller platformen.
 Stk. 3. For så vidt angår udenlandske skibe og platforme, der er  

 under passage af dansk søterritorium, kan beføjelserne i medfør af stk. 2 kun  

 udøves, såfremt der foreligger begrundet mistanke om overtrædelse af  

 bestemmelserne i denne lov og forskrifter udstedt i henhold til loven.
 § 46. Miljøministeren kan fastsætte regler om inspektion af  

 olietankskibes lasttanke til konstatering af, om mængden af ladningsrester er  

 i overensstemmelse med oplysningerne om tidligere olielaster og udtømninger.  

 Det kan herunder bestemmes, at inspektion kan foretages uden retskendelse mod  

 behørig legitimation.
 § 47. Miljøministeren kan fastsætte nærmere regler for anvendelse  

 af mærkningsmateriale i danske skibe og i udenlandske skibe i dansk havn til  

 sporing af udtømninger, der ikke er tilladt i henhold til loven, eller af  

 andre former for forurening.
Kapitel 15 Administrative bestemmelser og klage § 48. Miljøministeren kan bemyndige en under ministeriet oprettet  

 styrelse eller tilsvarende institution eller andre statslige myndigheder til  

 at udøve de beføjelser, der i denne lov er tillagt ministeren.
 Stk. 2. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelserne ikke skal kunne indbringes for ministeren.
§ 49. Afgørelser efter denne lov meddeles skriftligt til  

 adressaten.
Afgørelse om dumpning af optaget havbundsmateriale meddeles  

 tillige klageberettigede personer, organisationer og myndigheder, jf. § 52,  

 og de myndigheder, der i øvrigt har været inddraget i sagens behandling.
 Stk. 2. Meddelelse til de personer, der er nævnt i § 52, stk. 1,  

 nr. 2, kan finde sted ved offentlig annoncering.
§ 50. Afgørelser, der kan påklages, skal oplyse datoen for  

 klagefristens udløb og i øvrigt indeholde oplysning om 1) at afgørelsen kan påklages skriftligt samt til hvem, afgørelsen kan  

 påklages, 2) at klage over afgørelser, der er truffet i medfør af § 26, skal  

 indgives til den myndighed, der har truffet afgørelsen, mens afgørelser, der  

 er truffet i medfør af § 43, skal indgives til Tilbageholdelsesnævnet, jf. §  

 51, stk. 3, og 3) at klage skal være modtaget senest ved klagefristens udløb.
 § 51. Amtsrådets eller i Københavns Kommune kommunalbestyrelsens  

 afgørelser om dumpning af optaget havbundsmateriale, jf. § 26, kan påklages  

 til miljøministeren.
Stk. 2. Klage efter stk. 1 sendes til den myndighed, der har  

 truffet afgørelsen.
Denne myndighed sender klagen til klagemyndigheden.
Stk. 3. Forbud eller påbud efter § 43 over for skibe og platforme  

 kan påklages til det Tilbageholdelsesnævn, der er nedsat i henhold til lov om  

 skibes sikkerhed m.v.
Tilbageholdelsesnævnets afgørelser kan ikke indbringes  

 for anden administrativ myndighed.
 Stk. 4. I forbindelse med behandling af en klagesag efter stk. 3,  

 indhenter Tilbageholdelsesnævnet en udtalelse om sagen fra en af  

 miljøministeren udpeget sagkyndig.
 Stk. 5. Klage efter stk. 3 sendes til Tilbageholdelsesnævnet.
Stk. 6. Klager efter stk. 1 og 3 skal være indgivet inden 4 uger  

 fra afgørelsens meddelelse.
Når offentlig annoncering finder sted, jf. § 49,  

 stk. 2, regnes klagefristen dog altid fra annonceringens dato.
 Stk. 7. Hvis klagefristen udløber på en lørdag eller en helligdag,  

 forlænges klagefristen til den følgende hverdag.
§ 52. Afgørelser efter § 26 kan påklages af 1) afgørelsens adressat, 2) enhver, der må antages at have en individuel væsentlig interesse i  

 sagens udfald, 3) kommunalbestyrelsen, 4) embedslægeinstitutionen, 5) Danmarks Naturfredningsforening, 6) Forbrugerrådet, 7) Danmarks Havfiskeriforening, 8) Dansk Fiskeriforening, 9) Danmarks Sportsfiskerforbund, 10) Greenpeace, Danmark, 11) Dansk Ornitologisk Forening og 12) Foreningen af Danske Ral- og Sandsugere.
 Stk. 2. Et forbud eller påbud efter § 43 kan påklages af  

 afgørelsens adressat.
 § 53. En tilladelse til dumpning af optaget havbundsmateriale må  

 ikke udnyttes, før klagefristen er udløbet.
Stk. 2. En klage over en tilladelse til dumpning af optaget  

 havbundsmateriale har opsættende virkning, medmindre klagemyndigheden  

 bestemmer andet.
Hvis der indgives klage, skal den myndighed, der har meddelt  

 tilladelsen, straks underrette ansøgeren herom.
Kapitel 16 Andre bestemmelser § 54. Udledning i havet af stoffer eller materialer med henblik på  

 videnskabelig forskning af forureningsbekæmpelse eller på at bekæmpe  

 forurening af havet må ikke finde sted uden tilladelse fra miljøministeren.  

 Uden for dansk søterritorium kan tilladelse tillige gives af de kompetente  

 myndigheder i en stat, der har tiltrådt konventionen om beskyttelse af  

 havmiljøet i Østersøområdet eller konventionen om forebyggelse af forurening  

 fra skibe.
Stk. 2. Tilladelse efter stk. 1, 1. pkt., kan kun gives i konkret  

 foreliggende enkelttilfælde eller under særlige omstændigheder for en nærmere  

 angivet periode.
Tilladelsen skal angive, hvilke stoffer eller materialer,  

 der omfattes af tilladelsen, den samlede mængde samt vilkår om opbevaring,  

 udtagning af periodiske kontrolprøver og indberetning.
 § 55. Miljøministeren kan fastsætte regler om gebyrer til dækning  

 af myndighedernes omkostninger ved administration og tilsyn i forbindelse med  

 loven og til dækning af havnenes udgifter ved driften af modtageanlæg, jf. §  

 24.
 § 56. Såfremt der i denne lov eller i regler, der udstedes i  

 medfør af denne lov, stilles krav om anvendelse af bestemte systemer og  

 anlæg, skal disse være godkendt, for så vidt angår danske skibe af  

 industriministeren eller den, som ministeren bemyndiger dertil, for så vidt  

 angår danske platforme af energiministeren eller den, som ministeren  

 bemyndiger dertil, for så vidt angår udenlandske skibe af kompetente  

 myndigheder i en stat, der har tiltrådt konventionen om beskyttelse af  

 havmiljøet i Østersøområdet eller konventionen om forebyggelse af forurening  

 fra skibe.
 § 57. Tilladelser meddelt i henhold til denne lov eller en lov,  

 der ophæves ved denne lov, kan til enhver tid ændres eller tilbagekaldes, når  

 hensynet til beskyttelse af havmiljøet gør det fornødent.
§ 58. Bestemmelserne i kapitlerne 2-7 og 9-10 og forskrifter  

 udstedt i medfør af disse finder ikke anvendelse, 1) når udtømning, udledning eller dumpning sker for at redde menneskeliv  

 eller af hensyn til skibes, luftfartøjers eller platformes sikkerhed, eller 2) når udflydning skyldes skade på skibet eller platformen, skade på  

 skibets eller platformens udstyr eller uundgåelig lækage, forudsat at der,  

 efter at skaden eller lækagen er blevet konstateret, er iagttaget alle  

 rimelige forholdsregler for at undgå eller formindske udflydning, medmindre  

 ejeren, brugeren eller føreren af skibet eller andre, der udfører arbejde i  

 skibets tjeneste, eller ejeren, brugeren eller den for platformen ansvarlige  

 eller andre, der udfører arbejde i platformens tjeneste, har handlet  

 forsætligt eller burde have forudset skaden.
Kapitel 17 Straf, ikrafttræden og overgangsbestemmelser § 59. Medmindre højere straf er forskyldt efter den øvrige  

 lovgivning, straffes med bøde den, der 1) overtræder § 10, stk. 1 og 3, § 11, stk. 1-2, § 13, § 16, stk. 1 og 3,  

 § 20, stk. 1, § 21, § 22, stk. 1, § 23, stk. 1, § 25, § 31, stk. 1-2, § 37,  

 stk. 1, § 53, stk. 1, og § 54, stk. 1, 2) undlader at indhente klassifikation efter § 15, 3) tilsidesætter vilkår efter § 27 og § 54, stk. 1, 4) undlader at foretage indberetning efter § 38, stk. 1-3, eller undlader  

 at meddele oplysninger efter § 38, stk. 4, 5) undlader at efterkomme et forbud eller påbud efter § 43, stk. 1-3, 6) modvirker undersøgelser efter § 42 eller tilsyn efter § 45, stk. 2-3,  

 og 7) modvirker tilbageholdelse efter § 44, stk. 2.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på miljøet eller fremkaldt fare herfor eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
 § 60. For overtrædelse af § 11, stk. 1-2, § 13, § 25 og § 31, stk.  

 1, kan der pålægges skibets eller platformens ejer eller bruger bødeansvar,  

 selv om overtrædelsen ikke kan tilregnes denne som forsætlig eller uagtsom.  

 For sådant bødeansvar fastsættes ingen forvandlingsstraf.
§ 61. I regler, der udstedes i henhold til § 10, stk. 2, § 11,  

 stk. 3, § 14, § 16, stk. 2, § 17, § 18, § 19, § 20, stk. 2-3, § 22, stk. 2-3,  

 § 23, stk. 2, § 24, § 28, § 30, § 31, stk. 3, § 32, § 33, § 39, § 40, § 41, §  

 46 og § 47 kan der fastsættes straf af bøde.
Det kan endvidere fastsættes, at  

 straffen kan stige til hæfte eller fængsel i indtil 2 år under tilsvarende  

 omstændigheder som anført i § 59, stk. 2.
§ 62. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i love om kommunernes styrelse, kan der  

 pålægges staten, kommunen eller det kommunale fællesskab bødeansvar.
 § 63. Ransagning kan ske i sager om overtrædelse af bestemmelserne  

 i denne lov og bestemmelser udstedt i medfør af loven i overensstemmelse med  

 retsplejelovens regler herom.
Stk. 2. Indtræder strafansvar efter §§ 59-61, kan det pågældende  

 skib eller den pågældende platform tilbageholdes af tilsynsmyndigheden eller  

 af politiet på tilsynsmyndighedens vegne, indtil bøder og sagsomkostninger er  

 betalt, eller der er stillet sikkerhed for betalingen.
Sker dette ikke senest  

 2 måneder efter sagens endelige afgørelse, kan der søges fyldestgørelse i  

 skibet.
 § 64. Loven træder i kraft 1. januar 1994, jf. dog stk. 2.
 Stk. 2. Tidspunktet for ikrafttrædelsen af § 37 fastsættes af  

 miljøministeren.
 Stk. 3. Ved lovens ikrafttrædelse ophæves lov nr. 130 af 9. april  

 1980 om beskyttelse af havmiljøet.
§ 65. Regler, der er fastsat i henhold til den i § 64, stk. 3,  

 nævnte lov, forbliver i kraft, indtil de afløses af regler fastsat i henhold  

 til denne lov.
Overtrædelse af reglerne straffes efter de hidtil gældende  

 regler.
§ 66. Afgørelser truffet efter de regler, der er nævnt i § 64,  

 stk. 3, og § 65, bevarer deres gyldighed, indtil der efter denne lov eller  

 regler fastsat i henhold til denne lov træffes ny afgørelse.
Overtrædelse af  

 sådanne afgørelser straffes efter de hidtil gældende regler.
 § 67. Sager, der ved lovens ikrafttræden er under behandling, skal  

 behandles efter de hidtil gældende regler.
 § 68. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne og Grønland med de ændringer,  

 der følger af de særlige færøske og grønlandske forhold.
 Stk. 2. For virksomhed omfattet af tilladelser til undersøgelse og  

 udnyttelse af mineralske råstoffer i Grønland, herunder kulbrinter, varetages  

 myndighedsbeføjelserne og -opgaverne i henhold til loven, bortset fra  

 beføjelser til at fastsætte regler i henhold til loven, af energiministeren.  

 Energiministeren kan som led i den samlede regulering og myndighedsbehandling  

 af råstofaktiviteter i Grønland, jf. lov nr. 335 af 6. juni 1991 om  

 mineralske råstoffer m.v. i Grønland (råstofloven) og lov om  

 kontinentalsoklen, jf. lovbekendtgørelse nr. 182 af 1. maj 1979, fravige  

 bestemmelserne i loven eller regler udstedt i medfør heraf, hvor dette ikke  

 strider mod internationale aftaler.
 Stk. 3. Ved lovens ikraftsættelse for Grønland ophæves lov om  

 foranstaltninger mod forurening af havet med olie, jf. lovbekendtgørelse nr.  

 134 af 28. marts 1978 og lov nr. 290 af 7. juni 1972 om foranstaltninger mod  

 forurening af havet med andet end olie.
Bemærkninger til lovforslaget Almindelige bemærkninger Indledning Da den gældende lov om beskyttelse af havmiljøet blev udformet i 1978-80  

 var et af hovedformålene at skabe grundlag for at implementere en række  

 internationale konventioner i dansk ret, herunder især MARPOL-konventionen  

 (konventionen om forebyggelse af forurening fra skibe) for dermed at forbedre  

 beskyttelsen af havmiljøet og sikre myndighedernes muligheder for at  

 forhindre og bekæmpe forurening af havet.
Samtidig samledes reglerne om  

 beskyttelsen af havmiljøet i een lov.
Det var ligeledes et hovedsigte med havmiljøloven, at den over en årrække  

 skulle sikre, at en række tekniske bestemmelser kunne gennemføres ved hjælp  

 af bekendtgørelser i takt med udbygningen og detaljeringen af de  

 internationale aftaler.
Derfor kom loven til at indeholde en lang række  

 bemyndigelser, hvoraf de fleste senere er udnyttet.
 Siden vedtagelsen af den gældende havmiljølov er det internationale  

 samarbejde omkring havforureningsspørgsmål fortsat og udbygget på en række  

 områder, således at loven nu ikke længere på en række områder er helt  

 tidssvarende, ligesom den på en række punkter ikke fuldt ud afspejler dansk  

 og international politik med hensyn til aktiviteter på havet.
 Et af hovedformålene med revisionen har derfor været at bringe en række  

 bestemmelser i overensstemmelse med nyere miljøpolitiske målsætninger og at  

 sikre grundlaget for den fremtidige regulering på området i takt med  

 udviklingen inden for det internationale havforureningssamarbejde.
Lovforslaget indeholder enkelte helt nye bestemmelser ligesom en række  

 gældende bestemmelser er undergået en indholdsmæssig udvidelse eller  

 præcisering.
Det sidste gør sig bl.a. gældende for så vidt angår lovens  

 anvendelsesområde (jf. formålsbestemmelsen), der i lyset af udviklingen i det  

 internationale havforureningssamarbejde er udvidet, således at loven fremover  

 også skal regulere den »grænseoverskridende« forurening fra skibe  

 og platforme, primært luftforurening, der også kan påvirke atmosfæren eller  

 natur og miljø på land, og ikke kun den mere direkte tilførsel af forurenende  

 stoffer og materialer til havmiljøet, som den gældende lov hovedsageligt  

 omfatter.
Under fastholdelse af den gældende lovs systematik er der herudover  

 tilstræbt en modernisering og en ajourføring efter nyere administrative  

 principper.
Disse ændringer har i vidt omfang karakter af mere formelle  

 redaktionelle og sproglige fornyelser.
For en lang række bestemmelser er  

 indholdet således uændret i forhold til gældende lov.
Loven har fortsat i udpræget grad karakter af en rammelov.
Denne form har  

 vist sig at være hensigtsmæssig, idet den gør det muligt løbende at  

 implementere den i mange henseender meget detaljerede internationale  

 regulering, og i forhold til tilsvarende lovgivning andre steder i verden har  

 havmiljøloven været og er fortsat en meget avanceret lov.
 Nærværende lovforslag er herefter ikke en total omskrivning eller  

 omredigering af den gældende havmiljølov, men en fremtidssikring,  

 ajourføring, præcisering og modernisering af det retlige grundlag for  

 beskyttelsen af miljøet mod forurenende aktiviteter på havet.
Med hensyn til lovens bemyndigelsesbestemmelser er der i selve  

 bestemmelserne og mere fyldestgørende i bemærkningerne til de enkelte  

 bestemmelser angivet nogle rammer for den regulering, bestemmelsen sigter  

 til.
Som det er helt sædvanlig praksis forhandles alle bekendtgørelser og  

 vejledninger forudgående med berørte ministerier og interesseorganisationer Det bemærkes, at det fortsat er et grundlæggende princip, at miljøregler,  

 der vedrører skibsfarten, baseres på internationale regler med henblik på at  

 sikre ensartede krav til alle landes skibe.
Udvikling og status inden for de relevante konventioner I perioden siden den gældende havmiljølov blev udformet, har der været  

 »fremdrift« i det internationale havforureningssamarbejde.
Der er  

 sket udvidelser, ændringer eller revisioner af en række havkonventioner,  

 væsentlige dele af MARPOL-konventionen er trådt i kraft i løbet af 80'erne og  

 en ny international aftale om assistance på globalt plan i forbindelse med  

 olieforureningsulykker (OPRC) er undertegnet.
 Helsingforskonventionen har været igennem en revisionsproces, Oslo- og  

 Pariskonventionerne er lagt sammen og revideret og en revisionsproces er  

 igangsat omkring den globale London-konvention om dumpning.
Rammerne for den danske indsats i dette arbejde og i forbindelse med  

 Nordsøkonferencerne (jf. nedenfor) har bl.a. været en række dagsordener, som  

 er vedtaget af Folketinget enstemmigt eller med stort flertal: D 28 fra  

 februar 1987 (om forbedret indsats mod grænseoverskridende forurening i  

 Europa), D 16 fra november 1987 (om havafbrænding), D 22 fra november 1987  

 (forud for den 2. Nordsøkonference, om bl.a. dumpning), D 17 fra februar 1990  

 (forud for den 3. Nordsøkonference, om bl.a. renere teknologi, bindende  

 aftaler, dumpning og afbrænding) og D 6 fra februar 1991 (forud for  

 revisionen af Helsingforskonventionen, om bl.a. udbygning af deltagerkredsen,  

 forsigtighedsprincippet og princippet om ren teknologi) En vigtig faktor i flere af processerne inden for de forskellige  

 konventioner har været rækken af Nordsøkonferencer på ministerniveau.
Disse  

 konferencer har medvirket til at fremme arbejdsprocessen inden for især Oslo-  

 og Pariskommissionerne og til dels også inden for MARPOL-konventionen.  

 Konferencerne er mundet ud i en serie af deklarationer - indeholdende  

 politiske direktiver og målsætninger - som har været retningsgivende for  

 arbejdet inden for havkonventionerne og konferencerne har med deres politiske  

 prioriteringer og styring i høj grad vitaliseret beslutningsprocesserne i det  

 internationale havforureningssamarbejde.
Nordsøkonferencerne bygger ikke på  

 nogen mellemstatslig aftale i form af en konvention - et forhold, der  

 understreger konferencernes politiske karakter.
 Den første Nordsøkonference fandt sted i 1984 i Bremen, den anden i London  

 i 1987, den tredie i den Haag i 1990 og den fjerde finder sted i Danmark i  

 1995.
 Nordsøkonferencerne har benyttet det faglige grundlag, der er skabt inden  

 for havkonventionerne, til at træffe en række vidtgående beslutninger, bl.a.  

 om ophør med dumpning af industriaffald i Nordsøen, halvering af  

 udledningerne af næringssalte og miljøfarlige stoffer, skærpet indsats over  

 for forurening fra skibe samt udarbejdelse af en redegørelse for  

 miljøtilstanden i Nordsøen.
 Helsingforskonventionen (Konventionen til beskyttelse af havmiljøet i  

 Østersøområdet) har været gennem en revisionsproces, som har resulteret i en  

 ajourført og moderniseret konvention - undertegnet den 9. april 1992.
 Der er sket tilføjelser, ændringer eller opstramninger på bl.a. følgende  

 områder:
 De nyeste miljøpolitiske principper og redskaber, såsom  

 forsigtighedsprincippet, bedst tilgængelig teknologi, bedste miljømæssig  

 praksis, er optaget i konventionsteksten som grundlæggende principper for  

 beslutninger af hensyn til havmiljøet i Østersøen; afbrænding af affald på  

 havet er udtrykkeligt erklæret forbudt; udledninger fra off-shore virksomhed  

 og forurening fra skibe reguleres i særskilte bilag; lystfartøjer omfattes af  

 konventionen; konventionen udvides geografisk til at dække de indre farvande  

 og udveksling af informationer medlemslandene imellem om forskellige tiltag  

 af betydning for beskyttelsen af havmiljøet i Østersøen formaliseres.
 En revideret konvention til erstatning for Oslokonventionen (konventionen  

 til forhindring af havforurening ved dumpning fra skibe og luftfartøjer) og  

 Pariskonventionen (konventionen om forhindring af landbaseret havforurening)  

 blev undertegnet den 22. september 1992. Den nye konvention har titlen  

 »Konventionen til beskyttelse af havmiljøet i det Nordøst-Atlantiske  

 område«.
 Konventionen er opbygget som en generel tekst med 4 bilag, der udgør en  

 integreret del af konventionen: Forebyggelse og eliminering af landbaseret  

 forurening, forebyggelse af forurening ved dumpning og afbrænding,  

 forebyggelse og eliminering af forurening fra offshore virksomhed samt  

 overvågning og vurdering af kvaliteten i havmiljøet.
 Af væsentlige ændringer i forhold til de »gamle« (endnu  

 gældende) konventioner kan fremhæves følgende, der i alle tilfælde har været  

 danske »mærkesager« i konventionsarbejdet: en udvidelse af  

 konventionens dækningsområde til på et senere tidspunkt også at kunne omfatte  

 aktiviteter, som kan påvirke havmiljøet, f.eks. sand og grusgravning;  

 indarbejdelse af forsigtighedsprincippet og forureneren-betaler-princippet;  

 indarbejdelse af principperne om bedst tilgængelig teknologi og bedste  

 miljømæssige praksis og til dels renere teknologi; etablering af en  

 enhedsliste, som bl.a. omfatter næringssalte; et generelt princip om  

 forebyggelse og eliminering af tilledninger af toksiske, persistente og  

 bioakkumulerbare stoffer til havmiljøet; indarbejdelse af et forbud mod  

 industridumpninger og afbrænding af affald på havet og fra 1998 af kloakslam;  

 et forbud mod dumpning af alle typer af radioaktivt affald - med en mulighed  

 for Storbritanien og Frankrig til at tage spørgsmålet op om 15 år.
Udviklingen inden for de to dumpningskonventioner - den regionale  

 Oslokonvention og den globale London-konvention - har været kendetegnet af en  

 stadig opstramning af praksis - dumpningen af stadigt flere kategorier af  

 affald er blevet forbudt, og der er udarbejdet detaljerede retningslinier for  

 andre typer af affald.
Denne stadigt mere restriktive kurs skyldes i vidt  

 omfang fremsættelsen af danske og nordiske forslag til beslutning samt en  

 aktiv indsats under møderne.
Der henvises i øvrigt til det særlige afsnit  

 nedenfor om dumpning og afbrænding.
MARPOL 73/78-konventionen (konventionen om forebyggelse af forurening fra  

 skibe, 1973 og 1978-protokollen til denne konvention) er som nævnt siden  

 gennemførelsen af den gældende havmiljølov trådt i kraft for størstedelens  

 vedkommende.
Konventionen er udarbejdet af FN's søfartsorganisation IMO.
 MARPOL-konventionen består af en egentlig konventionstekst samt to  

 protokoller og 5 bilag.
 De to protokoller omhandler henholdsvis rapportering af søulykker, der  

 involverer farlige stoffer samt retningslinier for afgørelse af  

 uoverensstemmelse mellem to stater, der har ratificeret konventionen.
De 5 bilag giver detaljerede bestemmelser om alle former for udledninger i  

 forbindelse med den normale drift af et skib.
Bilagene er følgende:
 Bilag 1 Regler for forebyggelse af forurening af havet med olie.
 Bilag 2 Regler for kontrol af forurening med skadelige flydende  

 stoffer, der transporteres i bulk (kemikalietankskibe).
 Bilag 3 Regler for forebyggelse af forurening med skadelige  

 stoffer i emballeret form.
 Bilag 4 Regler for forebyggelse af forurening med kloakspildevand.
 Bilag 5 Regler for forebyggelse af forurening med affald.
 Da den gældende havmiljølov trådte i kraft i 1980, var MARPOLkonventionen  

 endnu ikke trådt i kraft.
 I dag er situationen følgende:
 - Konventionen med bilag 1 trådte i kraft 2. oktober 1983.
 - Bilag 2 trådte i kraft 6. april 1987.
 - Bilag 3 trådte i kraft 1. juli 1992.
 - Bilag 4 er endnu ikke trådt i kraft.
 - Bilag 5 trådte i kraft 31. december 1988.
 I IMO-regi administreres konventionen af organisationens miljøkomite, der  

 mødes ca. hver 8. måned.
 Efter ikrafttrædelsen af selve konventionen og dens bilag er praktiske  

 erfaringer og teknologiske landvindinger løbende blevet indarbejdet i  

 konventionsteksten, dels som fælles fortolkninger, men også som egentlige  

 ændringer og tilføjelser til konventionsteksten, og især til de tekniske  

 bilag.
 Mange af disse ændringer er affødt af beslutninger på f.eks.  

 Nordsøkonferencerne og lign. møder.
 Ændringerne har som regel haft til formål at begrænse mængden af skadelige  

 stoffer, der lovligt må udledes/udtømmes, at forbedre skibenes muligheder for  

 kontrol med udledningerne samt at forbedre myndighedernes muligheder for  

 kontrol med, hvad skibene foretager sig, herunder også skærpede regler for  

 operationer ombord samt for skibenes vedligeholdelse og daglige drift.
 Med det formål at få indflydelse på vedtagelser i IMO's Miljøkomite og for  

 at sikre en hurtig og effektiv implementering af nye regler, har  

 Søfartsstyrelsen, Miljøstyrelsen og rederierhvervet arbejdet tæt sammen -  

 således deltager alle parter i alle møder i IMO's Miljøkomite.
 Dette samarbejde har bl.a. betydet, at danske skibe til stadighed har  

 opereret med en høj miljømæssig standard, idet skibene hurtigt har kunnet  

 iværksætte ændringer i procedurer og installationer om bord, selvom  

 ændringerne til konventionen endnu ikke har været omsat til national  

 lovgivning.
 En af lovforslagets nye bestemmelser (§ 37 om  

 olieforureningsberedskabsplaner) har baggrund i konventionen om  

 olieberedskab, assistance og samarbejde - OPRC-konventionen (International  

 Convention om Oil Pollution Preparedness; Response and Co-operation).
 Baggrunden for, at der blev taget initiativ til denne konvention, var den  

 meget omfattende olieforurening i forbindelse med EXXON VALDEZ-ulykken i  

 Alaska.
 Formålet med konventionen er at skabe grundlag for et globalt samarbejde  

 om beredskab og assistance i forbindelse med olieforureningsulykker og i den  

 forbindelse at introducere de principper, som bl.a. beredskabssamarbejdet i  

 Vesteuropa igennem en årrække har fungeret efter, i en større skala.  

 Konventionen skaber grundlag for etablering af et internationalt  

 samarbejdsorgan, der kan benyttes til specielt at yde assistance til 3.  

 verdens lande.
 Samtidig er konventionen benyttet til at stille en række minimumskrav om  

 organisation, beredskabsplanlægning, kommunikation og samarbejde til de  

 lande, der ønsker at modtage assistance under OPRC-konventionen.
 Alle disse elementer udgør en naturlig helhed i den danske nationale  

 beredskabsplan for bekæmpelse af forurening på havet og indgår ligeledes i de  

 tre regionale beredskabsplaner, som Danmark er med i: Bonn- og  

 Københavnsaftalerne og Helsingforskonventionen.
 Danmark opfylder derfor principperne i konventionen, bortset fra kravet  

 om, at alle olietankskibe på 150 BRT og derover og alle andre skibe over 400  

 BRT skal have en olieforureningsberedskabsplan om bord.
 Med den foreslåede bestemmelse i § 37 vil Danmark opfylde og dermed kunne  

 ratificere OPRC-konventionen.
 Med hensyn til de øvrige nævnte konventioner sikrer lovforslaget den  

 nationale opfølgning for så vidt angår konventionernes bestemmelser i  

 relation til havbaseret forurening.
På det område, der dækkes af havmiljøloven, foregår det internationale  

 samarbejde i meget vid udstrækning uden for rammerne af EF-samarbejdet, dvs.  

 de enkelte EF-medlemslande forhandler og indgår selv aftaler inden for de i  

 dette afsnit nævnte internationale samarbejdsfora.
EF er nu kontraherende  

 part i Paris-konventionen (den gældende og den nye) og på vej til at blive  

 det i Helsingforskonventionen, men har ikke i denne forbindelse overtaget  

 medlemslandenes handlefrihed i forhold til aftaler med tredie-lande.
EF's rolle og kompetence i havkonventionsarbejdet har været omdiskuteret i  

 en årrække, uden at der er opnået enighed om større indflydelse til  

 Fællesskabet i forhold til tredie-lande.
Inden for rammerne af EF-samarbejdet  

 drøftes imidlertid fælles holdninger og fælles initiativer i forhold til det  

 globale og regionale havmiljøsamarbejde.
Et enkelt af lovforslagets nye bestemmelser har sin baggrund i et  

 EF-direktiv, der er under forhandling.
Det drejer sig om § 40, der skal sikre  

 en hjemmel til at implementere et direktiv om minimumskrav til visse skibe på  

 vej til eller fra Fællesskabets havne med farligt eller forurenende gods.  

 Hovedsigtet med dette direktiv, der skal supplere de internationale  

 indberetningsregler, der følger af især MARPOL-konventionen, er at sikre, at  

 oplysninger om lastens indhold af farligt eller forurenende gods findes på  

 land hos en kompetent myndighed i et EF-land, således at myndighederne til  

 enhver tid har eller nemt kan få kendskab til skibenes laster og i tilfælde  

 af en søulykke hurtigere og mere effektivt kan tilrettelægge og iværksætte en  

 beredskabsaktion.
Udover de egentlige havmiljøkonventioner findes der EF-direktiver og  

 konventioner på naturbeskyttelsesområder, som også tager sigte på at beskytte  

 havets levesteder for det vilde dyre- og planteliv.
Det drejer sig i første  

 række om EF-fuglebeskyttelsesdirektivet (79/409/EØF) og EF-direktivet om  

 bevaring af naturtyper samt vilde dyre og planter (92/43/EØF), samt  

 Ramsarkonventionen.
EF's fuglebeskyttelsesdirektiv indholder generelle regler om beskyttelsen  

 af vilde fugle og deres levesteder.
Medlemslandene skal træffe alle  

 nødvendige foranstaltninger med henblik på at sikre arterne på en måde, der  

 især imødekommer økologiske, videnskabelige og kulturelle krav.
 Medlemslandene skal endvidere træffe alle nødvendige foranstaltninger for  

 at beskytte, opretholde eller genskabe tilstrækkelige forskelligartede og  

 vidtstrakte levesteder for de fuglearter, som er omfattet af direktivet.
Udover de generelle regler om beskyttelse af levesteder findes regler, der  

 tager sigte på at beskytte specielle levesteder både på land og på havet.
Det  

 er med baggrund i denne bestemmelse, at Danmark har udpeget 111  

 EFfuglebeskyttelsesområder, der dækker et areal på ca. 960.000 ha, herunder  

 et marint areal på ca. 720.000 ha.
For EF-fuglebeskyttelsesområderne gælder, at de danske myndigheder skal  

 træffe egnede foranstaltninger med henblik på at undgå forurening,  

 forringelse af områderne eller forstyrrelser, som har væsentlig betydning  

 for, om fuglene kan overleve og formere sig i deres udbredelsesområde.
Der  

 kan derfor kun foretages væsentlige indgreb i EF-fuglebeskyttelsesområder,  

 herunder forstyrrelser eller forurening, hvis der foreligger almene  

 samfundsmæssige hensyn, der overskygger hensynene bag direktivet.
Fuglebeskyttelsesområder vil, når EF-naturbeskyttelsesdirektivet  

 (Habitatdirektivet) træder i kraft den 5. juni 1994, blive omfattet af visse  

 af reglerne i dette direktivs artikel 6. Det betyder bl.a., at indgreb i  

 områderne i et vist omfang - vil kunne ske, hvis det er bydende nødvendigt af  

 hensyn tilvæsentlige samfundsinteresser, herunder af social eller økonomisk  

 karakter, såfremt der ikke er alternative løsninger.
Dog er der krav om  

 konsekvensanalyser og kompenserende foranstaltninger.
Dette svarer til de  

 regler, der vil gælde for de særlige beskyttelsesområder, der senere vil  

 blive udpeget efter EF's naturbeskyttelsesdirektiv.
Ramsar-konventionen har til formål at beskytte og bevare vådområder af  

 international betydning, især som levesteder for vandfugle.
Konventionens  

 definitioner af vådområder omfatter både ferskvandsarealer samt lavvandede  

 marine områder.
Konventionen omfatter især beskyttelse af vådområder af hensyn til  

 vandfugle.
Beskyttelsen rækker dog videre end til blot at omhandle fugle.  

 Alle vådområders dyr og planter skal sikres mod overudnyttelse, således at  

 det økologiske system bevares intakt.
I medfør af konventionen har Danmark udpeget 27 Ramsar-områder med et  

 samlet areal på ca. 735.000 ha.
De fleste områder omfatter mindre kystnære  

 landarealer med store tilknyttede marine arealer.
Samtlige Ramsar-områder i  

 Danmark indgår i EF-fuglebeskyttelsesområder.
Det følger af konventionen, at Danmark har en international forpligtelse  

 til at beskytte de økologiske værdier, der knytter sig til de udpegede  

 områder.
Endvidere skal medlemslandene arbejde for, at vådområder sikres  

 generelt og at udnyttelsen af dem sker på en økologisk fornuftig og  

 bæredygtig måde.
Herved forstås en forvaltning, der både tilgodeser  

 områdernes økologiske værdier og et eventuelt ønske om at udnytte områdets  

 ressourcer, rekreative værdier m.v.
Havmiljølovens instrumenter er også relevante i forhold til en række andre  

 internationale forpligtelser m.v., der vedrører beskyttelse af vilde planter  

 og dyr og deres levesteder, f.eks.
Bern-konventionen (Den europæiske  

 naturbeskyttelseskonvention), Bonn-konventionen om migrerende arter af vilde  

 dyr og den endnu ikke ikrafttrådte konvention om biologisk mangfoldighed.
Dumpning og afbrænding Siden vedtagelsen af lov om beskyttelse af havmiljøet i 1980 er der sket  

 en gradvis udvikling af bestemmelserne i London- og især Oslo-konventionerne  

 i retning af forbud mod dumpning af forskellige typer affald og mod et forbud  

 mod afbrænding af affald på havet.
 Danmark og de øvrige nordiske lande har ved møderne i de to konventioner  

 arbejdet for, at disse forbud kunne vedtages, og de nordiske lande har ofte  

 været forslagsstillere.
 Den danske og nordiske indsats kan bl.a. ses som en opfølgning af den  

 »Nordisk handlingsplan mod forurening af havet«, 1990. Den danske  

 indsats har ligeledes fulgt tilkendegivelserne i dagsordnerne D 22 og D 17,  

 som et stort flertal i Folketinget vedtog i henholdvis november 1987 og  

 februar 1990.
 Den danske politik på dumpning- og afbrændingsområdet har stedse været  

 begrundet i følgende forhold:
- Som udgangspunkt skal dumpning - bortset fra dumpning af optaget  

 havbundsmateriale (klapning) - og afbrænding på havet afvikles.
I forlængelse  

 af forsigtighedsprincippet gælder dette alle former for dumpning, uanset  

 materialets farlighed.
- Affald skal så vidt muligt undgås.
Når det alligevel dannes i mange  

 processer, skal det behandles, uskadeliggøres eller deponeres på land under  

 hensyn til grundvandsinteresser m.v.
 - Ved dumpning er der ingen eller kun ringe mulighed for at opsamle  

 affaldet, hvis der senere konstateres effekter på havmiljøet.
 - Kontrollen og indgrebsmulighederne er begrænsede - langt ude på havet.
- Der er ingen rimelig afvejning af fordele og ulemper.
Fordelene vil  

 alene komme dumpningslandet til gode, mens ulemper ved dumpningsoperationerne  

 må bæres af andre lande.
 I Oslo-konventionen er der således gennemført et forbud mod  

 industridumpninger med virkning fra 1993 i Nordsøområdet, og i hele  

 konventionsområdet med virkning fra udgangen af 1995. Dumpning af kloakslam  

 er forbudt efter 1998. Afbrænding på havet er forbudt fra 1991.
 Inden for London-konventionen er der indført et forbud mod  

 industridumpning med virkning fra 1995. Med hensyn til afbrænding af kemisk  

 affald på havet er slutdatoen nu fastsat til udgangen af 1992. I praksis  

 fandt den sidste opration sted i begyndelsen af 1991 og de til formålet  

 byggede skibe er solgt eller ombygget til andre formål.
Med hensyn til dumpning af radioaktivt affald har Danmark spillet en aktiv  

 rolle inden for London-konventionen lige siden der i 1983 - med forlængelse i  

 1985 - blev vedtaget det i dag gældende moratorium.
En række rapporter og  

 vurderinger er under færdiggørelse, hvorefter der i 1993/94 skal tages en  

 beslutning om den fremtidige behandling af radioaktivt affald.
Bestemmelserne om dumpning er uændrede i den nye Helsingforskonvention,  

 således at kun dumpning af havbundsmateriale er tilladt.
Det er i den nye  

 tekst præciseret, at afbrænding af affald i Østersøområdet er forbudt.
Ved revisionen af Oslo-konventionen er denne som nævnt blevet slået sammen  

 med Pariskonventionen og der er indføjet et generelt forbud mod dumpning,  

 bortset fra affaldstyper, som er opført på en særlig liste.
Disse typer af  

 affald kan tillades dumpet, under hensyn til konventionens bestemmelser i  

 øvrigt, eksempelvis optaget havbundsmateriale.
I en række tilfælde er der  

 angivet en dato, hvorefter vedkommende affaldstyper, f.eks. kloakslam og  

 skibe, ikke længere må dumpes.
For så vidt angår afbrænding af affald på  

 havet, er der indført et totalt forbud.
Med dette lovforslag foreslås de gældende bestemmelser, der forbyder  

 dumpning eller afbrænding, medmindre der er givet tilladelse, ændret, således  

 at dumpning og afbrænding helt forbydes.
Hermed bringes loven i  

 overensstemmelse med den overordnede miljøpolitiske målsætning på disse  

 områder.
Udtømning Kapitlerne om udtømning af forskellige stoffer og materialer fra skibe og  

 platforme foreslås videreført stort set som de gældende bestemmelser.
Dog  

 foreslås kapitlet om udtømning af olie, som i den gældende lov er meget  

 teknisk og detaljeret, ændret, således at ministeren bemyndiges til at  

 fastsætte de detaljerede og tekniske bestemmelser, der gælder uden for dansk  

 søterritorium, i en bekendtgørelse.
Kapitlet om udtømning af kloakspildevand  

 har undergået en tilsvarende formel ændring.
Herved bliver  

 udtømningskapitlerne i væsentligt omfang parallelle i deres udformning.
Der  

 er endvidere indsat et nyt kapitel (kapitel 5) om faste stoffer, som  

 transporteres i bulk.
Baggrunden herfor er, at der for tiden inden for  

 MARPOL-konventionen arbejdes på et nyt bilag herom.
Der forventes en  

 vedtagelse i løbet af 1993.
Dumpning af optaget havbundsmateriale (klapning) Bestemmelserne om dumpning af optaget havbundsmateriale er omskrevet, uden  

 at der tilsigtes nogen væsentlige ændringer i forhold til de gældende  

 bestemmelser.
Dog foreslås kompetencen til at behandle sager om klapning  

 tillagt amtsrådet i selve loven.
Amtsrådets kompetence på dette område hviler  

 i dag på en delegation.
 Med hensyn til administrationen af bestemmelserne om dumpning af optaget  

 havbundsmateriale (klapning) vil det i en vejledning til amtskommunerne bl.a.  

 blive præciseret, at fremtidige klappladser kun undtagelsesvist kan udlægges  

 i EF-fuglebeskyttelsesområder.
 De to bilag, der knytter sig til disse bestemmelser, er revideret, og det  

 fremgår heraf, at spørgsmålet om nyttiggørelse af havbundsmaterialet frem for  

 dumpning skal indgå i vurderingen af ansøgninger om dumpning af optaget  

 havbundsmateriale.
Luftforurening Et af de emner, der senest er kommet på dagsordenen i det internationale  

 samarbejde og hvor der kan forudses vedtagelser i løbet af de kommende år, er  

 luftforurening fra skibe og platforme, jf. indledningen.
Udover den bredere  

 formålsangivelse, der udvider lovens område til også at omfatte denne  

 forurening, indeholder lovforslaget en specifik hjemmel til at fastsætte  

 regler til begrænsning af luftforurening fra skibe og platforme (jf. nærmere  

 § 32 og bemærkningerne hertil). På tilsvarende måde er rammerne for  

 miljøregulering af off-shoreanlæg (§30) tilpasset den generelle udvidelse af  

 lovens anvendelsesområde.
Beredskabet Bestemmelserne om beredskabet i forbindelse med olie- og  

 kemikalieforurening på havet foreslås videreført stort set uændret.
Kapitlet  

 er suppleret med en bestemmelse om olieforureningsberedskabsplaner om bord på  

 visse skibe - en bestemmelse, der sigter på opfyldelse af OPRCkonventionen,  

 jf. ovenfor.
 Beredskabet og opgavefordelingen i forbindelse hermed blev lovfæstet ved  

 gennemførelsen af den gældende lov og beredskabet har over årene vist sig at  

 fungere efter hensigten.
 Den gældende havmiljølov - og også lovforslaget - bemyndiger  

 miljøministeren til efter forhandling med de berørte myndigheder og  

 organisationer at fastsætte regler om fordeling af udgifterne til beredskab  

 og bekæmpelse.
I forhold til kommunerne er der netop indgået aftale med Kommunernes  

 Landsforening om, at de kommunale udgifter til strandrensning, som hidtil har  

 påhvilet kommunerne fuldt ud, fremover skal fordeles ligeligt mellem staten  

 og kommunerne.
En bekendtgørelse herom (nr. 15 af 8. januar 1993) er trådt i  

 kraft den 25. januar 1993.
Administrative bestemmelser og klage En række administrative bestemmelser (især lovforslagets kapitel 15) er  

 omformuleret, så de i udformningen er enslydende eller parallelle med de  

 tilsvarende bestemmelser i eksempelvis miljøbeskyttelsesloven.
 Endvidere foreslås det, at Miljøklagenævnet udgår som klagemyndighed.
 Miljøklagenævnet har været klagemyndighed på følgende 4 områder:
1. For afgørelser om tilladelse til dumpning 2. For afgørelser om tilladelse til afbrænding 3. For visse afgørelser om forbud eller påbud over for skibe og platforme 4. for sager om modtageordninger for dels rester og blandinger af olie,  

 kloakspildevand samt affald i danske havne, dels rester og blandinger af  

 skadelige flydende stoffer, der transporteres i bulk.
 Antallet af klagesager i Miljøklagenævnet har været meget beskedent og med  

 det egentlige forbud mod dumpning og afbrænding indskrænkes klageområdet  

 yderligere.
Amtsrådenes afgørelser i klapsager kan efter gældende regler påklages til  

 Miljøstyrelsen.
Denne klageordning foreslås opretholdt.
Med hensyn til sager om modtageordninger, hvor Miljøstyrelsen er kompetent  

 myndighed, har der ikke siden lovens ikrafttræden været truffet afgørelser  

 herom.
Det foreslås, at klageadgangen til Miljøklagenævnet ophæves.
Herefter  

 gælder - såfremt der skulle blive truffet afgørelse vedr. modtageordninger -  

 den almindelige ulovbestemte regel om, at afgørelser, som ministeren har  

 delegeret til en underordnet myndighed, kan påklages til ministeren.
For så vidt angår visse forbud eller påbud over for skibe og platforme  

 foreslås det, at sådanne afgørelser skal kunne påklages til  

 Tilbageholdelsesnævnet i stedet for Miljøklagenævnet.
Tilbageholdelsesnævnet  

 er nedsat i henhold til lov om skibes sikkerhed m.v. (jf. lovbekendtgørelse  

 nr 584 af 29. september 1988) og Søfartsstyrelsens beslutning om  

 tilbageholdelse af et skib kan efter denne lov indbringes for  

 Tilbageholdelsesnævnet.
Nævnet består af en formand, der skal opfylde de almindelige betingelser  

 for udnævnelse til dommer, samt af fire andre medlemmer med teknisk eller  

 nautisk sagkundskab.
Det foreslås, at nævnet ved behandling af klager over  

 afgørelser efter denne lov indhenter en udtalelse fra en af miljøministeren  

 udpeget person med biologisk sagkundskab.
Det bemærkes, at den hidtidige klageadgang i havmiljøloven vedrørende  

 tilbageholdelsessager aldrig har været benyttet, idet tilbageholdelse hidtil  

 har været gennemført med hjemmel i Industriministeriets lovgivning.
I øvrigt  

 har kun meget få af disse afgørelser været påklaget til  

 Tilbageholdelsesnævnet.
Oversigt over lovforslagets indhold Kapitel 1 (§§ 1-8) indeholder bl.a. en formålsbestemmelser, der er  

 udformet lidt bredere end i den gældende lov, en ny bestemmelser, der angiver  

 en række nyere miljøpolitiske principper, en bestemmelse om, hvad loven  

 omfatter, en række definitioner samt en høringsbestemmelse.
Kapitel 2 (§§ 9-11) indeholder regler om udtømning af olie på  

 dansk søterritorium, om oliejournal samt en bemyndigelse til at fastsætte  

 regler om udtømning af olie uden for dansk søterritorium, Kapitel 3 (§§ 12-17) indeholder regler om udtømning på dansk  

 søterritorium af flydende stoffer, som transporteres i bulk samt en  

 bemyndigelse til at fastsætte regler om udtømning uden for dette område og om  

 klassifikation af skadelige flydende stoffer.
 Kapitel 4 (§ 18) indeholder en bestemmelse, hvorefter der kan  

 fastsættes regler om farlige stoffer i emballeret form, containere m.v.
 Kapitel 5 (§ 19) indeholder en bestemmelse, hvorefter der kan  

 fastsættes regler om faste stoffer, som transporteres i bulk.
 Kapitel 6 (§ 20) indeholder regler om udtømning af kloakspildevand  

 på dansk søterritorium og i Østersøområdet og en bemyndigelse til at  

 fastsætte regler om udtømning af kloakspildevand uden de nævnte havområder.
 Kapitel 7 (§§ 20-23) indeholder regler om udtømning af affald på  

 dansk søterritorium, om udtømning af levnedsmiddelaffald i Østersøområdet og  

 Nordsøområdet og en bemyndigelse til at fastsætte regler om udtømning af  

 affald og levnedsmiddelaffald uden for de nævnte havområder.
 Kapitel 8 (§ 24) indeholder en bestemmelse om modtageanlæg i havne  

 for rester af olie og skadelige flydende stoffer, kloakspildevand og affald i  

 danske havne.
 Kapitel 9 (§ 25-29) indeholder et forbud mod dumpning, bortset fra  

 dumpning af optaget havbundsmateriale (klapning) og reglerne vedrørende  

 behandling af sager om klapning.
 Kapitel 10 (§ 30-33) indeholder en bestemmelse om regulering af  

 forurening fra havanlæg, et forbud mod afbrænding, en bemyndigelse til at  

 fastsætter regler om begrænsning af luftforurening fra skibe og platforme  

 samt en »opsamlingsbestemmelse« for typer af forurening, der ikke  

 er omfattet af de foregående bestemmelser.
 Kapitel 11 (§§ 34-37) indeholder regler om beredskabet til  

 bekæmpelse af havforurening - det statslige beredskab, havneberedskabet og  

 strandsaneringsberedskabet - og en bestemmelse, hvorefter visse skibe skal  

 tilvejebringe en beredskabsplan for olieforureningsulykker.
 Kapitel 12 (§§ 38-41) indeholder regler om indberetning i  

 situationer, hvor der er sket eller er fare for forurening og en bemyndigelse  

 til implementering af et kommende EF-direktiv om meldepligt for skibe, der  

 sejler til og fra Fællesskabshavne.
 Kapitel 13 (§§ 42-44) indeholder regler om indgreb over for skibe  

 og platforme i tilfælde, hvor dette er nødvendigt for at forhindre eller  

 bekæmpe forurening af havet.
 Kapitel 14 (§§ 45-47) indeholder regler om tilsyn med  

 overholdelsen af loven og forskrifter udstedt i medfør af loven.
 Kapitel 15 (§§ 48-53) indeholder en delegationsbestemmelse, en  

 række formelle regler om behandling af sager efter loven samt klageregler.
 Kapitel 16 (§§ 54-58) indeholder en bestemmelse om udledning i  

 forbindelse med forskning af forureningsbekæmpelse og i forbindelse med  

 bekæmpelse af forurening, om gebyr, om godkendelse af anlæg, nævnt i de  

 foregående kapitler samt en force majeure-bestemmelse.
 Kapitel 17 (§§ 59-68) indeholder straffe-, ikrafttrædelses- og  

 overgangsbestemmelser.
Økonomiske og administrative konsekvenser Som det fremgår af foranstående, er dette lovforslag primært en tilpasning  

 og ajourføring af den gældende lov i overensstemmelse med udviklingen inden  

 for det internationale havforureningssamarbejde og i forlængelse af en række  

 nyere miljøpolitiske målsætninger.
 Der indføres således ikke med lovforslaget nye administrative systemer  

 eller ordninger og de økonomiske og administrative konsekvenser af  

 lovforslaget er derfor meget begrænsede.
 Den statslige ressourceanvendelse knytter sig hovedsageligt til deltagelse  

 i det internationale arbejde, udarbejdelse og ajourføring af bekendtgørelser  

 og andre administrative forskrifter, behandling af sager vedr. havanlæg,  

 behandling af sager vedr. danske skibes ulovlige udtømning i udenlandsk  

 territorialfarvand, behandling af sager vedr. klassifikation af flydende og  

 faste stoffer i bulk, tilsyn samt varetagelsen af det statslige beredskab til  

 forureningsbekæmpelse på havet.
 Den statslige administration af en ny havmiljølov forudsætter umiddelbart  

 ingen ressourceændringer, idet dog de evt. administrative og økonomiske  

 konsekvenser af EF-direktivet om meldepligt for skibe på vej til eller fra  

 Fællesskabshavn endnu ikke er klarlagt.
Miljøklagenævnets »nedlæggelse« som klagemyndighed på lovens  

 område har meget beskedne administrative og økonomiske konsekvenser, idet der  

 har været meget få klagesager.
Forslaget om at indsætte  

 Tilbageholdelsesnævnet som klagemyndighed for visse sager vedr. indgreb over  

 for skibe eller platforme har ligeledes minimale konsekvenser, da der  

 forudses meget få sager på området.
Med hensyn til den administrative opfølgning af en ny havmiljølov skal der  

 umiddelbart i forlængelse af lovens vedtagelse udarbejdes følgende  

 bekendtgørelser: en bekendtgørelse om udtømning af olie (ny), en  

 bekendtgørelse om farlige stoffer i emballeret form (ny), en bekendtgørelse  

 om faste stoffer, der transporteres i bulk (ny), en revideret bekendtgørelse  

 om klassifikation og kategorisering samt udtømning af flydende stoffer, der  

 transporteres i bulk, en bekendtgørelse til implementering af EF-direktivet  

 om meldepligt for skibe på vej til og fra Fællesskabshavn (hvis direktivet  

 vedtages) samt en delegationsbekendtgørelse.
Herudover overvejes en revision  

 af bekendtgørelsen om dumpning af optaget havbundsmateriale (klapning) og af  

 bekendtgørelsen om udledning i havet af stoffer og materialer fra visse  

 havanlæg.
Der pålægges ikke kommunerne nye opgaver.
Som nævnt ovenfor i afsnittet om  

 beredskabet er der netop indgået en ny aftale med kommunerne om fordelingen  

 af udgifterne til strandsaneringsforanstaltninger.
De økonomiske konsekvenser  

 heraf er forhandlet særskilt.
Kompetencen til at meddele tilladelse til dumpning af optaget  

 havbundsmateriale (klapning) overføres i lovforslaget til amtsrådet.  

 Amtsrådets kompetence på dette område har hidtil hvilet på delegation.  

 Kompetenceoverførslen indebærer en mindre udvidelse i forhold til de gældende  

 regler, idet den også omfatter de sager, hvor havbundsmaterialet optages i  

 internationalt farvand.
Denne udvidelse er imidlertid af meget begrænset  

 omfang, idet optagning som langtovervejende hovedregel foretages i de indre  

 farvande, typisk i og i forbindelse med havne.
Det skønnes derfor, at denne  

 udvidelse har stærkt begrænsede økonomiske og administrative konsekvenser for  

 amterne.
Af nye foranstaltninger pålægger lovforslaget umiddelbart (i § 37) alle  

 olietankskibe på 150 BRT og derover og alle øvrige skibe på 400 BRT og  

 derover at udarbejde en beredskabsplan for olieforureningsulykker.
De  

 økonomiske konsekvenser heraf må imidlertid anses for at være minimale i  

 forhold til skibenes øvrige driftsudgifter.
Herudover kan der med hjemmel i loven fastsættes nye og mere vidtgående  

 krav til lystfartøjer og i forlængelse heraf til modtagefaciliteterne i  

 lystbådehavne.
De internationale overvejelser vedr. en skærpet regulering for  

 disse fartøjer er endnu så præliminære, at omfanget heraf - og herunder de  

 økonomiske konsekvenser - ikke kan forudsiges nærmere.
Normalt vil der, når  

 det gælder udstyrskrav, alene blive stillet sådanne krav til nye skibe.  

 Såfremt kravene skulle komme til at gælde eksisterende skibe, vil der normalt  

 blive fastsat sådanne overgangsregler, at der tages et rimeligt hensyn til  

 skibenes alder og levetid.
Lovforslaget lægger ligeledes op til en regulering med henblik på at  

 begrænse luftforurening fra skibe eller platforme.
Også på dette område er  

 det for tidligt at sige noget om omfanget og arten af reguleringen.
Der kan  

 blive tale om at forbyde bestemte brændstoffer eller påbyde røgrensning  

 el.lign., dvs tiltag, der vil kunne påføre skibsfarten nye omkostninger.
Bemærkninger til de enkelte bestemmelser Til kapitel 1 Til § 1 Bestemmelsen er omformuleret i forhold til formålsbestemmelsen i den  

 gældende lov, således at stk. 1 angiver lovens formål i bred og generel  

 forstand, mens stk. 2 og 3 udtrykker formålet mere konkret.
Bestemmelsen i stk. 1 angiver herefter lovens hovedformål i bred forstand  

 og under inddragelse af bæredygtighedsprincippet, således som det er kommet  

 til udtryk i bl.a.
Brundtland-rapporten og regeringens handlingsplan for  

 miljø og udvikling.
Herved får havmiljøloven en formålsangivelse, der er  

 udformet på linie med formålsbestemmelserne i en række af Miljøministeriets  

 øvrige love, som er revideret inden for de sidste par år, f.eks.  

 miljøbeskyttelsesloven og naturbeskyttelsesloven.
 Den foreslåede nye formulering er udtryk for, at man også når det gælder  

 regulering af hensyn til havmiljøet anlægger en bredere indfaldsvinkel end  

 for 12-14 år siden, da den gældende lov blev udformet.
 I stk. 2, der mere specifikt angiver lovens formål, er det  

 »objekt«, der skal beskyttes og de »subjekter«, der skal  

 beskyttes imod, ligeledes beskrevet bredere end i den gældende lov.
Den gældende lov taler om beskyttelse af havmiljøet mod forurening med  

 olie og andre stoffer eller materialer fra skibe og platforme.
Det fremtidige  

 reguleringsbehov, der omfatter »grænseoverskridende« forurening,  

 som f.eks. luftforurening, fra skibe og platforme, bevirker at den gældende  

 afgrænsning er for snæver, idet denne forurening i nogle tilfælde kun har  

 mindre indvirkning på havmiljøet, men i stedet eller især kan påvirke  

 atmosfæren eller natur og miljø på land.
Som nævnt i de almindelige  

 bemærkninger, kan der forudses internationale vedtagelser herom i løbet af de  

 kommende år.
Der lægges således med den foreslåede formulering op til en  

 udvidelse af lovens anvendelsesområder.
 Loven skal herefter regulere al forurening fra skibe og platforme inden  

 for lovens territoriale gyldighedsområdet (jf. nærmere nedenfor under  

 bemærkningerne til § 2). Den landbaserede forurening af havmiljøet og andre  

 forureningskilder på havet, f.eks. havbrug, reguleres fortsat efter  

 miljøbeskyttelsesloven.
 I stk. 2 opregnes dernæst en række »beskyttelseskriterier«.  

 Disse svarer til gældende lov og i øvrigt til kriterierne i de internationale  

 havforureningskonventioner.
Efter stk. 3 skal loven endelig sikre opretholdelsen af et beredskab til  

 indsats mod forurening på havet, på kyster og i havne.
Dette svarer også til  

 den gældende lov.
Til § 2 § 2 er uændret i forhold til gældende lov, bortset fra et enkelt element,  

 jf. bemærkningerne til stk. 3.
Lovforslaget finder herefter som hidtil anvendelse på skibe, herunder  

 andre søbårne transportmidler og andet flydende materiel, bevægelige eller  

 fast anbragte platforme samt luftfartøjer.
Ved platforme tænkes primært på  

 boreplatforme, men også andre havanlæg, som f.eks. vindmølleanlæg på havet,  

 er omfattet af lovforslaget.
Udtrykket »danske skibe« skal forstås i overensstemmelse med  

 skibsregistreringslovens og sølovens bestemmelser herom.
Tilsvarende forstås  

 ved »danske platforme« platforme, som er indregistreret i Danmark.
 »Dansk søterritorium«, der udgøres af det ydre og det indre  

 territorialfarvand, er defineret i kongelig anordning nr. 437 af 21. december  

 1966, som ændret ved kongelig anordning nr. 189 af 19. april 1978.
 I overensstemmelse med almindelige folkeretlige principper om staters  

 jurisdiktionskompetence og under hensyntagen til de folkeretlige regler om  

 uskadelig passage vil lovforslaget gælde for alle skibe og platforme på dansk  

 søterritorium, endvidere for danske skibe og platforme uden for søterritoriet  

 samt for alle platforme, der befinder sig på dansk kontinentalsokkelområde.
Efter nr. 4 er også udenlandske skibe uden for dansk søterritorium  

 omfattet af lovforslaget i det omfang, det er foreneligt med international  

 ret.
En sådan bestemmelse, som også findes i gældende havmiljølov, er  

 nødvendig med henblik på muligt indgreb over for udenlandske skibe i  

 internationalt farvand i overensstemmelse med den internationale konvention  

 af 29. november 1969 om indgriben på det åbne hav i tilfælde af  

 olieforureningsulykker og den protokol vedrørende indgriben på det åbne hav  

 ved forurening af havet med andre stoffer end olie, som knytter sig til  

 MARPOL-konventionen.
Efter indgrebskonventionen fra 1969, som Danmark er tilsluttet, og som  

 trådte i kraft i 1975, kan en kyststat i tilfælde af alvorlig og overhængende  

 fare for en olieforurening af kysterne som følge af en ulykke til søs træffe  

 de nødvendige forholdsregler også uden for søterritoriet.
Det samme princip  

 er indeholdt i indgrebsprotokollen vedrørende andre skadelige stoffer end  

 olie.
 Det skal endvidere i denne forbindelse nævnes, at FN's havretskonvention  

 og folkeretlig sædvane giver kyststaterne mulighed for en udvidet  

 jurisdiktion, bl.a. gennem indførelse af »eksklusive økonomiske  

 zoner« ( E xclusive E conomic Z ones).
 Der foregår for tiden overvejelser vedr. udvidelse af kyststaternes  

 jurisdiktion i Nordsøområdet, herunder vedr. etablering af eksklusive  

 økonomiske zoner (EEZ). Arbejdet hermed sker på baggrund af en  

 ministerdeklaration fra den 3. Nordsøkonference (1990), hvor  

 Nordsø-ministrene enedes om at koordinere overvejelserne herom.
Baggrunden for disse overvejelser er bl.a. et ønske om en bedre og mere  

 effektiv håndhævelse af internationale regler til beskyttelse af havmiljøet  

 (f.eks.
MARPOL-konventionen), også i tilfælde, som ikke er omfattet af  

 indgrebskonventionen.
 Et grundlag for en koordineret beslutning vedrørende udvidet jurisdiktion  

 og udnyttelse af denne efter fælles retningslinier vil foreligge til den 4.  

 Nordsøkonference i 1995.
Endelig kan danske myndigheder med hjemmel i nr. 4 gribe ind over for  

 skibe der, uanset de befinder sig uden for dansk jurisdiktionsområde, påfører  

 danske statsborgere eller dansk ejendom skade.
Et sådant indgreb vil være i  

 overensstemmelse med det internationalt anerkendte princip om  

 »konstruktiv nærværelse«, jf. også straffelovens §§ 8 og 12 samt  

 internationalt anerkendte nødretsgrundsætninger.
Stk. 2 svarer til gældende lov.
Det bemærkes dog, at de skibe, der er  

 omfattet af bestemmelsen, forudsættes at handle i overensstemmelse med lovens  

 formål.
En sådan tilkendegivelse er indsat i MARPOL-konventionen og den nye  

 Helsingforskonvention.
Lystfartøjer er også - som hidtil - omfattet af loven.
For så vidt angår  

 den materielle regulering vedr. lystfartøjer sker der med lovforslaget ikke  

 umiddelbart nogen ændringer.
Stk. 3 undtager lystfartøjer fra bestemmelsen om udtømning af  

 kloakspildevand og fra indberetningspligten.
Lystfartøjer er ejheller  

 omfattet af kapitlerne 3-5, som efter deres indhold tager sigte på transport  

 af gods.
Lystfartøjer er derimod omfattet af lovens materielle regler om  

 udtømning af olie og af affald.
Med hensyn til den i stk. 3 indeholdte bemyndigelse til at fastsætte  

 særlige regler for lystfartøjer lægges der imidlertid op til en udvidelse,  

 idet bemyndigelsen i den gældende lov, der alene taler om udtømning fra  

 lystfartøjer, er for snæver.
Dette skal bl.a. ses i lyset af den nye  

 Helsingforskonvention, der forpligter medlemslandene til at tage særlige  

 forholdsregler vedr. bl.a. luftforurening, støj og hyddrodynamiske virkninger  

 med henblik på at begrænse lystsejladsens skadelige virkninger på havmiljøet  

 i Østersø-området.
Nyere undersøgelser viser således, at bl.a. totakts-benzinmotorer, som  

 mange lystfartøjer er forsynet med, bidrager i væsentligt omfang til såvel  

 luft- som vandforurening.
Hertil kommer en stramning for så vidt angår  

 udtømning af kloakspildevand fra disse fartøjer i lyset af de skærpede krav  

 på land med hensyn til rensning af spildevand, der udledes i havet.
Det vil herefter i forbindelse med udstedelse af regler i henhold til de  

 bemyndigelser, der er indeholdt i kapitlerne 2 (olie), 6 (kloakspildevand) 7  

 (affald) og 10 (anden forurening) blive vurderet, om der er behov for særlige  

 regler, for så vidt angår lystfartøjer, herunder også udstyrskrav, som  

 lystfartøjer hidtil har været fritaget for.
Der kan blive tale om skærpede  

 krav til motorerne og krav om samletank med tilhørende tilslutningsudstyr for  

 så vidt angår kloakspildevand.
I overensstemmelse med almindelig praksis, når det drejer sig om  

 væsentlige udstyrskrav til skibe, vil kravene primært rette sig til nye  

 skibe.
Såfremt udstyrskrav også skal gælde for eksisterende skibe, vil der -  

 ligeledes i overensstemmelse med almindelige praksis - blive fastsat sådanne  

 overgangsregler, at der tages et rimeligt hensyn til skibenes alder og  

 levetid.
 Det bemærkes, at naturbeskyttelseslovens § 29 indeholder hjemmel til at  

 fastsætte regler om bl.a. ikke-erhvervsmæssig sejlads på søterritoriet,  

 herunder med henblik på at begrænse støjforurening.
 Sejl- og motorbåde m.v., som udlejes som lystfartøjer, anses som  

 lystfartøjer, så længe de udelukkende benyttes til fritidsformål.
Til § 3 Denne bestemmelse fastslår, at udover det helt overordnede  

 bæredygtighedsprincip skal en række andre nyere miljøpolitiske principper -  

 mindst forurenende teknologi, bedst mulige forureningsbegrænsende  

 foranstaltninger, renere teknologi og forsigtighedsprincippet - være  

 rettesnor for lovens administration og for anvendelsen af lovens  

 bemyndigelser.
En bestemmelse af samme karakter findes i  

 miljøbeskyttelsesloven.
Principperne har imidlertid ikke fuldt ud samme betydning for  

 administrationen af havmiljøloven som for administrationen af  

 miljøbeskyttelsesloven.
Dette hænger sammen med, at de internationale  

 konventioner, som dette lovforslag i lighed med den gældende lov i meget vidt  

 omfang bygger på, i deres regulering har taget udgangspunkt i et eller flere  

 af principperne, således at der ved tilblivelsen af konventionsreglerne i  

 meget vidt omfang er foretaget sådanne afvejninger, som disse principper  

 tilsigter.
 Principperne vil således hovedsageligt have deres selvstændige betydning  

 som miljøindfaldsvinkler i forbindelse med overvejelser om generel regulering  

 (fastsættelse af regler, udarbejdelse af vejledninger o.lign.) på områder,  

 som ikke er konventionsbestemte.
Det bemærkes, at bestemmelsen ikke tilsigter at være udtømmende i forhold  

 til de afvejninger, der skal foretages på miljøområdet - hvadenten de foregår  

 i nationalt eller i internationalt regi.
Således indgår også f.eks.  

 økonomiske hensyn, tekniske hensyn, sikkerhedsmæssige hensyn, væsentligheds-  

 og proportionalitetsvuderinger i disse afvejninger.
 Det bemærkes videre, at det ikke er hensigten med § 3 at tilsidesætte  

 princippet om ensartede krav til skibe på baggrund af internationale  

 vedtagelser og der kan således ikke med henvisning til bestemmelsen  

 fastsættes ensidige regler for danske skibe.
 De nævnte principper er inden for de sidste par år sat ind i forskellige  

 havforureningskonventioner, eksempelvis i Helsingforskonventionen og  

 Paris/Oslo-konventionen, og det findes derfor hensigtsmæssigt, at de også  

 afspejles i en ny og moderniseret havmiljølov.
Til § 4 Bestemmelsen definerer en række begreber, der anvendes i loven.  

 Definitionerne svarer til gældende lov, idet der dog er tilføjet en  

 definition af »afbrænding«.
Begrebet »udtømning« relaterer til sig den »normale  

 drift« af skibe og platforme.
Her tænkes bl.a. på stoffer eller  

 materialer, der enten er nødvendige for skibets drift, eller som tages ombord  

 som sædvanlig last.
Med hensyn til definitionen af begrebet »dumpning« bemærkes, at  

 »bortskaffelse i havet« omfatter bortskaffelse såvel på havbunden  

 som under havbunden.
Det bemærkes tillige, at udskylning af sand, grus  

 o.lign., som sker ved lovlig optagelse af sømaterialer i henhold til  

 råstofloven og flytning af klippestykker, store sten el.lign. i forbindelse  

 med anlægsarbejder på havbunden, ikke betragtes som dumpning i nærværende  

 lovs forstand.
Stk. 3 angiver specifikt en række aktiviteter, der i lovens forstand ikke  

 betragtes som »udtømning« eller »dumpning«.
Det gælder  

 således eksempelvis opfyldning af havområder med henblik på anlæg af kunstige  

 øer på søterritoriet eller bygning af diger, idet der naturligvis ikke i  

 denne sammenhæng må ske en skjult affaldsbortskaffelse.
 Det gælder endvidere udledning af skadelige stoffer, der stammer direkte  

 fra undersøgelse eller udnyttelse af undersøiske mineralforekomster.  

 Sidstnævnte udledninger er særskilt reguleret i kapitel 10.
Spørgsmålet om, hvorledes der skal forholdes med anlæg til brug i  

 forbindelse med efterforskning og indvinding af råstoffer i undergrunden  

 under havbunden samt rørledninger og andre anlæg til transport af sådanne  

 råstoffer, jf. § 1 i lov nr. 292 af 10. juni 1981 om visse havanlæg, herunder  

 om hvorvidt disse kan efterlades på stedet ved tilladelsens udløb, opgivelse,  

 bortfald eller tilbagekaldelse m.v. henhører under Energiministeriet og  

 reguleres bl.a. ved lov nr. 293 af 10. juni 1981 om anvendelse af Danmarks  

 undergrund og den i medfør heraf etablerede praksis.
Bestemmelsen i stk. 3,  

 nr. 3, indebærer derfor, at sådanne anlæg alene omfattes af  

 dumpningsbestemmelsen, såfremt det besluttes, at disse anlæg skal fjernes.  

 Energiministeriet vil i forbindelse med administrationen af disse  

 bestemmelser bl.a. lægge gældende international ret på området til grund.  

 Sager om vindkraftanlæg på søterritoriet henhører også under  

 Energiministeriet.
Energiministeren har efter lov om udnyttelse af vedvarende  

 energikilder m.v. en adgang til at fastsætte regler om vindkraftanlæg og  

 tilhørende ledningsanlæg, der etableres på søterritoriet.
Spørgsmålet om  

 bortfjernelse af vindkraftanlæg, disses fundamenter og tilhørende  

 ledningsanlæg vil således kunne reguleres i medfør af denne bemyndigelse.  

 Såfremt der på et tidspunkt skulle opstå spørgsmål om bortfjernelse af  

 vindkraftanlæg, fundamenter og ledningsanlæg uden for søterritoriet må disse  

 som udgangspunkt løses særskilt.
Til § 5 I denne bestemmelse defineres »Østersøområdet« og  

 »Nordsøområdet«.
Definitionen af »Østersøområdet« svarer  

 til gældende lov, idet dog positionsangivelsen, som ved en trykfejl var  

 forkert angivet i konventionen om beskyttelse af havmiljøet i Østersøen  

 (Helsingforskonventionen) er rettet.
Definitionen af  

 »Nordsøområdet« er ny og indsættes i loven, fordi  

 MARPOL-konventionen har defineret »Nordsøområdet« som særligt  

 havområde, jf. nærmere bemærkningerne til § 7.
Til § 6 Bestemmelsen svarer til § 5 i gældende lov og definerer udtrykket  

 »nærmeste kyst« på baggrund af MARPOL-konventionen.
Udtrykket er  

 bl.a. anvendt i forslagets § 20. Det er som hovedregel basislinien, er anses  

 for »nærmeste kyst«, men et område ved Australien har en anden  

 fastlæggelse af »nærmeste kyst« end basislinien.
Til § 7 Bestemmelsen svarer til gældende lov.
I MARPOL-konventionen er visse  

 havområder fastlagt som »særlige havområder«, hvor det under hensyn  

 til områdets oceanografiske og økologiske forhold og dets særlige trafik er  

 fundet nødvendigt at indføre særlige bestemmelser til beskyttelse af  

 havmiljøet.
 Følgende havområder er for tiden i MARPOL-konventionen i en eller flere  

 sammenhænge udpeget som »særligt havområde«: Middelhavsområdet,  

 Østersøområdet, Sortehavet, Rødehavet, Golfområdet, Nordsøområdet, Det  

 antarktiske Område og Det karibiske Område.
MARPOL-konventionen fastsætter forskellige regler for, hvorledes et  

 havområde bliver »effektivt« som »særligt havområde« og  

 ikrafttrædelsestidspunkterne kan ikke altid forudses.
Det er derfor som  

 hidtil mest hensigtsmæssigt at fastsætte reglerne i bekendtgørelsesform,  

 efterhånden som det bliver aktuelt.
 Bestemmelsen er anvendt i flere bekendtgørelser, f.eks. i bekendtgørelse  

 nr. 534 af 21. juni 1992 om udtømning af affald for skibe m.v.. Denne  

 bekendtgørelse indeholder således regler om udtømning af affald på dansk  

 søterritorium, særlige havområder og andre havområder.
Til § 8 Bestemmelsen fastslår i overensstemmelse med den hidtidige praksis, at  

 udnyttelse af lovens bemyndigelser forudgående skal drøftes med de berørte  

 erhvervs- og miljøorganisationer, de kommunale organisationer og andre  

 statslige myndigheder, herunder industriministeren, energiministeren og  

 trafikministeren.
Med den særlige omtale af industriministeren understreges, at der på de  

 fleste af de områder, loven dækker, vil være sammenhæng mellem de regler  

 miljøministeren kan fastsætte og forhold, der er reguleret eller vil kunne  

 reguleres i medfør af den under Industriministeriet henhørende lovgivning om  

 skibsfart.
På områder med tæt sammenhæng må der således sikres den fornødne  

 samordning mellem regelsættene.
 Med omtalen af energiministeren markeres på tilsvarende måde  

 berøringsfladen til den under Energiministeriet hørende regulering vedr.  

 undersøgelse og udnyttelse af undersøiske mineralforekomster.
 Inden for trafikministerens område er det især reglerne om oprensning i  

 havne og sejlløb og dertil hørende klapning, samt havnenes medvirken til  

 forbedring af havmiljøet ved foranstaltninger til bortskaffelse af affald  

 m.v. fra skibe, der har interesse.
Til kapitel 2 Dette kapitel er i den gældende lov meget detaljeret og meget teknisk.  

 Dette foreslås ændret, således at kapitlet alene indeholder de grundlæggende  

 regler vedr. udtømning af olie og at miljøministeren bemyndiges til at  

 fastsætte de detaljerede regler, som er konventionsbestemte og derfor løbende  

 justeres, i bekendtgørelsesform.
Herved får oliekapitlet tillige samme  

 struktur som de følgende kapitler om udtømning af forskellige stoffer og  

 materialer.
Reglerne i gældende lovs kapitel 2 vil herefter i vidt omfang  

 blive »overflyttet« til en ny bekendtgørelse.
Til § 9 Bestemmelsen svarer til gældende lovs § 8. Definitionen bygger på  

 MARPOLkonventionen og Helsingforskonventionen.
»Olie« i lovforslagets forstand omfatter enhver blanding, der  

 indeholder olie.
Animalske og vegetabilske olier reguleres dog efter reglerne  

 i kapitel 3.
Til § 10 Bestemmelsen svarer til gældende lovs § 15. De nærmere regler om  

 oliejournaler findes i bekendtgørelse nr. 428 af 7. september 1983 om  

 anvendelse af oliejournaler.
 MARPOL-konventionens regler om føring af oliejournaler er blevet ændret i  

 1991, således at journalerne nu bedre afspejler operationerne om bord i  

 skibet og dermed forbedrer myndighedernes mulighed for kontrol med, hvad der  

 reelt er foregået om bord samtidig med, at skibet sikres bedre mod  

 beskyldninger om ulovlig udtømning.
Til § 11 Bestemmelsen svarer til gældende lovs § 9, suppleret med en bemyndigelse  

 til at fastsætte nærmere regler om udtømning i havet af olie uden for dansk  

 søterritorium fra olietankskibe, andre skibe og platforme, jf. de indledende  

 bemærkninger til dette kapitel.
Disse regler vil blive fastsat i  

 overensstemmelse med MARPOL-konventionen og vil bl.a. omfatte regler om,  

 hvordan udtømningen skal foregå, herunder at den skal ske under anvendelse af  

 godkendte systemer, og hvilke mængder, der må udtømmes, herunder  

 udtømningshastighed.
MARPOL-konventionens regler om udtømning af olie har, siden de trådte i  

 kraft i 1983, gennemgået en række ændringer, der hovedsageligt har haft til  

 formål at skabe klarere regler samtidig med, at der blev taget hensyn til den  

 teknologiske udvikling inden for søfarten.
Man har således skærpet reglerne i  

 takt med de teknologiske muligheder.
 De seneste ændringer til MARPOL medfører bl.a., at olietankskibe, såfremt  

 de er mere end 50 sømil fra nærmeste kyst, fremover lovligt kan udtømme 30  

 liter olie pr. sømil mod idag 60 liter pr. sømil.
 I andre skibe end tankskibe må olieindholdet i udtømninger fra  

 maskinrummets rendestene ikke overstige 15/1.000.000 mod idag 100/1.000.000.
Med det formål at begrænse olieudslip som følge af »bløde«  

 grundstødninger eller kollisioner skal ethvert nyt tankskib på 600 tons  

 dødvægt og derover være forsynet med en dobbeltbund.
Nye tankskibe på 5000  

 tons dødvægt og derover skal desuden være forsynet med dobbelte sider.  

 Dobbeltbundtanke og sidetanke må kun anvendes til føring af vandballast.
For  

 eksisterende olietankskibe gælder det, at såfremt skibet ikke senest 25 år  

 efter leveringsdatoen kan opfylde reglerne om dobbeltbund og -side, må det  

 ikke længere anvendes til transport af olie.
Endvidere begrænses for nye  

 tankskibe længden af hver enkelt lastetank.
Disse regler om konstruktionen af  

 tankskibe vil blive gennemført gennem lov om skibes sikkerhed m.v., der  

 administreres af industriministeren.
Til kapitel 3 Til § 12 Denne bestemmelse svarer til § 16, stk. 1 i den gældende lov.
Definitionen  

 bygger på MARPOL-konventionens bestemmelser og medfører, at f.eks. gasarten  

 buthan og ammoniak vil blive betragtet som luftarter, når temperaturen 37,8IC  

 lægges til grund.
Til § 13 Denne bestemmelse svarer til § 16, stk. 2 og 3 i den gældende lov.
Bestemmelsen indholder et generelt forbud mod udtømning af flydende  

 stoffer, som transporteres i bulk, bortset fra vand.
Forbudet sigter først og  

 fremmest mod udtømning af flydende skadelige stoffer, som i  

 MARPOL-konventionen beskrives som stoffer, der kan forårsage fare for den  

 menneskelige sundhed, havets ressourcer og rekreative værdier eller anden  

 retmæssig anvendelse af havet.
Bestemmelsen omfatter imidlertid også -  

 navnlig af hensyn til badevandskvaliteten ved de danske kyster - alle andre  

 flydende stoffer, som transporteres i bulk (bortset fra vand). Således må et  

 skib for anker under land i nærheden af badestrande efter bestemmelsen ikke  

 udtømme rester af en last, der, uanset den ikke er sundhedsfarlig, kan  

 medføre misfarvning eller på anden måde påvirke badevandskvaliteten.
Derimod  

 er bestemmelsen ikke til hinder for udtømning af ballastvand, som ikke  

 indeholder rester af lasten, olie el.lign. og som har været ført i tanke, som  

 alene anvendes til føring af ballast.
Til § 14 Denne bestemmelse, der svarer til § 17 i den gældende lov, bemyndiger  

 miljøministeren til at fastsætte de nærmere detaljerede regler for udtømning  

 af skadelige og andre flydende stoffer i overensstemmelse med reglerne i  

 MARPOL-konventionen, herunder reglerne om klassifikation af stofferne.
 MARPOL-konventionen inddeler skadelige flydende stoffer, som transporteres  

 i bulk, i kategorierne A, B, C og D, gradueret efter stoffernes skadevirkning  

 på det marine miljø m.v., således at kategori A omfatter de skadeligste  

 stoffer og kategori D de mindre farlige, men dog skadelige stoffer.
 Der er med hjemmel i gældende lovs § 17 udstedt bekendtgørelse nr. 166 af  

 1. april 1987 om klassifikation og kategorisering samt udtømning af flydende  

 stoffer, der transporteres i bulk.
 Bekendtgørelsen indeholder bestemmelser om, hvor og under hvilke forhold  

 udtømning af stoffer under de forskellige kategorier må finde sted samt  

 fortegnelsen over de klassificerede stoffer.
 Konventionens kategorisering af stoffer ændres og ajourføres løbende.
Til § 15 Denne bestemmelse svarer til § 18 i den gældende lov.
Flydende stoffer, som transporteres i bulk og som ikke er optaget på den i  

 § 14 nævnte fortegnelse, skal forinden transport finder sted til eller fra  

 dansk havn midlertidigt klassificeres af miljøministeren.
Bestemmelsen tager  

 ikke sigte på gennemsejling af dansk søterritorium, idet det herved er  

 forudsat, at en sådan transport er godkendt af en kompetent myndighed i en af  

 de øvrigt stater, der har tiltrådt konventionen.
Ifølge konventionen skal en  

 vurdering foretages i samarbejde med de lande, som har tilsluttet sig  

 konventionen og som berøres af den pågældende transport.
Til § 16 Denne bestemmelse, hvorefter kemikalietankskibe skal føre en lastjournal,  

 svarer til § 19 i den gældende lov.
 Der er med hjemmel heri udstedt bekendtgørelse nr. 165 af 1. april 1987 om  

 anvendelse af journal for skadelige flydende stoffer (lastjournal).
Til § 17 Denne bestemmelse svarer til § 20 i den gældende lov.
Bestemmelsen har sin baggrund i MARPOL-konventionen, hvorefter der skal  

 udpeges og bemyndiges inspektører til at føre kontrol med losning af  

 skadelige flydende stoffer.
Der er ikke tale om kontrol i form af det tilsyn,  

 der er omhandlet i reglerne i kapitel 15, men om en kontrol, der er et led i  

 arbejdsgangen ved losningen.
Der er fastsat regler herom i bekendtgørelse nr.  

 169 af 1. april 1987 om påtegning af lastjournal for skibe, der transporterer  

 skadelige, flydende stoffer i bulk.
Til kapitel 4 Til § 18 Denne bestemmelse svarer til § 21 i den gældende lov.
Bestemmelsen er dog  

 suppleret med en mulighed for at fastsætte regler om pligt til at afgive  

 oplysninger om lastens indhold.
Denne tilføjelse er affødt af  

 MARPOL-konventionens bilag III om transport af skadelige materialer i  

 emballeret form, der trådte i kraft 1. juli 1992. Det følger heraf bl.a., at  

 skibe, der transporterer skadelige stoffer i emballeret form, skal aflevere  

 en oversigt over lastens indhold og placering i skibet til en person i  

 afgangshavnen, f.eks. skibets skibsmægler.
Der vil med hjemmel i denne  

 bestemmelse blive udstedt en bekendtgørelse om transport af stoffer og  

 materialer i emballeret form.
Til kapitel 5 Til § 19 Denne bestemmelse er ny i forhold til den gældende lov.
Baggrunden for  

 bestemmelsen er, at der for tiden i den Internationale Søfartsorganisation  

 foregår drøftelser om et nyt bilag til MARPOL-konventionen om begrænsning af  

 forurening fra faste skadelige stoffer, der transporteres i bulk.
Disse  

 drøftelser forventes tilendebragt med en vedtagelse inden for en overskuelig  

 fremtid og den foreslåede bestemmelse skal muliggøre gennemførelse af danske  

 regler herom.
Reglerne vil bl.a. medføre et stop for udtømning af en række farlige  

 stoffer, der bl.a. fremkommer i forbindelse med rengøring af lastrum.
Det  

 forventes, at de skadelige stoffer vil fremgå af en liste med  

 klassificeringer.
Til kapitel 6 Til § 20 Denne bestemmelse svarer stort set til § 22 i den gældende lov.
Der er foretaget en formel indskrænkning af bestemmelsens  

 anvendelsesområde, således at bestemmelsen umiddelbart alene gælder for dansk  

 søterritorium og Østersøområdet.
Baggrunden herfor er, dels at  

 MARPOL-konventionens regler om udtømning af kloakspildevand endnu ikke er  

 trådt i kraft og dels at det vil være hensigtsmæssigt at regulere udtømning  

 af kloakspildevand uden for dansk søterritorium og Østersøområdet på samme  

 måde, som de øvrige udtømningskapitler, nemlig ved bekendtgørelse efterhånden  

 som konventionsreglerne får virkning.
Betingelserne for udtømning af kloakspildevand er de samme som i den  

 gældende lov.
Det er herefter generelt forbudt at udtømme kloakspildevand  

 inden for en afstand af 4 sømil fra nærmeste kyst, medmindre spildevandet har  

 gennemgået en speciel rensning i et godkendt anlæg og der ikke ved  

 udtømningen fremkommer synlige spor i havet.
Herudover kan udtømning ske  

 mindst 12 sømil fra nærmeste kyst på visse betingelser, der bl.a. angår  

 udtømningshastighed og skibets fart.
Uanset disse generelle udtømningsretningslinier kan der opstå behov for en  

 særlig beskyttelse af særlige farvande, f.eks. mere indelukkede vandområder,  

 hvor der f.eks. er megen passagerbefordring.
Derfor gives der i stk. 2  

 mulighed for, at der kan fastsættes særlige og skærpede regler for sådanne  

 områder eller for bestemte typer af skibe.
Der kan herunder også fastsættes  

 regler om udtømning af kloakspildevand fra lystfartøjer, jf. også  

 bemærkningerne til § 2, stk. 3.
Der er med hjemmel i den gældende § 22 udstedt bekendtgørelse nr. 563 af  

 16. december 1985 om forbud mod udledning af kloakspildevand fra visse  

 kategorier af skibe i Flensborg Fjord.
Bekendtgørelsen omfatter passagerskibe  

 for mere end 50 passagerer i fast rutefart.
Den gældende lov gav mulighed for at undtage visse skibe fra  

 bestemmelserne om udtømning af kloakspildevand i indtil 10 år efter lovens  

 ikrafttræden (= til 3. maj 1990). På baggrund heraf blev en række skibe ved  

 bekendtgørelse nr. 184 af 15. april 1981 undtaget fra disse bestemmelser i  

 denne periode.
Uanset denne bekendtgørelse indgik Miljøministeriet,  

 Industriminsteriet, de berørte havnemyndigheder, de svenske myndigheder og  

 rederierne med passagersejlads i Øresund i 1987/88 en række aftaler om  

 begrænsning af udledning af kloakspildevand fra passagerskibene i fast  

 rutedrift på Øresund.
Aftalerne blev senere suppleret med tilsvarende aftaler  

 for andre færgeoverfarter i Danmark.
Aftalerne indebar, at passagerskibe, der ikke allerede var forsynet med  

 opsamlingstanke for spildevand, fik sådanne tanke installeret.
Samtidig blev  

 der etableret tilslutninger til de kommunale kloaksystemer i havnene.
Siden  

 da er alt kloakspildevand fra de fleste passagerskibe, der fast besejler  

 danske havne, blevet afleveret i land.
 Inden for rammerne af Helsingforskonventionen drøfter man for tiden at  

 indføre tilsvarende regler for al passagertrafik i Østersø-området.
Til kapitel 7 Til §§ 21-23 Disse bestemmelser er uændrede i forhold til den gældende lovs §§ 23-25,  

 bortset fra, at »Nordsøområdet« er indføjet, da dette område i  

 MARPOL-konventionen er udpeget som »særligt havområde«, jf. også  

 forslagets § 7 Til § 21 Der gælder efter denne bestemmelse, som svarer til § 23 i den gældende  

 lov, et generelt forbud mod udtømning af enhver form for affald, bortset fra  

 frisk fisk, på søterritoriet.
Ved udtrykket »frisk fisk« tænkes  

 alene på fiskerester, der stammer fra rensning af friskfanget fisk, herunder  

 fra den efter lovgivningen om kvalitetskontrol med fisk og fiskervarer  

 foreskrevne rensning om bord af visse fiskearter.
Overbordkastning af en hel  

 fiskelast f.eks. på grund af forrådnelse falder dermed ikke ind under  

 undtagelsesbestemmelsen.
 Som eksempler på affaldsstoffer, der ikke må udkastes, kan bl.a. nævnes  

 plaststoffer, tovværk og fiskegarn, plastskraldeposer, papirprodukter, tøj,  

 glas, metal, flasker, lervarer, træ og levnedsmiddelaffald.
Til §§ 22 og 23 Efter disse bestemmelser, som svarer til §§ 24-25 i den gældende lov, må  

 der ikke i Østersøområdet og Nordsøområdet udtømmes affald, dog må  

 levnedmiddelaffald udtømmes mindst 12 sømil fra nærmeste kyst.
 Der er til begge bestemmelser knyttet en bemyndigelse, der muliggør  

 udstedelse af nærmere regler vedr. udtømning af affald og udtømning af  

 levnedsmiddelaffald uden for dansk søterritorium, Østersøområdet og  

 Nordsøområdet.
Nærmere regler herom findes i bekendtgørelse nr. 534 af 21. juni 1992 om  

 udtømning af affald fra skibe m.v.
Bekendtgørelsen, der bygger på  

 MARPOL-konventionen, indeholder regler om, hvor, hvornår og under hvilke  

 betingelser, der må udtømmes affald henholdsvis levnedsmiddelaffald.
Til kapitel 8 Til § 24 Denne bestemmelse svarer til § 26 i den gældende lov.
 Med den gældende havmiljølov blev alle danske havne omfattet af kravet om  

 modtageordninger og der er nu i alle danske havne etableret modtageordninger  

 for rester og blandinger af olie, skadelige stoffer, der transporteres i bulk  

 og emballeret form, kloakspildevand og affald.
 Der er fastsat nærmere regler herom i bekendtgørelse nr. 429 af 7.  

 september 1983 om modtageordninger for rester og blandinger af olie,  

 kloakspildevand samt affald i danske havne og i bekendtgørelse nr. 167 af 1.  

 april 1987 om modtageordninger i danske havne for rester og blandinger af  

 skadelige flydende stoffer, der transporteres i bulk.
Enkelte større havne har etableret faste installationer, f.eks.
København,  

 Aalborg, Fredericia samt raffinaderihavnene, mens øvrige havne benytter sig  

 af mobile systemer, der enten ejes af havnen, kommunen eller af en privat  

 virksomhed i de tilfælde, hvor opgaven er udliciteret.
 Som kontrol på tilstedeværelsen af modtageordningerne er skibsfarten  

 gennem rederiorganisationerne blevet anmodet om at indberette til  

 Miljøministeriet, såfremt der konstateres problemer med aflevering af nogen  

 form for skibsgenereret affald.
 Miljøministeriet har kun modtaget enkelte sådanne indberetninger, og det  

 vurderes på denne baggrund, at modtageordningerne i danske trafikhavne  

 fungerer efter hensigten.
 Det generelle krav til modtageordninger er, at kapaciteten skal være af en  

 sådan størrelse, at skibene ikke forsinkes unødigt.
Tilsvarende har lystbådehavne og marinaer etableret ordninger for  

 modtagelse af olieaffald og fast affald, hvorimod ingen af disse havne har  

 etableret særskilte modtageordninger for kloakspildevand fra lystfartøjer,  

 idet bekendtgørelse nr. 429 af 7. september 1983 om modtageordninger for  

 rester og blandinger af olie, kloakspildevand samt affald i danske havne  

 alene pålægger lystbådehavne at etablere modtageordninger, der ikke kræver  

 særligt udtømningsudstyr.
Dette skal ses i lyset af, at lystbåde efter den  

 gældende lov er fritaget for udstyrskrav.
På baggrund af den reviderede  

 Helsingforskonvention lægges der imidlertid, som nævnt i bemærkningerne til §  

 2, op til en udvidelse af rammerne for reguleringen for så vidt angår  

 lystfartøjer.
I det omfang, lystfartøjer pålægges krav om særligt udstyr for  

 så vidt angår udtømning af kloakspildevand, kan det blive aktuelt at stille  

 yderligere krav til modtagefaciliteterne i lystbådehavne.
 Ved gennemførelsen af den gældende lovgivning fik havnene efter  

 forhandlinger mellem Trafikministeriet og Miljøministeriet tilladelse til en  

 generel forhøjelse af skibs- og vareafgiften med henblik på finansiering af  

 etablerings- og driftsomkostningerne for modtageordningerne.
 Herved undgik man, at skibene skulle betale direkte for aflevering af  

 affaldet og meningen med ordningen var at etablere et  

 »introduktionstilbud« med henblik på at sikre, at så mange skibe  

 som muligt øjeblikkeligt benyttede ordningen.
Under Helsingforskonventionen er der endvidere udarbejdet en  

 rekommendation, der anbefaler, at modtageordningerne finansieres på en anden  

 måde end ved direkte at opkræve afgifter fra skibene, der benytter  

 ordningerne.
Er dette ikke muligt, anbefales det, at afgiften gøres så lille,  

 at skibene ikke får et økonomisk incitament til at undlade at benytte  

 ordningerne.
 Med den stigende miljøbevidsthed er skibenes anvendelse af  

 modtageordningerne steget, og driften og vedligeholdelsen af ordningerne samt  

 den endelige bortskaffelse af det modtagede affald overstiger nu langt  

 provenuet af den generelle forhøjelse af skibs- og vareafgiften i 1981,  

 hvilket havnene og deres organisationer flere gange har gjort  

 Miljøministeriet opmærksom på.
 På trods af den nævnte anbefaling til Helsingforskonventionens  

 medlemslande om ikke at opkræve en særlig afgift, er det - Miljøministeriet  

 bekendt - kun danske, svenske og enkelte tyske havne i hele verden, der ikke  

 opkræver en særlig afgift for benyttelsen af modtageordninger.
 På den anden side vil en ændring af det danske  

 »no-special-fee«-system være et brud med det solidariske princip,  

 som ordningen hviler på, og hvorefter alle skibe er med til over skibs- og  

 vareafgiften at betale til modtageordningerne.
I lyset af ovennævnte modstående argumenter og på baggrund af lov om  

 trafikhavne (nr. 316 af 15. maj 1990), som har overladt det til de enkelte  

 havne inden for visse rammer selv at fastsætte skibs- og vareafgiften (efter  

 udløbet af en overgangsperiode til og med 1994) kunne det derfor overvejes,  

 om der er grundlag for at ændre det danske »no-special-fee«-system  

 på dette område.
Miljøministeriet vil derfor på baggrund af en ny havmiljølov  

 tage initiativ til drøftelser herom med de involverede parter med henblik på  

 at afklare, om finansieringen af udgifterne til modtageordninger fortsat bør  

 ske over skibs- og vareafgifterne eller gennem en særlig afgift.
I denne  

 sammenhæng vil selvsagt de miljømæssige konsekvenser af en ny ordning blive  

 vurderet nøje.
Til kapitel 9 Dette kapitel indeholder bestemmelsen om forbud mod dumpning, bortset fra  

 dumpning af optaget havbundsmateriale (klapning). Som nævnt i de almindelige  

 bemærkninger foreslås i overensstemmelse med de senere års miljøpolitiske  

 målsætning nationalt og internationalt et egentligt forbud mod dumpning.  

 Bestemmelserne i dette kapitel er herefter revideret, således at de ud over  

 det nævnte forbud primært vedrører dumpning af optaget havbundsmateriale  

 (klapning). I forlængelse heraf er endvidere lovens tre bilag samlet til eet  

 bilag og der er indsat et nyt bilag med en kort vejledning i, hvilke forhold  

 og hensyn, der skal indgå ved behandling af en ansøgning om tilladelse til  

 dumpning af optaget havbundsmateriale.
Heri indgår nu bl.a. en vurdering af  

 muligheden for nyttiggørelse af havbundsmaterialet eller anden bortskaffelse  

 end dumpning.
En vejledning om klapning - »Dumpning af optaget  

 havbundsmateriale - klapning« - er under forhandling med de berørte  

 myndigheder og organisationer.
Til § 25 Med denne bestemmelse forbydes dumpning, bortset fra dumpning af optaget  

 havbundsmateriale, jf. nærmere lovforslagets almindelige bemærkninger.
 Uden for bestemmelsen falder fortsat den såkaldte nøddumpning, idet der  

 lovligt kan foretages dumpning, såfremt der er overhængende fare for  

 menneskeliv eller for at betydelige værdier skal gå tabt, jf. også  

 bemærkningerne til § 58.
 Som eksempel på sådanne nøddumpninger kan nævnes de tilfælde, hvor  

 forvitrede sprænglegemer på opfiskede giftgasbomber gør enhver behandling  

 farlig og bomberne derfor gendumpes.
I stk. 2 videreføres den gældende lovs § 30, udvidet til at omfatte enhver  

 indlastning og transport her i landet, når formålet er dumpning, bortset fra  

 dumpning af havbundsmateriale.
Dette gælder således, uanset om der måtte være  

 givet dumpningstilladelse i udlandet.
Uanset formuleringen af bestemmelsen er det ikke hensigten at forhindre  

 transport i danske farvande af stoffer eller materialer bestemt for dumpning  

 (eller afbrænding, jf. nedenfor). En sådan hindring ville være i modstrid med  

 folkeretten, udtrykt gennem den endnu ikke ikrafttrådte Havretskonventions  

 regler om »uskadelig passage« gennem søterritoriet og  

 »transitpassage« gennem internationale stræder.
Loven vil også  

 fremover blive administreret i overensstemmelse hermed.
Til § 26 Kompetencen til at meddele tilladelse til og føre tilsyn med dumpning af  

 havbundsmateriale (klapning) foreslås tillagt amtsrådet.
I gældende lov er  

 miljøministeren tillagt denne kompetence med mulighed for at henlægge denne  

 til amtsrådet.
En sådan kompetenceoverførsel er allerede sket med  

 bekendtgørelse nr. 975 af 19. december 1986 om dumpning af optaget  

 havbundsmateriale.
 I forhold til gældende praksis medfører bestemmelsen, at amtsrådene får  

 overdraget kompetencen til at meddele klaptilladelse i alle sager, også når  

 optagningsstedet for sedimentet er beliggende i internationalt farvand  

 (herunder internationale stræder).
 Herudover er der alene tale om en formel ændring af loven.
 I overensstemmelse med hidtidig praksis vil amtsrådene altid skulle finde  

 klappladsen inden for dansk søterritorium.
I praksis er der tale om to typer af klapninger.
Den første type er større  

 eller mindre eengangsoperationer, hvor en havn eller sejlrende skal oprenses  

 efter en årrække.
Den anden type drejer sig om havne, som erfaringsmæssigt  

 har behov for hyppige oprensninger - ofte hvert år.
I disse tilfælde kan en  

 tilladelse gives for en længere periode - dog maksimalt 5 år, jf. i øvrigt  

 bemærkningerne til § 27.
Efter stk. 2 skal der i forbindelse med behandlingen af ansøgninger om  

 tilladelse til dumpning af havbundsmateriale indgå de forhold og hensyn, der  

 er anført i bilag 1. Dette bilag er en sammenskrivning af tilsvarende bilag  

 fra Oslo- og London-konventionerne.
Det følger af bestemmelsen og det  

 tilknyttede bilag, at der i vurderingen af en ansøgning indgår en række  

 hensyn - miljømæssige, sundhedsmæssige, rekreative, økologiske, biologiske,  

 økonomiske og dumpning contra deponering på land.
Også muligheden for  

 nyttiggørelse skal særskilt overvejes, idet nyttiggørelse ud fra såvel en  

 miljømæssig som en ressourceøkonomisk betragtning er ønskværdig, jf. også  

 råstoflovens formålsbestemmelse.
 Inddragelsen af dette hensyn indebærer, at amtsrådet efter en konkret  

 afvejning, hvori indgår hensynet til de økonomiske konsekvenser af  

 henholdsvis dumpning og råstofmæssig anvendelse, kan afslå at meddele  

 tilladelse til dumpning af optaget havbundsmateriale, der umiddelbart eller  

 efter behandling er af en sådan kvalitet, at nyttiggørelse som råstof er  

 mulig.
 Uforurenede sedimenter vil eksempelvis i nogen tilfælde kunne anvendes ved  

 kystsikring, fyldarbejder, vejbygning og betonfremstilling.
Stk. 3 fastsætter nogle kvalititative begrænsninger for, hvornår der må  

 meddeles tilladelse til klapning af forurenet havbundsmateriale.
Således må  

 der kun meddeles klaptilladelse, hvis havbundsmaterialet vurderes af  

 indeholde uvæsentlige mængder og koncentrationer af de i bilag 2 nævnte  

 stoffer og materialer.
Dette skøn skal udøves for hver enkelt ansøgning og der vil i den  

 vejledning, der er under udarbejdelse, jf. ovenfor, blive givet en vejledning  

 heri.
Evt. stramninger på dette område i forhold til den praksis, der har  

 udviklet sig siden den gældende lov trådte i kraft, vil ske efter en nøje  

 afvejning bl.a. af den miljømæssige gevinst over for de konsekvenser en sådan  

 stramning måtte have i forhold til havnene.
Stk. 4 er en parallel til miljøbeskyttelseslovens § 72 og indebærer, at  

 amtsrådet i visse tilfælde kan forlange, at ansøgeren for egen regning lader  

 foretage analyser af sedimentet til brug for amtsrådets vurdering af en  

 konkret ansøgning.
Bestemmelsen præciserer således i overensstemmelse med  

 gældende praksis omfanget af ansøgerens oplysningspligt.
Til § 27 Denne bestemmelse sætter nogle rammer for hovedindholdet af en tilladelse  

 til dumpning af havbundsmateriale.
For at overholde konventionskrav (bl.a.
Helsingforskonventionen) er det i  

 stk. 1 præciseret, at der kun kan meddeles tidsbegrænsede tilladelser til  

 dumpning af havbundsmateriale.
Der kan for tiden meddeles tilladelse for en  

 periode af højst fem år.
Udover redaktionelle ændringer i forhold til den gældende bestemmelse i §  

 29 er desuden medtaget et udtrykkeligt krav om angivelse af tilladelsens  

 udløbsdato samt en udtrykkelig hjemmel til at stille vilkår om optagning og  

 udlægning af sedimentet, f.eks. forbud mod overløb ved optagning ved hjælp af  

 sugning.
Det er ligeledes præciseret, at der også ved anden bortskaffelse af  

 havbundsmateriale end dumpning, dvs ved afslag på tilladelse til dumpning,  

 kan fastsættes vilkår om optagemetoden, idet »forstyrrelsen« af  

 havbunden er uafhængig af, hvordan materialet bortskaffes.
Til § 28 Efter denne bestemmelse bemyndiges miljøministeren til at fastsætte  

 nærmere regler om tilladelsesordningen for dumpning af havbundsmateriale,  

 herunder om ansøgningens indhold, om prøveudtagning og analyser, og om  

 amtsrådets vurdering og behandling af sager efter § 26, herunder om bindende  

 høring af andre myndigheder.
Bestemmelsen vil udgøre hjemlen for en ny  

 ajourført bekendtgørelse om dumpning af optaget havbundsmateriale (klapning).
 En bindende høring af Skov- og Naturstyrelsen er under overvejelse for de  

 sager efter dette kapitel, hvor klappladsen er beliggende i eller tæt ved et  

 EFfuglebeskyttelsesområde med henblik på den overordnede varetagelse af  

 beskyttelseshensynene i EF-fuglebeskyttelsesdirektivet.
Efter stk. 2 kan miljøministeren beslutte at overtage amtsrådets  

 beføjelser efter § 26 i sager, der har større betydning.
Bestemmelsen svarer  

 til bemyndigelsen i miljøbeskyttelsesloven til at indkalde sager til central  

 behandling.
Til § 29 Bestemmelsen svarer til den hidtidige § 31, men da der fremover kun er eet  

 bilag med en liste over skadelige stoffer, er bestemmelsen om flytning af  

 stoffer fra et bilag til et andet overflødig.
Til kapitel 10 Dettte kapitel har karakter af en slags »opsamlingskapitel« for  

 en række forureningssubjekter, der ikke falder ind under udtømning eller  

 dumpning.
Kapitlet indeholder en bestemmelse om forurening fra boreplatforme,  

 en bestemmelse om afbrænding, en bestemmelse om luftforurening og en  

 bestemmelse, der skal tage højde for andre forureningstilfælde.
Til § 30 Efter denne bestemmelse kan der fastsættes regler om udledning i havet og  

 anden bortskaffelse af stoffer og materialer, der stammer fra undersøgelse  

 eller udnyttelse af undersøiske mineralforekomster, herunder kulbrinter.
 Bestemmelsen er en videreførelse af § 32 i den gældende lov, idet der dog  

 foreslås en udvidelse af rammerne for den fremtidige regulering også på dette  

 område.
Der er med hjemmel i den gældende bestemmelse udstedt bekendtgørelse nr.  

 394 af 17. juli 1984 om udledning i havet af stoffer og materialer fra visse  

 havanlæg.
Efter denne bekendtgørelse reguleres udledning fra denne type  

 virksomhed gennem en tilladelsesordning.
Forslaget om at udvide  

 bemyndigelsen, således at der også kan fastsættes regler om »anden  

 bortskaffelse« skal bl.a. ses i lyset af den almindelige udvidelse af  

 lovens område, jf. bemærkningerne til § 1.
Ved »anden bortskaffelse« tænkes bl.a. på afbrænding af væske,  

 herunder naturgas, i forbindelse med brøndtestning, brøndstimulering m.v. og  

 på afbrænding af farlige gasarter i forbindelse med produktion af  

 hydrocaboner, herunder naturgas.
Endvidere tænkes på bortskaffelse via land  

 eller injektion under havoverfladen.
 Disse aktiviteter er ikke omfattet af det nye generelle forbud mod  

 afbrænding på havet, som foreslås indført i forslagets § 31, jf. nedenfor, og  

 har hidtil ikke været omfattet af regler.
I lyset af nyere viden om risiko for dannelse af farlige forbindelser  

 under afbrændingsprocessen anses det for hensigtsmæssigt at bemyndige  

 ministeren til at fastsætte regler herom.
Miljøministeriet følger udviklingen  

 inden for området med henblik på evt. initiativer, når det fornødne grundlag  

 foreligger, og også inden for bl.a.
Pariskonventionen er man opmærksom på  

 denne forureningsform.
Eventuelle nye regler vil, som det er sædvanlig  

 praksis, blive forhandlet med berørte myndigheder og koncesseionshavere.
 Det bemærkes, at emissioner til atmosfæren, stammende fra platformes  

 normaldrift - dvs. emissioner, der ikke hænger sammen med efterforsknings-  

 eller udvindingsaktiviteter, men med driften af platformen som arbejds- og  

 opholdssted for borepersonellet - reguleres med hjemmel i § 31. Dette er i  

 overensstemmelse med principperne i den gældende lov, som regulerer  

 udledninger fra platformes normaldrift analogt med skibe, men fastsætter  

 særlige regler for forurening i forbindelse med platformenes efterforsknings-  

 og udvindingsaktiviteter.
 En revision af den nævnte bekendtgørelse vil blive nærmere overvejet på  

 baggrund af en ny havmiljølov.
 Efter stk. 2 kan der fastsættes regler om, at udledning eller anden  

 bortskaffelse af bestemte stoffer ikke må finde sted, såfremt dette må  

 antages at indebære væsentlig risiko for forurening af havmiljøet.
 Der tænkes her på anvendelse og udledning af stoffer, der er giftige,  

 svært nedbrydelige eller med tendens til bioakkumulation.
 Bestemmelsen i § 30 skal i øvrigt ses i sammenhæng med lov nr. 292 af 10.  

 juni 1981 om visse havanlæg, som regulerer en række andre forhold i  

 forbindelse med havanlæg.
Til § 31 Med denne bestemmelse forbydes afbrænding af stoffer eller materialer på  

 havet.
Bestemmelsen tager sigte på afbrænding af affald, der er frembragt på  

 land.
Om den nærmere baggrund henvises i øvrigt til de almindelige  

 bemærkninger.
I stk. 2 videreføres § 33, stk. 5 i den gældende lov, udvidet til at  

 omfatte enhver indlastning og transport her i landet, når formålet er  

 afbrænding.
Dette gælder således, uanset om der måtte være givet  

 afbrændingstilladelse i udlandet.
Der henvises i øvrigt til bemærkningerne  

 til § 25 (den tilsvarende forbudsbestemmelse for så vidt angår dumpning).
 I stk. 3 er to former for afbrænding undtaget fra forbudet i stk. 1. Det  

 drejer sig om afbrænding af normaldriftsaffald fra skibe og platforme og  

 afbrænding af stoffer og materialer, der stammer fra undersøgelse eller  

 udnyttelse af undersøiske mineralforekomster.
Afbrænding af normaldriftsaffald er undtaget fra bestemmelsen i den  

 gældende lov om, at afbrænding kun må ske efter forudgående tilladelse.
Denne  

 form for afbrænding er således efter lovforslaget i forlængelse af gældende  

 lov ikke umiddelbart forbudt, men vil - i modsætning til gældende lov -  

 fremover kunne reguleres, jf. stk. 4.
 Afbrænding i forbindelse med undersøgelse og udnyttelse undersøiske  

 mineralforekomster er ikke reguleret i den gældende lov, men er omfattet af  

 og vil dermed kunne reguleres med hjemmel i § 30.
 I stk. 4 bemyndiges miljøministeren til at fastsætte regler om  

 bortskaffelse ved afbrænding af normaldriftsaffald fra skibe og platforme.  

 Overvejelser herom skal bl.a. ses i lyset af de generelle internationale  

 overvejelser vedr. begrænsning af luftforurening fra skibe og platforme, jf.  

 § 32.
Til § 32 I denne bestemmelse, som er ny i forhold til den gældende lov, bemyndiges  

 ministeren til at fastsætte regler om særlige foranstaltninger om bord i  

 skibe eller på platforme med henblik på at begrænse luftforurening.
 Som nævnt i de almindelige bemærkninger foregår der for tiden i det  

 internationale havforureningssamarbejde drøftelser vedr. forholdsregler til  

 imødegåelse af luftforurening fra skibe og platforme.
 På nationalt plan er begrænsning af luftforurening fra skibsfarten  

 medtaget i regeringens transporthandlingsplan for miljø og udvikling.
 Arbejdet med at begrænse luftforurening fra skibe har dels til formål at  

 opfylde Montreal-protokollens mål om reduktion af udslip fra helon og  

 CFCgasser, men også en generel reduktion af de skadelige immisioner fra  

 skibenes fremdrivningsmaskineri er omfattet.
 Det sidstnævnte forhold er især blevet aktuelt efter de generelle krav om  

 lavere svovlindhold i brændselsolier, der anvendes på land, idet  

 olieproducenternes muligheder for at skaffe sig af med svovlholdig olie er nu  

 begrænset til den internationale skibsfart.
I samme forbindelse er der et generelt ønske om reduktion af NOx og SOx  

 samt partikler.
Ligeledes ønskes mængden af dampe fra skadelige stoffer, der  

 udledes i forbindelse med lastning af tankskibe reduceret.
 Endelig overvejes en regulering af skadelige emmissioner fra  

 affaldsforbrændingsanlæg om bord i skibe, jf. § 31, stk. 3.
 I forhold til off-shore-virksomhed vil f.eks. udledning af uforbrændte  

 gasser til atmosfæren kunne reguleres i medfør af denne bestemmelse.
Til § 33 Denne bestemmelse er en videreførsel i en lidt ændret form af bestemmelsen  

 i den gældende lovs § 34. Bestemmelsen har karakter af en  

 »opsamlingsbestemmelse«, der skal gøre det muligt inden for  

 rammerne af lovens formål at fastsætte regler om forurening fra skibe og  

 platforme, som ikke er omfattet af de forudgående kapitler, de forudgående  

 bestemmelser i dette kapitel eller anden lovgivning i øvrigt.
I de  

 internationale havforureningskonventioner og inden for den internationale  

 søfartsorganisation foregår der et løbende arbejde med at forbedre og udbygge  

 de internationale aftaler om forebyggelse og bekæmpelse af havforurening og  

 bestemmelsen muliggør gennemførelsen af internationale vedtagelser herom Endvidere vil der efter bestemmelsen kunne fastsættes regler om specielle  

 forhold/aktiviteter, der har betydning for danske farvande på grund af disse  

 farvandes særlige karakter eller for at imødegå aktiviteter, der indebærer  

 forureningsrisiko i øvrigt.
Som eksempel kan nævnes, at der muligvis kunne  

 blive behov for at regulere bunkervirksomhed (»flydende  

 tankstationer«) og oplægning af skibe i fjorde o.lign.
Bemyndigelsen kan også tænkes anvendt til at fastsætte særlige regler for  

 aktiviteter i f.eks.
EF-fuglebeskyttelsesområder og Ramsar-områder.
Til kapitel 11 Bestemmelserne i dette kapitel er stort set en videreførsel af de gældende  

 beredskabsbestemmelser.
Ud over, at der er indsat en bestemmelse om  

 beredskabsplaner for olieforureningsulykker med henblik på opfyldelse af  

 OPRC-konventionen, jf. nærmere de almindelige bemærkninger, er der alene sket  

 enkelte sproglige og redaktionelle justeringer i teksten.
Den gældende lov har sikret etableringen af et samlet beredskab mod  

 forurening af havet, havneanlæg og kyststrækninger.
Lovens ansvars- og  

 opgavefordeling i forbindelse med forebyggelse og bekæmpelse af forurening af  

 havet og i forbindelse med oprensning og sanering af større forureninger af  

 havne og kyststrækninger opretholdes i nærværende lovforslag.
 Beredskabet sigter mod bekæmpelse af olie- og kemikalieforurening.
 Beredskabet består af et statsligt olie- og kemikalieberedskab under  

 Miljøministeriet (Miljøstyrelsen) til bekæmpelse af forurening på havet, et  

 havneberedskab under kommunalbestyrelsen til bekæmpelse af forurening i  

 havnene samt et strandsaneringsberedskab, der afhængigt af forureningens  

 omfang og karakter forestås af kommunalbestyrelsen, amtsrådet eller  

 Miljøministeriet (Miljøstyrelsen), når en forurening ikke har kunnet fjernes  

 på havet.
 Det etablerede beredskabssystem har over årene i gennemsnit pr. år  

 modtaget mellem 250 og 300 meldinger om olieforureninger og 25-50 meldinger  

 om anden forurening, herunder rapporter om fund af krigsgas.
Den generelle pligt til at indberette observerede olie- og  

 kemikalieforureninger betyder, at beredskabet modtager et stort antal  

 meldinger om meget små forureninger, hvor det vurderes, at en bekæmpelse ikke  

 er mulig eller fornøden.
Sådanne meldinger udgør mellem 80% og 90% af de  

 modtagne meldinger.
 De resterende meldinger kræver en eller anden form for indsats, der kan  

 variere fra verifikation med hjælp fra Miljøministeriets skibe, det lejede  

 fly eller fra andre statslige eller civile organisationer til en egentlig  

 bekæmpelse med indsats af en eller flere af Miljøministeriets skibe, af flyet  

 og eventuelt i det kystnære områder og på stranden indsats fra det statslige  

 redningsberedskab og berørte kommuner/amtskommuner.
 Siden beredskabets etablering i dets nuværende form har det jævnligt været  

 i anvendelse ved egentlige forureningsbekæmpelsesopgaver.
 Ved disse aktioner har beredskabet været i stand til at begrænse de  

 miljømæssige og økonomiske konsekvenser af omfattende forureningsulykker og  

 beredskabet har derved bevist sin evne til at løse de pålagte opgaver.
Det bemærkes, at beredskabet i forbindelse med off-shore-virksomhed  

 reguleres særskilt med hjemmel i havanlægsloven, som tillægger  

 miljøministeren beføjelser på dette område.
Denne beføjelse er udnyttet ved  

 bekendtgørelse nr. 395 af 17. juli 1984 om beredskab i tilfælde af forurening  

 af havet fra visse havanlæg.
Bekendtgørelsen stiller krav til  

 beredskabsplanlægning, materiel m.v.
Til § 34 Denne bestemmelse svarer til § 35 i den gældende lov, idet dog den  

 sproglige udformning er ændret, ligesom der er foretaget den formelle  

 ændring, at hovedansvaret tillægges miljøministeren.
Miljøstyrelsens  

 aktiviteter på dette området vil herefter fremover hvilke på en delegation.
 Det statslige ansvar for bekæmpelse af olie- og kemikalieforurening af  

 havet og kystnære områder indebærer en forpligtelse til til stadighed at  

 opretholde og udbygge det fornødne statslige beredskab til denne bekæmpelse.  

 Under de fleste forhold vil bekæmpelse mest effektivt, økonomisk og med  

 færrest skadevirkninger på miljøet kunne ske, mens forureningen befinder sig  

 på eller i vandet.
 Materiellet til det statslige beredskab består i dag af følgende fartøjer:
2 skibe, GUNNAR THORSON og GUNNAR SEIDENFADEN af »offshore  

 supply«-typen (ca. 850 BRT), der kan anvendes til bekæmpelsesoperationer  

 i åbne farvande, herunder Nordsøen.
Skibene kan ligeledes anvendes som  

 kommandoskibe i forbindelse med store operationer, herunder som danske  

 ledelsesfartøjer ved internationale bekæmpelsesoperationer.
GUNNAR THORSON er  

 endvidere udrustet som laboratorieskib og anvendes således i forbindelse med  

 monitering af vandkvaliteten i danske og omliggende farvande.
2 skibe, MARIE MILJØ og METTE MILJØ af »seatruck«-typen (ca. 160  

 BRT), der anvendes som Miljøministeriets udrykningsfartøjer i tilfælde af  

 melding om søulykke og olie- eller kemikalieforurening.
Disse skibe er  

 konstant på 1 times sejlvarsel.
2 fartøjer, MILJØ 101 og MILJØ 102, der må betegnes som store motorbåde  

 (ca. 20 BRT). Disse fartøjer anvendes ligeledes som udrykningsfartøjer til  

 verificering af rapporteret olieforurening.
Endvidere kan disse to fartøjer  

 indgå som hjælpefartøjer ved en større bekæmpelsesaktion.
 3 oliepramme, der anvendes som flydende lagerfaciliteter for opsamlet  

 olie.
 Herudover rådes over 6 mindre hjælpefartøjer, der alle kan anvendes ved  

 større aktioner og ved bekæmpelse af forurening tæt ved kysten.
 Ud over fartøjerne råder Miljøministeriet over specielt materiel, så som  

 flydespærringer til begrænsning af oliens udbredelse samt til koncentrering  

 af olien, olieoptagere til opsamling af alle typer af olie, flydecontainere  

 til opbevaring og transport af opsamlet olie, forskelligt specialudstyr til  

 lægtring af havarerede tankskibe samt sporings- og beskyttelsemateriel til  

 brug i forbindelse med bekæmpelse af kemikalieforurening.
 I forbindelse med beredskabets opbygning er det tilstræbt, at nævnte  

 materiel i størst muligt omfang også kan anvendes i forbindelse med  

 bekæmpelse af kemikalieforurening.
 Endvidere råder Miljøministeriet over beholdninger af dispergeringsmidler  

 til kemisk bekæmpelse af en olieforurening samt over forskellige typer  

 absorberingsmidler til bekæmpelse af olie- og kemikalieforurening.
 Materiellet til bekæmpelse af olie- og kemikalieforureninger i kystnære  

 farvande og på stranden er stationeret ved det statslige redningsberedskab.
En olieforurening eller en søulykke rapporteres typisk til Søværnets  

 Operative Kommando, hvorfra Miljøministeriet (Miljøstyrelsen) alarmeres.
En  

 egentlig bekæmpelsesaktion vil ofte starte som en ren miljøministeriel  

 opgave, men på grund af de danske farvandes beskaffenhed vil en  

 olieforurening kunne nå kysten, hvor det statslige redningsberedskab vil  

 blive sat ind i det kystnære beredskab.
Bestemmelserne åbner dog også mulighed for et samarbejde med andre  

 statslige myndigheder, med amtskommunale myndigheder, herunder embedslægen,  

 ligesom bestemmelserne ikke udelukker samarbejde med private (f.eks. lodser,  

 bjærgningsselskaber, lokale fiskere m.fl.) Til § 35 og 36 Disse bestemmelser er uændrede i forhold til den gældende lov og fastslår  

 de lokale myndigheders ansvar og opgaver i forbindelse med forurening af  

 havne eller strande og kyster, ligesom miljøministeren bemyndiges til efter  

 forhandling med de berørte organisationer at fastsætte regler om fordelingen  

 af udgifterne i forbindelse hermed mellem havnebestyrelsen,  

 kommunalbestyrelsen, amtsrådet og staten.
En sådan fordeling blev fastlagt ved bekendtgørelse nr. 662 af 26.  

 september 1986. I forhold til kommunerne er der i indeværende efterår indgået  

 en ny aftale med Kommunernes Landsforening, hvorefter de kommunale udgifter  

 til strandsanering, som efter den nævnte bekendtgørelse har påhvilet  

 kommunerne fuldt ud, fremover skal fordeles ligeligt mellem kommunerne og  

 staten.
En ny bekendtgørelse herom er trådt i kraft den 25. januar 1993.
Til § 37 Denne bestemmelse er ny.
Den pålægger alle olietankskibe på 150 BRT og  

 derover og alle andre skibe over 400 BRT at tilvejebringe en beredskabsplan  

 for olieforureningsulykker.
Kravet udspringer af OPRC-konventionen, der  

 etablerer et globalt olieberedskabssamarbejde, jf. nærmere omtalen af denne  

 konvention i lovforslagets almindelige bemærkninger.
 På baggrund af overvejelser om at udvide det globale beredskab til også at  

 omfatte anden forurening end olieforurening, foreslås tillige en bemyndigelse  

 til at stille krav om beredskabsplaner på skibe, som er indrettet til eller  

 som transporterer skadelige flydende stoffer i bulk, jf. stk. 2.
 Der vil på baggrund af stk. 3 blive udstedt en bekendtgørelse med nærmere  

 retningslinier for udarbejdelse, indhold og godkendelse af  

 beredskabsplanerne.
Til kapitel 12 Bestemmelserne i dette kapitel er med enkelte justeringer uændrede i  

 forhold til de gældende bestemmelser.
Der er foretaget justeringer og  

 konsekvensrettelser, bl.a. som følge af, at dumpning (bortset fra dumpning af  

 optaget havbundsmateriale) forbydes.
 Indberetningsforpligtelsen og dens omfang skal ses i sammenhæng med især  

 beredskabsbestemmelserne og skal sikre en så hurtig og effektiv  

 bekæmpelsesindsats som muligt, således at evt. skadevirkninger begrænses mest  

 muligt.
Til § 38 Bestemmelsen er uændret i forhold til den gældende bestemmelse.
Den  

 fastslår, hvem der er ansvarlig for indberetning og i hvilke situationer.
Der  

 skal således ske indberetning, når der sker udtømning i strid med loven eller  

 i force majeure-situationer, ved kollision eller grundstødning eller såfremt  

 der af andre grunde er fare for udtømning o.a.
 Indberetningspligten gælder også, hvor et væsentligt spild af olie eller  

 andre skadelige stoffer iagttages fra luftfartøj, jf. stk. 2.
 Ligeledes skal havnebestyrelsen foretage indberetning, såfremt der er fare  

 for, at olie eller skadelige flydende stoffer, der er blevet udtømt i havnen,  

 vil kunne forurene havet, jf. stk. 3.
 Endelig pålægges de, der er omfattet af indberetningspligten, samtidig en  

 oplysningspligt af hensyn til bekæmpelsesarbejdet, jf. stk. 4.
Til § 39 Denne bestemmelse bemyndiger miljøministeren til at fastsætte nærmere  

 regler om den i § 38 nævnte indberetningspligt og om indberetning af anden  

 forurening af havet end den, der omfattes af disse bestemmelser.
 MARPOL-konventionen indeholder detaljerede bestemmelser herom.
 Sådanne bestemmelser findes i bekendtgørelse nr. 311 af 12. juni 1981 om  

 indberetning i henhold til lov om beskyttelse af havmiljøet.
 Denne bekendtgørelse indeholder også bestemmelser for fartøjer uden for  

 dansk søterritorium om indberetning til kompetente udenlandske myndigheder,  

 jf. stk. 2.
Til § 40 Denne bestemmelse tager primært sigte på implementering af et EF-direktiv  

 om minimumskrav til skibe på vej til eller fra Fællesskabshavne med farligt  

 eller forurenende gods.
 Hovedformålet med dette direktiv er at sikre, at oplysninger om lastens  

 indhold af farligt eller forurenende gods (godsoplysninger) findes i land hos  

 en kompetent myndighed i et EF-land og at andre kompetente myndigheder nemt  

 kan få adgang til disse oplysninger.
 Direktivet, der omfatter skibe på vej til eller fra en EF-havn med farligt  

 eller forurenende gods om bord, lægger op til, at disse skibe skal afgive en  

 række godsoplysninger til myndighederne med henblik på, at myndighederne til  

 enhver tid har eller nemt kan få kendskab til skibenes laster og dermed  

 hurtigere og mere effektivt kan tilrettelægge og iværksætte en  

 beredskabsaktion, hvis en sådan skulle blive nødvendig.
I forbindelse med implementeringen af direktivet vil skibene således blive  

 pålagt at afgive en række nærmere angivne godsoplysninger til nærmere  

 udpegede myndigheder, ligesom der vil blive etableret en ordning for den  

 kompetente myndigheds modtagelse, opbevaring og videresendelse af disse  

 oplysninger til kompetente myndigheder i andre EF-lande.
Det vil blive  

 tilstræbt at etablere en ordning, der er så enkel og så let at administrere  

 som muligt.
 Det bemærkes, at direktivet lægger op til, at der kan indføres  

 særordninger for færgeruter med kort overfartstid.
 Det er sandsynligt, at EF-kommissionen på lidt længere sigt vil fremsætte  

 forslag om en udvidelse af ordningen til også at omfatte skibe, der alene  

 passerer en medlemsstats farvande (uskadelig passage). I givet fald vil en  

 sådan udvidelse også kunne ske med hjemmel i den foreslåede bestemmelse.
Til § 41 Bestemmelsen er uændret i forhold til den gældende lov.
Bestemmelsen tager  

 alene sigte på en kortlægning af de skadelige stoffer, der ind- og udlastes i  

 de danske havne til brug for planlægningen af beredskabet til bekæmpelse af  

 kemikalieforurening.
Bestemmelsen tager ikke sigte på at kunne kræve  

 oplysninger om produkters kemiske sammensætning, ud over hvad der er  

 nødvendigt for klassificeringen af disse.
Til kapitel 13 Bestemmmelserne i dette kapitel er uændrede i forhold til bestemmelserne i  

 den gældende lov.
I bemærkningerne nedenfor til de enkelte bestemmelser  

 gennemgås kort bestemmelsernes hovedindhold og -formål.
Til § 42 Som det fremgår af reglerne i kapitel 12 skal en række forhold indberettes  

 med henblik på iværksættelse af en evt. forureningsbekæmpelse.
Af hensyn til effektiviteten af en bekæmpelsesaktion vil de oplysninger,  

 der fremkommer ved indberetning i henhold til reglerne i kapitel 12 ikke  

 altid være tilstrækkelig.
Derfor og af hensyn til den hast, der nødvendigvis  

 må præge en bekæmpelsessituation, giver denne bestemmelse miljøministeren  

 eller den myndighed, han bemyndiger dertil, adgang til uden retskendelse at  

 foretage de undersøgelser på skibe eller platforme, der er nødvendige af  

 hensyn til en bekæmpelsesaktion.
Sådanne undersøgelser må dog ikke medføre  

 unødvendig forsinkelse for skibet eller platformen, ligesom de ikke må  

 medføre unødvendige udgifter.
 Indgreb over for udenlandske skibe er folkeretligt underlagt visse  

 begrænsninger, jf. nærmere bemærkningerne til § 43.
Til § 43 Denne bestemmelser giver myndighederne mulighed for at foretage de indgreb  

 over for skibe og platforme, der er nødvendige for effektivt at begrænse og  

 bekæmpe forurening eller for at forhindre en truende forurening (stk. 1 og  

 2).
 Eksempelvis kan i tilfælde af en grundstødning føreren af skibet pålægges  

 at tømme særligt udsatte lastrum, før skibet forsøges bragt flot eller  

 forbyde, at et sådant forsøg gøres, indtil der er tilstrækkelig  

 slæbebådsassistance og det nødvendige bekæmpelsesmateriel er bragt frem.
Udøvelsen af de i § 43, stk. 1-3 nævnte beføjelser varetages af  

 Miljøstyrelsen og Søfartsstyrelsen.
Der påtænkes ingen ændring af denne  

 ordning og miljøministerens beføjelser efter disse bestemmelser vil derfor  

 også efter denne lov blive henlagt til de nævnte styrelser, jf. § 48.
Bestemmelsen giver mulighed for indgreb af temmelig vidtgående karakter.  

 Det følger af stk. 4, at beslutninger om forbud eller påbud skal begrundes og  

 meddeles skriftligt til føreren af skibet eller den for platformen ansvarlige  

 eller til ejeren eller brugeren af skibet eller platformen.
Bestemmelsen  

 åbner mulighed for, at et forbud eller påbud kan meddeles telegrafisk.
I  

 tilfælde af beslutning om tilbageholdelse skal meddelelsen tillige indeholde  

 oplysning om, på hvilke vilkår skibet igen kan frigives.
 Anvendelsen af indgrebsmulighederne skal tage hensyn til skibets  

 nationalitet og i hvilket farvand, skibet befinder sig.
 For danske skibe kan § 43 anvendes i alle farvande.
 For udenlandske skibe på dansk søterritorium er indgreb undergivet visse  

 folkeretlige begrænsninger.
 Kyststaten kan på basis af sin almindelige højhedsret over sit  

 søterritorium udfærdige love og andre retsforskrifter til beskyttelse imod  

 forurening, men kyststatens håndhævelse af disse må ske i overensstemmelse  

 med folkerettens regler om fremmede skibes ret til uskadelig passage.
I henhold til Geneve-konventionen af 1958 om det ydre territorialfarvand  

 og den tilstødende zone er gennemfart uskadelig i det omfang, den ikke er til  

 skade for kyststatens fred, orden eller sikkerhed.
Kyststaten er i  

 forlængelse heraf berettiget til at hindre gennemfart, som ikke er uskadelig.  

 Dette indebærer, at kyststaten kan skride ind i alvorligere tilfælde af  

 forurening, f.eks. ved forsætlig eller uagtsom udtømning af olie, og herunder  

 om nødvendigt tilbageholde et fremmed skib med henblik på retsforfølgning.
 Er et fremmed skib på vej til det indre territorialfarvand, har kyststaten  

 ret til at træffe de nødvendige foranstaltninger til at hindre enhver  

 overtrædelse af de bestemmelser, der gælder for skibes adgang til sådant  

 farvand.
 Fremmede skibe, der benytter retten til uskadelig passage, skal overholde  

 kyststatens forskrifter, navnlig om transport og sejlads, men også  

 forskrifter, der har til formål at beskytte kyststatens farvande mod  

 forurening.
 Som nævnt under bemærkningerne til § 2, stk. 1, nr. 4, overvejes for tiden  

 i Nordsølandene en udvidet jurisdiktion med henblik på at forbedre  

 håndhævelsen af internationale regler til beskyttelse af havmiljøet.
Indgreb over for udenlandske skibe uden for dansk søterritorium, jf. § 2,  

 stk. 1, nr. 4 skal foretages i overensstemmelse med den internationale  

 konvention af 1969 om indgriben på det åbne hav i tilfælde af  

 olieforureningsulykker og protokollen af 1973 (til MARPOL-konventionen) om  

 indgriben på det åbne hav ved forurening af havet med andre stoffer end olie.  

 Efter disse regler kan kyststaten tage sådanne forholdsregler på det åbne  

 hav, som måtte være nødvendige for at forhindre, begrænse eller fjerne  

 alvorlig og overhængende fare for sine kyster eller dermed forbundne  

 interesser.
Denne fare skal være forårsaget af olieforurening eller trussel  

 herom som følge af en ulykke til søs, eller handlinger i forbindelse hermed,  

 som med rimelig grund kan forventes at medføre skadelige virkninger af større  

 omfang.
Til § 44 I sølovens §§ 267 og 282, stk. 2 er der fastsat objektivt ansvar for  

 enhver skade, der skyldes udtømning af olie fra et skib og for udgifterne til  

 beredskabsforanstaltninger, såfremt der er sket eller er fare for udtømning  

 af olie.
Efter stk. 1, der supplerer de nævnte bestemmelser i søloven,  

 indtræder der objektivt ansvar for udgifter til rimelige  

 beredskabsforanstaltninger i alle tilfælde, hvor der er sket eller er fare  

 for forurening med skadelige stoffer.
Bestemmelsen gælder ligeledes for  

 platforme.
Bestemmelsen vil ikke blive bragt i anvendelse, såfremt det  

 godtgøres, at den pågældende hændelse er en følge af de i sølovens § 268,  

 stk. 1 a-c nævnte årsager (bl.a. krigshandlinger og sabotage). I de særlige  

 tilfælde, hvor et skib, der yder et nødstedt skib hjælp, foretager udtømning  

 af olie m.v., f.eks. for at dæmpe søen, følger det at de almindelige  

 nødretsgrundsætninger i dansk erstatningsret, at udgifterne i medfør af denne  

 bestemmelse påhviler det nødstedte skib.
I tilfælde af, at danske skibe har pådraget sig ansvar for udgifter til  

 beredskabsforanstaltninger, vil de skyldige beløb kunne opkræves ad sædvanlig  

 vej.
Der vil derimod kunne opstå vanskeligheder, såfremt udenlandske skibe  

 har pådraget sig ansvar, idet opkrævning af det skyldige beløb ofte vil  

 forudsætte sagsanlæg i udlandet, og det derfor må forudses, at det i en række  

 tilfælde vil være umuligt at få dækket den danske stats udgifter til  

 beredskabsforanstaltninger.
Efter stk. 2 kan det derfor pålægges ejeren af et  

 skib eller en platform at stille sikkerhed - i form af garanti fra bank eller  

 forsikringsselskab - for udgifterne til beredskabsforanstaltninger, ligesom  

 det kan bestemmes, at skibet eller platformen skal tilbageholdes, indtil der  

 er stillet sikkerhed.
Bestemmelsen har været anvendt ved flere lejligheder.
Til kapitel 14 Bestemmelserne i dette kapitel er, bortset fra enkelte redaktionelle  

 ændringer, de samme som i den gældende lov.
Overskriften er ændret fra  

 »Kontrol« til »Tilsyn«.
Til § 45 Beføjelsen til at føre tilsyn med loven og bestemmelser udstedt i medført  

 af loven foreslås tillagt miljøministeren.
Beføjelsen kan delegeres til en  

 styrelse under Miljøministeriet eller andre myndigheder, jf. § 48.
 Efter stk. 2 har tilsynsmyndigheden adgang til at foretage eftersyn af  

 skibe og platforme, herunder kan myndigheden forlange at få tilgang til  

 skibets eller platformens papirer, ligesom myndigheden kan udtage prøver.  

 Bestemmelsen antages at give adgang til rutinemæssig stikprøvekontrol, også i  

 tilfælde, hvor der ikke foreligger nogen mistanke om ulovlige forhold.
 Tiilsynet må ikke medføre unødvendige forsinkelser for skibet eller  

 platformen, ligesom det ikke må medføre unødvendige udgifter.
 Efter stk. 3 kan der ikke foretages tilsyn efter stk. 2 på udenlandske  

 skibe, der sejler i overensstemmelse med de folkeretlige regler om uskadelig  

 passage, d.v.s. at tilsyn kun kan gennemføres, når der er begrundet mistanke  

 om, at passagen ikke er uskadelig.
 Med henblik på at imødegå dobbeltadministration i forbindelse med tilsynet  

 med off-shore-virksomhed vil Energiministeriet og Miljøministeriet udarbejde  

 en aftale om tilsynets udøvelse.
Til § 46 Denne bestemmelse har sin baggrund i en IMO-resolution, der anbefaler, at  

 der gennemføres ordninger til inspektion af tankskibes lasttanke i  

 olieudskibningshavne for herved at kunne kunstatere, om mængden af de  

 tilbageværende olierester sammenholdt med opgivelserne om tidligere  

 olielaster og udtømninger godtgør, at der ikke er sket overtrædelser af  

 gældende udtømningsbestemmelser.
Til § 47 Bestemmelsen giver mulighed for at kunne påbyde anvendelsen af  

 mærkningsmateriale i danske skibe og i udenlandske skibe i dansk havn med det  

 formål at kunne henføre ulovlige udtømninger til forureneren.
Til kapitel 15 Overskriften på dette kapitel foreslås ændret fra »Miljøstyrelsen og  

 Miljøankenævnet« til »Administrative bestemmelser og klage«.  

 Samtidig er kapitlet undergået en forenkling og modernisering i  

 overensstemmelse med de tilsvarende bestemmelser i f.eks.  

 miljøbeskyttelsesloven.
Endvidere foreslås det, at Miljøklagenævnet udgår som  

 klagemyndighed, jf. også de almindelige bemærkninger.
Til § 48 Bestemmelsen i stk. 1 om miljøministerens adgang til at delegere sine  

 beføjelser efter loven til en styrelse o.a. statslige institutioner svarer  

 til gældende lovs § 52. Efter denne bestemmelse har ministeren bemyndiget  

 Miljøstyrelsen til at træffe en række konkrete afgørelser og udøve en række  

 beføjelser efter loven, jf. bekendtgørelse nr. 525 af 3. december 1980 om  

 henlæggelse af opgaver og beføjelser efter lov om beskyttelse af havmiljøet  

 til Miljøstyrelsen.
Da Miljøstyrelsen ikke i dette lovforslag - i modsætning til den gældende  

 lov direkte er tillagt nogen beføjelser, vil en række yderligere beføjelser  

 fremover blive delegeret til Miljøstyrelsen.
Det drejer sig f.eks. om  

 varetagelsen af beredskabet, jf. § 34.
Som tidligere nævnt foregår der et tæt og løbende samarbejde mellem  

 Miljøstyrelsen og Søfartsstyrelsen, som administrerer anden lovgivning  

 omkring skibe og søfart.
Det er således Søfartsstyrelsen, der i henhold til  

 lov om skibes sikkerhed fører tilsyn med skibenes udstyr.
Observeres der i  

 denne forbindelse forholde, der er omfattet af havmiljøloven, tager  

 Miljøministeriet (Miljøstyrelsen) stilling til, om der evt. foreligger  

 overtrædelse af udtømnings- og udledningskriterierne i havmiljøloven, mens  

 Industriministeriet (Søfartsstyrelsen) foretager en teknisk vurdering af  

 skibet.
Beføjelsen til at foretage indgreb efter havmiljøloven (forslagets  

 43, gældende lovs § 45) er delegeret til såvel Søfartsstyrelsen som  

 Miljøstyrelsen.
I beredskabssammenhæng har samarbejdet medført en konkret aftale, der  

 betyder, at Søfartsstyrelsens skibskyndige foretager en konkret vurdering af  

 stort set alle skibe, der i danske farvande har været indblandet i en  

 søulykke.
Generelt betragtes et skib, uanset nationalitet, som et  

 »sub-standard«-skib, såfremt Søfartsstyrelsen vurderer, at det ikke  

 er i stand til at sejle sikkert igennem danske farvande.
Der kan i en sådan  

 situation stilles krav om udbedring af skader, både af hensyn til sikkerhed  

 og miljøbeskyttelse, inden videre sejlads.
Ved søulykker tilkalder beredskabsvagten i Miljøstyrelsen en inspektør fra  

 Søfartsstyrelsen, der derefter foretager en teknisk vurdering af det  

 havarerede skib.
Foreligger der begrundet mistanke om sikkerhedsmæssige  

 mangler, eller ønskes der sikkerhedsstillelse for udgifter til  

 beredskabsforhold, jf. forslagets § 44, tilbageholdes skibet med hjemmel i  

 havmiljøloven og i lov om skibes sikkerhed.
 Herudover deltager Søfartsstyrelsen sammen med Miljøstyrelsen i alt  

 internationalt arbejde, der berører det daglige samarbejde mellem de to  

 styrelser.
Til §§ 49 og 50 Disse bestemmelser præciserer reglerne om bekendtgørelse af afgørelser for  

 adressaten og om underretning til de personer, organisationer og myndigheder,  

 der kan klage over afgørelser.
Bestemmelserne svarer til de tilsvarende  

 bestemmelser i miljøbeskyttelsesloven med de nødvendige tilpasninger.
Til § 51 Stk. 1 svarer til bestemmelsen i den gældende lovs § 53, stk. 3, hvorefter  

 afgørelser i sager vedrørende dumpning af optaget havbundsmateriale, der  

 træffes af amtsrådet, kan påklages til Miljøstyrelsen, hvis afgørelser er  

 endelige.
 Stk. 3 indeholder bestemmelse om, at afgørelser efter § 43 om forbud eller  

 påbud over for skibe og platforme som følge af forureningsrisiko fremtidigt  

 skal kunne påklages til Tilbageholdelsesnævnet i stedet for Miljøklagenævnet.
 Tilbageholdelsesnævnet er nedsat i henhold til lov om skibes sikkerhed  

 m.v. (lovbekendtgørelse nr. 584 af 29. september 1988, § 18, stk. 1).  

 Søfartsstyrelsens beslutning om tilbageholdelse af et skib efter nævnte lov  

 kan indbringes for dette nævn.
Nævnet består af en formand, der skal opfylde de almindelige betingelser  

 for udnævnelse til dommer samt af fire andre medlemmer med teknisk eller  

 nautisk sagkundskab.
Det skønnes hensigtsmæssigt at lade  

 Tilbageholdelsesnævnet blive klageinstans for tilbageholdelsessager efter §  

 43. Det foreslås i denne forbindelse, jf. stk. 4, at nævne ved behandling af  

 sager efter havmiljøloven inhenter en udtalelse i den enkelte sag fra en af  

 miljøministeren udpeget uvildig person med biologisk sagkundskab med henblik  

 på, at denne udtalelse kan supplere den sagkundskab, nævnet i øvrigt besidder  

 og således at udtalelsen kan indgå i grundlaget for nævnets afgørelse.
Det  

 vil i forbindelse med tilrettelæggelsen af en sådan ordning blive tilstræbt,  

 at ordningen ikke forsinker nævnets behandling af en klage i væsentligt  

 omfang.
Nævnet vil således kunne indkalde den sagkyndige med henblik på, at  

 udtalelsen afgives mundtligt over for nævnet.
Tilbageholdelsesnævnet vil  

 iøvrigt altid kunne indkalde den sagkyndige med henblik på besvarelse af  

 supplerende spørgsmål fra nævnet eller parterne.
Det bemærkes, at den hidtidige klageadgang i havmiljøloven vedrørende  

 tilbageholdelsessager aldrig har været benyttet, idet tilbageholdelse hidtil  

 har været gennemført med hjemmel i Industriministeriets lovgivning.
Der har i  

 øvrigt kun i meget få tilfælde været klaget til Tilbageholdelsesnævnet over  

 afgørelser om tilbageholdelser.
 I lighed med, hvad der gælder efter loven om skibes sikkerhed m.v., kan  

 nævnets afgørelser ikke påklages til anden administrativ myndighed.
Stk. 2, 5, 6 og 7 indeholder bestemmelser om indgivelse af klage og  

 klagefrist svarende til miljøbeskyttelsesloven.
Med hensyn til klager over  

 afgørelse efter § 43 skal disse dog ikke, som det er sædvanligt, indsendes  

 til den myndighed, der har truffet afgørelsen, men direkte til  

 Tilbageholdelsesnævnet.
Kredsen af klageberettigede foreslås udvidet i  

 forhold til den gældende bestemmelse med Dansk Ornitologisk Forening og  

 Foreningen af Ral- og Sandsugere, idet disse foreninger repræsenterer  

 relevante interesser - henholdsvis naturinteresser og erhvervsmæssige  

 råstofinteresser - i relation til afgørelser vedrørende klapning.
Til § 52 Kredsen af klageberettigede er udvidet med Dansk Ornitologisk Forening og  

 Foreningen af Danske Ral- og Sandsugere, som har ønsket at blive tillagt  

 klageret i forhold til afgørelser vedr. klapning.
De to foreninger vurderes  

 at repræsentere relevante interesser i forhold til klapning, henholdsvis  

 fugleliv på havet og industriel råstofindvinding på havet.
 Det bemærkes endvidere, at klageadgangen for afgørelser efter § 43 er  

 begrænset til adressaten for afgørelsen, idet det skønnes, at det alene er  

 adressaten, der vil have en interesse i at påklage en afgørelse om forbud  

 eller påbud.
Til § 53 Bestemmelserne heri svarer til de gældende regler i § 54, stk. 3 og 4 og  

 indebærer, at en klap-tilladelse ikke må udnyttes, før klagefristen er  

 udløbet.
Ligeledes har en klage over en tilladelse opsættende virkning, medmindre  

 klagemyndigheden bestemmer andet.
Det bemærkes i denne forbindelse, at  

 klagemyndigheden ved modtagelsen af en klage efter fast praksis altid  

 vurderer, om der er grundlag for at beslutte, at klagen ikke skal have  

 opsættende virkning.
Beslutning om ikke at give opsættende virkning kan især  

 være aktuel, hvis klagen ikke er begrundet, og en nærmere begrundelse ikke  

 fremsendes inden en nærmere fastsat frist, eller hvis det af sagen  

 umiddelbart fremgår, at de forhold, som klagen omfatter, ikke vil medføre en  

 fuldstændig omgørelse af amtsrådets afgørelse.
Kapitel 16 Til § 54 Denne bestemmelse svarer til gældende lovs § 7 og indebærer, at lovens  

 udtømningskriterier ikke finder anvendelse på udledning af stoffer eller  

 materialer med henblik på videnskabelig forskning af forureningsbekæmpelse  

 eller på at bekæmpe forurening af havet.
En sådan udledning kan kun finde  

 sted efter miljøministerens forudgående tilladelse.
Der tænkes navnlig på  

 udledning eller udspredning af kemiske bekæmpelsesmidler (dispergering).  

 Denne form for olieforureningsbekæmpelse kan være forbundet med visse gener  

 for havmiljøet og en nøje vurdering, herunder navnlig af de biologiske  

 konsekvenser, er derfor påkrævet.
Tilladelsesbeføjelsen efter den gældende bestemmelse er delegeret til  

 Miljsøtyrelsen, som har administreret bestemmelsen restriktivt.
Danske havne  

 har fået tilladelse til at anvende op til 200 l dispergeringsvæske , ligesom  

 olie- og gasinstallationer i Nordsøen har tilladelse til at bruge op til 50 l  

 dispergeringsvæske pr. oliespild.
Herudover inhentes særskilt tilladelse i  

 Miljøstyrelsen, ligesom Miljøstyrelsen løbende skal orienteres om brugen af  

 dispergeringsvæske.
 Såfremt Miljsøtyrelsen ønsker at bruge dispergeringsmidler i en  

 bekæmpelsesaktion, konsulteres bl.a. vildt- og fiskeribiologer.
Bestemmelsen er i øvrigt en lex-specialis-bestemmelse i forhold til  

 miljøbeskyttelseslovens § 27, hvorefter stoffer, der kan forurene vandet,  

 ikke må tilføres vandløb, søer eller havet.
Miljøbeskyttelseslovens § 27  

 finder således ikke anvendelse på udledninger, der er omfattet af denne  

 bestemmelse.
Til § 55 Denne bestemmelse svarer til miljøbeskyttelseslovens § 88 og tilsvarende  

 bestemmelser i andre af Miljøministeriets love.
Bestemmelsen bemyndiger  

 miljøministeren til at fastsætte regler om brugerbetaling i forbindelse med  

 lovens administration, herunder til dækning af myndighedernes omkostninger  

 til bl.a. tilsyn og ved behandling at sager om tilladelser.
Mulighederne for  

 og udformningen af brugerbetalingsordninger vil i givet fald blive forhandlet  

 med de berørte organsationer.
Ligeledes kan der efter bestemmelsen fastsættes regler om gebyr for  

 benyttelse af havnenes modtagefaciliteter.
Denne del af bestemmelsen skal ses  

 i sammenhæng med det i bemærkningerne til § 24 anførte om en evt. ændring af  

 det eksisterende »no-special-fee«-system.
En aftale om en ny  

 ordning vil kunne gennemføres med denne bestemmelse.
Til § 56 Denne bestemmelse svarer med en lidt ændret udformning til § 56 i den  

 gældende lov og fastlægger godkendelsesmyndigheden for systemer og anlæg, der  

 er forudsat i loven eller i regler udstedt i medfør af loven.
Til § 57 Denne bestemmelse svarer til § 57 i den gældende lov.
Bestemmelsen  

 indebærer, at tidligere trufne afgørelser kan tages op til ny vurdering i  

 lyset af f.eks. ny viden om visse stoffers indvirkning på havmiljøet eller  

 indgåelse af internationale aftaler, der brører indholdet af en tidligere  

 meddelt tilladelse.
Det følger af almindelige forvaltningsretlige regler, at  

 tilbagekaldelse skal varsles og kan finde sted uden erstatning.
Til § 58 Denne bestemmelse svarer til § 58 i den gældende lov og indebærer, at en  

 række af lovens bestemmelser ikke gælder i de nødsituationer, der er  

 beskrevet i bestemmelsen.
En sådan force-majeure-bestemmelse findes i såvel  

 MARPOL-konventionen som Helsingforskonventionen.
 Således må der godt udtømmes, udledes eller dumpes i strid med lovens  

 regler for at redde menneskeliv eller af hensyn til skibets eller platformens  

 sikkerhed.
Endvidere gøres der undtagelse i tilfælde af en hændelige søulykke under  

 forudsætning af, at alle rimelige forholdsregler til begrænsning af skaden  

 iagttages.
Undtagelsen finder naturligvis ikke anvendelse, såfremt der f.eks.  

 har foreligger fortsæt eller uforsvarlig handlemåde fra skibets besætning,  

 eller såfremt skibet ikke har være sødygtigt, behørigt udrustet eller  

 bemandet.
Kapitel 18 Til § 59 Denne straffebestemmelse er omformuleret, således at udformningen er  

 parallel til den tilsvarende strafbestemmelse i miljøbeskyttelsesloven.
Det  

 fremgår herefter, at den primære sanktion er bødestraf og at hæfte eller  

 fængsel kan komme på tale under nærmere angivne skærpende omstændigheder.
Det  

 foreslås samtidig, at strafferammen forhøjes fra 1 år til 2 år, ligesom det  

 er sket i miljøbeskyttelsesloven ved den seneste revision af denne lov.
En  

 forhøjelse af strafferammen forventes at føre til en forhøjelse af  

 bødeniveauet, som på dette område er relativt lavt i forhold til, hvilke  

 bødestørrelser andre lande pålægger deres skibe, der overtræder eksempelvis  

 de konventionsbestemte udtømningsbestemmelser.
Til § 60 Efter denne bestemmelse, der svarer til § 60 i den gældende lov, kan et  

 skibs eller en platforms ejer eller bruger pådrage sig bødestraf, men ikke  

 hæftestraf eller fængsel, uden skyld (objektivt strafansvar).
Dette ansvar er begrænset til visse centrale bestemmelser i loven, nemlig  

 bestemmelserne om udtømning af olie og af skadelige flydende stoffer samt  

 bestemmelserne om dumpning og afbrænding.
Bestemmelsen tilsigter at imødegå  

 situationer, hvor der kan være en økonomisk fordel ved en overtrædelse af en  

 af de nævnte bestemmelser, f.eks. hvis en fører af et skibe pålægges en så  

 stram fartplan, at skibet ikke har mulighed for at opfylde lovens  

 bestemmelser om f.eks. aflevering af olierester o.lign. til modtageanlæg i  

 havn.
I sådanne tilfælde bør også rederiet kunne pålægges bødestraf.
Til § 61 Efter denne bestemmelse kan der i de regler, der udstedes i henhold til  

 loven, fastsættes straf for overtrædelse af reglerne efter samme principper  

 som for overtrædelse af selve loven.
Til § 62 Denne bestemmelse sikrer mulighed for en klar ansvarsplacering også i de  

 tilfælde, hvor en juridisk person eller en offentlig myndighed er involveret  

 i lovovertrædelsen.
For så vidt angår offentlige myndigheders strafansvar er  

 der tale om en udvidelse i forhold til gældende lov i overensstemmelse med  

 almindelig lovgivningspraksis.
Til § 63 Efter denne bestemmelse finder retsplejelovens ransagningsbestemmelser  

 anvendelse ved overtrædelse af loven eller bestemmelser udstedt i medfør  

 heraf.
Til § 64 Det foreslås, at loven træder i kraft 1. januar 1994. Det tilstræbes, at  

 den nødvendige administrative opfølgning vil være tilendebragt inden dette  

 tidspunkt, således at regelgrundlaget til den tid vil være ajourført.
For så  

 vidt angår § 37 om olieforureningsberedskabsplaner foreslås det dog, at  

 bestemmelsen sættes i kraft ved bekendtgørelse.
Baggrunden herfor er, at  

 konventionsbestemmelserne på dette område endnu ikke er trådt i kraft og at  

 nationale regler normalt først sættes i kraft på det tidspunkt, hvor de  

 internationale regler træder i kraft.
Til § 65-67 Det foreslås med disse bestemmelser i overensstemmelse med de gældende  

 bestemmelser, at regler, der er fastsat i medfør af den gældende lov og  

 afgørelser truffet i henhold til den gældende lov, bevarer deres gyldighed  

 indtil der enten er fastsat nye regler eller træffes nye afgørelser, der  

 erstatter de tidligere regler eller afgørelser.
Ligeledes foreslås det, at  

 sager, der ved lovens ikrafttræden er under behandling, færdigbehandles efter  

 de »gamle« regler.
Til § 68 Det foreslås, at loven kan sættes i kraft for Grønland og Færøerne ved en  

 kongelig anordning og med de ændringer, der følger af de særlige færøske og  

 grønlandske forhold.
 Den gældende lov er sat i kraft for Færøerne ved kongelig anordning nr.  

 318 af 26. juni 1985 og det samme forventes at skulle ske med denne lov.
Derimod er den gældende lov ikke sat i kraft for Grønland.
Grønlands  

 Hjemmestyre, som netop har fået overført kompetencen på havmiljøet ud til  

 3-sømilegrænsen, planlægger en regulering til beskyttelse af havmiljøet ud  

 til denne grænse.
Det er herefter tanken, at denne lov skal sættes i kraft  

 for havet uden for denne grænse samtidig med den grønlandske regulering.
Den regelfastsættende og administrative kompetence for så vidt angår  

 råstofaktiviteter i Grønland, herunder undersøiske kulbrinteforekomster,  

 ligger, også med hensyn til miljømæssige forhold, hos energiministeren, jf.  

 lov nr. 335 af 6. juni 1991 om mineralske råstoffer m.v. i Grønland  

 (råstofloven), lovbekendtgørelse nr. 182 af 1. maj 1979 om kontinentalsoklen  

 og lov nr. 850 af 21. december 1988 for Grønland om miljøforhold m.v.
På  

 miljøområdet er energiministerens kompetence dog begrænset af  

 miljøministerens kompetence i henhold til lovbekendtgørelse nr. 134 af 28.  

 marts 1978 om foranstaltninger mod forurening af havet med olie samt lov nr.  

 290 af 7. juni 1972 om foranstaltninger mod forurening af havet med andet end  

 olie.
 Ved lovens ikraftsættelse for Grønland tillægges energiministeren fuldt ud  

 miljøkompetencen for så vidt angår virksomhed omfattet af tilladelser til  

 undersøgelse og udnyttelse af mineralske råstoffer i Grønland, herunder  

 kulbrinter.
Bestemmelsen foreslås som opfølgning af indstillingerne fra et  

 udvalgsarbejde under Statsministeriet vedrørende kompetencefordelingen på  

 miljøområdet i Grønland.
Udvalget indstillede bl.a., at miljøkompetencen  

 vedrørende råstoffer i havbunden fuldt ud tillægges energiministeren, således  

 at råstofaktiviteter i havområder - på samme måde som råstofaktiviteter på  

 landterritoriet - undergives en samlet myndighedsbehandling, herunder også i  

 miljømæssig henseende i Råstofforvaltningen for Grønland under  

 energiministeren og med adgang til at fravige loven eller de i henhold til  

 denne fastsatte regler, hvor dette ikke strider mod internationale aftaler.
Bilag 1 Forhold, der skal vurderes i forbindelse med behandling af en ansøgning om  

 tilladelse til klapning:
A.
Beskrivelse af klapmaterialet:
 1. Mængde og art af det materiale, hvortil der søges tilladelse til  

 klapning.
 2. Indhold af de i bilag 1 anførte stoffer og materialer.
 3. Klapmaterialets fysiske, kemiske, biokemiske og biologiske egenskaber.
 4. Giftighed.
 5. Nedbrydelighed.
 6. Ophobning og biotransformation i biologiske materialer eller  

 aflejringer.
 7. Kemiske og fysiske ændringer i klapmaterialet efter klapning, herunder  

 eventuel dannelse af nye forbindelser.
 8. Sandsynligheden for frembringelse af afsmag eller andre forandringer,  

 der forringer salgbarheden af marine ressourcer (fisk, skaldyr etc.).
 9. Generelt skal det overvejes, om der er tilstrækkelig videnskabeligt  

 grundlag med hensyn til karakterisering og sammensætning af klapmaterialet  

 til at kunne vurdere dumpningens påvirkning af livet i havet og over for den  

 menneskelige sundhed.
B.
Beskrivelse af klapplads og klapmetode:
 1. Geografisk position, dybde og afstand fra kyst.
2. Beliggenhed i forhold til andre områder (f.eks.  

 EF-fuglebeskyttelsesområder, Ramsar-områder, rekreative områder,  

 ynglepladser, reservater, gyde-, opvækst- og fiskepladser samt  

 råstofressourceområder) 3. Beskrivelse af relevante sedimentforhold.
 4. Klapmetode og optagningsmetode.
 5. Beskrivelse af relevante vandforhold, herunder spredning (f.eks. strøm,  

 tidevand).
 6. Tilstedeværelse og virkninger af igangværende og tidligere udledninger  

 og klapninger i området (herunder ophobede virkninger).
 7. Materialet skal i fornødent omfang omfatte fyldestgørende oplysninger  

 om årlige gennemsnitsværdier for og sæsonmæssige afvigelser i de i dette  

 bilag, dette afsnit, omhandlede forhold.
 8. Generelt skal det overvejes, om der er tilstrækkelig videnskabeligt  

 grundlag for en vurdering af følgerne af den ansøgte klapning.
C.
Almindelige overvejelser og betingelser:
 1. Mulige indvirkninger på rekreative værdier (f.eks. forekomst af  

 flydende eller strandet materiale, uklarhed, dårlig lugt, misfarvning og  

 skumning).
 2. Mulige indvirkninger på livet i havet, vandfugle og deres  

 fourageringsmuligheder, fiske- og skaldyrkulturer, fiskebestande og fiskeri,  

 tangoptagning og -kulturer.
 3. Mulige indvirkninger på anden anvendelse af havet (f.eks. forringelse  

 af vandets kvalitet til industrielle formål, herunder mineral- og  

 råstofudvinding, undervandskorrosion af konstruktioner, gene for manøvrering  

 af skibe på grund af flydende materialer, gene for fiskeri eller navigering  

 på grund af ophobning af affald eller faste genstande på havbunden og  

 beskyttelse af områder af særlig betydning ud fra videnskabelige eller  

 bevaringsmæssige hensyn.
 4. Mulighederne for nyttiggørelse eller den praktiske tilstedeværelse af  

 alternative landbaserede behandlings-, bortskaffelses- eller  

 tilintetgørelsesmuligheder eller mulighederne for at gøre stoffet mindre  

 skadeligt med hensyn til klapning, idet såvel miljømæssige som økonomiske  

 konsekvenser af alternativer til dumpning skal indgå i overvejelserne.
Bilag 2 Følgende stoffer og materialer må kun forefindes i klapmateriale i uvæsentlige mængder og koncentrationer:
 1. Kviksølv og kviksølvforbindelser.
 2. Cadmium og cadmiumforbindelser.
 3. Antimon, arsen, beryllium, bly, chrom, kobber, molybdæn, nikkel, selen,  

 tin, vanadium, zink og deres forbindelser, samt fosfor.
 4. Cyanider og fluorider.
5. Organiske halogenforbindelser (f.eks.
PCB, PCT, DDT m.v.), og stoffer,  

 der kan danne sådanne forbindelser i det marine miljø, med undtagelse af  

 stoffer, som er ikke-toksiske eller hurtigt i havet omdannes til stoffer, der  

 er biologisk uskadelige.
 6. Råolie og råolieaffald, raffinerede olieprodukter, rester, der  

 fremkommer under raffinering af olie, og enhver blanding, der indeholder  

 noget af disse stoffer.
 7. Polycycliske aromatiske carbonhydrider (PAH) og deres derivater.
 8. Phenoler og deres derivater.
 9. Phthalsyre og dens derivater.
 10. Svært nedbrydelige pesticider, begroningshindrende midler og kemiske  

 stoffer til konservering af træ, tømmer, træmasse, cellulose, papir, huder og  

 tekstiler, og deres biprodukter, som ikke omfattes af pkt. 1-9.
 11. Svært nedbrydelige giftige organiske silicium-forbindelser.
 12. Overfladeaktive stoffer.
 13. Ligninstoffer.
 14. De chelatdannende stoffer EDTA og DTPA.
 15. Stoffer med skadelig virkning for smag og/eller lugt i produkter fra  

 havet, der anvendes til menneskelig føde.
 16. Stoffer, som - uanset at de er af ikke-toksisk art - kan blive  

 skadelige på grund af de mængder, i hvilke de klappes eller som i alvorlig  

 grad vil kunne forringe rekreative værdier.
 17. Unedbrydelige plasticmaterialer og andre unedbrydelige syntetiske  

 materialer samt andre materialer og stoffer, som kan flyde i havet eller  

 forblive i suspension eller synke til bunds, og som kan være til alvorlig  

 ulempe for fiskeri, søfart eller anden retmæssig udnyttelse af havet eller  

 mindske dettes rekreative værdi.
 18. Beholdere, metalaffald, tjæreagtige stoffer, der kan synke til bunds,  

 og andet omfangsrigt materiale, som kan frembyde alvorlige ulemper for  

 fiskeri eller søfart.
 19. Radioaktivt affald eller andre radioaktive stoffer.
 20. Materialer i enhver tilstandsform (fast, flydende, gasformig eller  

 levende tilstand), fremstillet til biologisk og kemisk krigsførelse.
 21. De af miljøministeren nærmere specificerede stoffer, som efter  

 klapning i havet antages at kunne være kræftfremkaldende.
Efter 2. behandling den 4. juni 1993 Kapitel 1 Formål m.v.
 § 1. Loven skal medvirke til at værne natur og miljø, så  

 samfundsudviklingen kan ske på et bæredygtigt grundlag i respekt for  

 menneskets livsvilkår og for bevarelsen af dyre- og plantelivet.
Stk. 2. Med denne lov tilsigtes at forebygge og begrænse  

 forurening af miljøet, herunder særligt havmiljøet, fra skibe, luftfartøjer  

 og bevægelige eller fastanbragte platforme med faste, flydende, luftformige  

 eller andre stoffer, der kan 1) bringe menneskets sundhed i fare, 2) skade de levende ressourcer og livet i havet, 3) være til gene for den retmæssige udnyttelse af havet eller 4) forringe rekreative værdier.
 Stk. 3. Loven skal endvidere sikre opretholdelsen af et beredskab  

 til indsats mod forurening på havet, på kyster og i havne.
 § 2. Loven omfatter følgende skibe, luftfartøjer og platforme:
1) danske skibe og skibe, der befinder sig på dansk søterritorium, 2) danske luftfartøjer og luftfartøjer, der befinder sig på eller over  

 dansk søterritorium, 3) danske platforme og platforme, der befinder sig på dansk søterritorium  

 eller på dansk kontinentalsokkelområde, og 4) udenlandske skibe, der befinder sig uden for dansk søterritorium, i det  

 omfang det er foreneligt med international ret.
 Stk. 2. Loven omfatter ikke orlogsskibe og andre skibe, der ejes  

 eller benyttes af en stat, så længe skibet udelukkende benyttes i  

 ikke-kommerciel statstjeneste.
 Stk. 3. Skibe, der udelukkende benyttes til fritidsformål  

 (lystfartøjer), er ikke omfattet af bestemmelserne i § 20, stk. 1, og kapitel  

 12. Ved anvendelsen af beføjelserne i kapitlerne 2, 6, 7 og 10 kan  

 miljøministeren dog fastsætte særlige regler for lystfartøjer.
§ 3. Ved lovens administration, herunder ved anvendelsen af lovens  

 bemyndigelser, skal der lægges vægt på, hvad der er opnåeligt ved anvendelse  

 af den mindst forurenende teknologi, herunder mindre forurenende råvarer,  

 processer og anlæg og de bedst muligt forureningsbegrænsende  

 foranstaltninger.
Ved denne vurdering skal der lægges særlig vægt på en  

 forebyggende indsats gennem anvendelse af renere teknologi.
Stk. 2. Ved bedømmelsen af omfanget og arten af foranstaltninger  

 til forebyggelse og imødegåelse af forurening skal der lægges vægt på 1) de ydre omgivelsers beskaffenhed og forureningens sandsynlige  

 indvirkning på disse og 2) hele det kredsløb, som stoffer og materialer gennemløber, med henblik  

 på at begrænse spild af ressourcer mest muligt.
 § 4. Ved udtømning forstås i denne lov enhver udledning,  

 udflydning eller bortskaffelse i havet af stoffer eller materialer, der  

 stammer fra den normale drift af skibe eller bevægelige eller fast anbragte  

 platforme.
 Stk. 2. Ved dumpning forstås i denne lov enhver bortskaffelse i  

 havet - som ikke er udtømning - af stoffer eller materialer fra eller sammen  

 med skibe, fly eller bevægelige eller fast anbragte platforme og enhver  

 bortskaffelse i havet af skibe, fly eller bevægelige eller fastanbragte  

 platforme, herunder enhver udledning, udflydning eller bortskaffelse af  

 stoffer eller materialer, der er bragt om bord eller transporteres med  

 henblik på bortskaffelse eller stammer fra behandling af stoffer eller  

 materialer, der er bragt om bord eller transporteres med henblik på  

 bortskaffelse.
Stk. 3. Som udtømning eller dumpning anses ikke 1) anbringelse i havet af stoffer eller materialer, hvis anbringelse sker  

 med andet formål end bortskaffelse, 2) udledning i havet af stoffer eller materialer, der er en direkte følge  

 af undersøgelse eller udnyttelse af undersøiske mineralforekomster, jf.  

 kapitel 10, og 3) efterladelse på eller i havbunden af platforme og andre anlæg til brug  

 i forbindelse med efterforskning og indvinding af råstoffer i undergrunden,  

 rørledninger og andre anlæg til transport af sådanne råstoffer samt  

 vindkraftanlæg på søterritoriet, disses fundamenter og tilhørende  

 ledningsanlæg.
 Stk. 4. Ved afbrænding forstås i denne lov enhver bortskaffelse på  

 havet ved hjælp af termisk destruktion.
 § 5. Ved Østersøområdet forstås i denne lov Østersøen, Den  

 botniske Bugt, Den finske Bugt, Sundet, Bælterne samt Kattegat indtil  

 breddeparallellen 57I44,8'N gennem Skagen.
 Stk. 2. Ved Nordsøområdet forstås den egentlige Nordsø samt andre  

 havområder inden for følgende grænser:
 a) Nordsøen syd for den 62. nordlige breddegrad og øst for meridianen 4IV.
 b) Skagerrak afgrænset i syd af breddeparallellen 57I44,8'N gennem Skagen.
 c) Den engelske Kanal og adgangsvejene hertil øst for meridianen 5IV. og  

 nord for breddeparallellen 48I30'N.
 § 6. Ved nærmeste kyst forstås i denne lov den basislinie, hvorfra  

 det ydre territorialfarvand er fastlagt i overensstemmelse med international  

 ret.
 Stk. 2. Miljøministeren kan til opfyldelse af internationale  

 aftaler fastsætte regler om, hvad der i nærmere angivne havområder forstås  

 ved nærmeste kyst.
 § 7. Miljøministeren kan til opfyldelse af internationale aftaler  

 bestemme, at et havområde er et særligt havområde.
 § 8. Inden miljøministeren fastsætter regler i medfør af loven,  

 forhandler ministeren med de nærmeste interesserede landsomfattende erhvervs-  

 og miljøorganisationer, de kommunale organisationer og andre berørte  

 statslige myndigheder, herunder industriministeren, energiministeren og  

 trafikministeren.
Kapitel 2 Olie § 9. Ved olie forstås i denne lov enhver form for mineralolie og  

 blandinger heraf, herunder råolie, naturgaskondensat, olieslam og olieaffald,  

 samt brændselsolie og alle andre raffinerede produkter bortset fra  

 petrokemikalier, der er klassificerede i henhold til § 14.
 Stk. 2. Ved olietankskib forstås et skib, der er indrettet til at  

 transportere, eller som transporterer olie i bulk.
 § 10. Ethvert olietankskib på 150 BRT og derover, andre skibe på  

 400 BRT og derover, som anvender olie som brændstof, og platforme skal føre  

 en oliejournal.
 Stk. 2. Miljøministeren fastsætter nærmere regler for  

 oliejournalens førelse og indretning.
 Stk. 3. Oliejournalen skal forevises kompetent myndighed mod  

 forlangende.
 § 11. På dansk søterritorium må udtømning af olie ikke finde sted.
 Stk. 2. Uden for dansk søterritorium må udtømning af olie kun  

 finde sted i overensstemmelse med regler fastsat i medfør af stk. 3.
Stk. 3. Miljøministeren kan til opfyldelse af internationale  

 aftaler fastsætte nærmere regler om udtømning af olie og olieholdigt  

 ballastvand uden for dansk søterritorium fra olietankskibe, andre skibe og  

 platforme.
Ministeren kan herunder bestemme, hvor udtømning må finde sted,  

 hvordan udtømningen skal foregå, herunder at den skal ske under anvendelse af  

 godkendte systemer, og hvilke mængder der må udtømmes, herunder  

 udtømningshastighed.
Kapitel 3 Flydende stoffer, som transporteres i bulk § 12. Ved flydende stoffer forstås i denne lov stoffer, hvis  

 damptryk ikke overstiger 2,8 kp/cm2 ved en temperatur på 37,8I C.
 § 13. På dansk søterritorium må udtømning af flydende stoffer, som  

 transporteres i bulk, bortset fra vand ikke finde sted.
 Stk. 2. Uden for dansk søterritorium må udtømning af de af stk. 1  

 omfattede stoffer kun finde sted i overensstemmelse med de regler, der er  

 fastsat i medfør af § 14.
§ 14. Miljøministeren kan til opfyldelse af internationale aftaler  

 fastsætte regler om klassifikation af flydende stoffer, som transporteres i  

 bulk, og regler om, at stoffer, der er klassificerede som skadelige, ikke må  

 udtømmes eller kun kan udtømmes på særlige betingelser.
Miljøministeren  

 udfærdiger en fortegnelse over klassificerede stoffer.
 § 15. Flydende stoffer, bortset fra olie, der ikke er optaget på  

 den i medfør af § 14 udfærdigede fortegnelse, skal, forinden de transporteres  

 i bulk til eller fra dansk havn, midlertidigt klassificeres af  

 miljøministeren.
 § 16. Skibe, der er indrettet til, eller som transporterer  

 flydende stoffer i bulk (kemikalietankskibe), skal føre en journal for  

 flydende stoffer, der i henhold til §§ 14 og 15 er klassificerede som  

 skadelige.
 Stk. 2. Miljøministeren fastsætter nærmere regler for journalens  

 førelse og indretning.
 Stk. 3. Journalen skal forevises kompetent myndighed mod  

 forlangende.
 § 17. Miljøministeren kan fastsætte regler om losning og udtømning  

 af tankskyllevand og om kontrol med overholdelse af bestemmelserne, herunder  

 om udpegning og bemyndigelse af personer, der skal udføre kontrollen.
Kapitel 4 Stoffer og materialer i emballeret form, containere m.v.
 § 18. Miljøministeren kan til opfyldelse af internationale aftaler  

 fastsætte nærmere regler eller træffe bestemmelse om transport af stoffer og  

 materialer i emballeret form, containere m.v., herunder regler om varsling og  

 pligt til at afgive oplysninger om lastens indhold.
Kapitel 5 Faste stoffer, som transporteres i bulk § 19. Miljøministeren kan til opfyldelse af internationale aftaler  

 fastsætte regler om klassificering af faste stoffer, som transporteres i  

 bulk, og regler om, at stoffer, der er skadelige, ikke må udtømmes eller kun  

 udtømmes på særlige betingelser.
Miljøministeren kan udfærdige en fortegnelse  

 over klassificerede stoffer.
Kapitel 6 Kloakspildevand § 20. På dansk søterritorium og i Østersøområdet må udtømning af  

 kloakspildevand (afløbsstoffer eller andet affald fra toiletter, hospitalsrum  

 og rum, hvori der findes levende dyr) kun finde sted, såfremt 1) udtømningen foretages under anvendelse af et godkendt anlæg til  

 behandling af kloakspildevand og spildevandet ved udløbet fra anlægget ikke  

 frembringer synlige spor i havet, 2) spildevandet er findelt og desinficeret i et godkendt anlæg og  

 udtømningen sker i en afstand af mindst 4 sømil fra nærmeste kyst eller 3) udtømningen foretages i en afstand af mindst 12 sømil fra nærmeste  

 kyst.
Foretages udtømning fra en tank til opsamling og opbevaring af  

 kloakspildevand, skal skibets eller platformens fart endvidere være mindst 4  

 knob, og udtømningen skal ske med moderat udløbshastighed.
 Stk. 2. Miljøministeren kan fastsætte særlige regler om udtømning  

 af kloakspildevand i de i stk. 1 nævnte havområder, herunder forbud mod  

 udtømning i havne, bugter, fjorde og lign. områder eller forbud mod udtømning  

 fra bestemte skibe.
 Stk. 3. Miljøministeren kan til opfyldelse af internationale  

 aftaler fastsætte regler om udtømning af kloakspildevand uden for dansk  

 søterritorium.
Kapitel 7 Affald § 21. På dansk søterritorium må udtømning af affald bortset fra  

 frisk fisk og dele deraf ikke finde sted.
 Stk. 2. Miljøministeren kan inden for rammerne af  

 Fiskeriministeriets lovgivning og EF-bestemmelser på fiskeriområdet fastsætte  

 regler om udtømning af frisk fisk og dele heraf.
 § 22. I Østersøområdet og Nordsøområdet må levnedsmiddelaffald kun  

 udtømmes, såfremt udtømningen sker mindst 12 sømil fra nærmeste kyst.
 Stk. 2. Miljøministeren kan, herunder til opfyldelse af  

 internationale aftaler, fastsætte regler om udtømning af levnedsmiddelaffald  

 uden for dansk søterritorium, Østersøområdet og Nordsøområdet.
 Stk. 3. Miljøministeren kan fastsætte særlige regler om  

 bortskaffelse af levnedsmiddelaffald fra platforme og fra skibe, der er  

 beliggende inden for en afstand af 500 m fra en platform.
 § 23. I Østersøområdet og Nordsøområdet må udtømning af affald  

 bortset fra levnedsmiddelaffald ikke finde sted.
 Stk. 2. Miljøministeren kan til opfyldelse af internationale  

 aftaler fastsætte regler om udtømning af affald, der ikke er  

 levnedsmiddelaffald, uden for dansk søterritorium, Østersøområdet og  

 Nordsøområdet.
Kapitel 8 Modtageanlæg § 24. Miljøministeren kan efter forhandling med trafikministeren  

 fastsætte regler og træffe bestemmelse om oprettelse og indretning af anlæg  

 til modtagelse af rester af olie og skadelige flydende stoffer og  

 kloakspildevand samt affald i havne.
Det kan i den forbindelse pålægges  

 bunkringsvirksomheder, virksomheder, som foretager afskibning eller  

 modtagelseaf olie eller af skadelige flydende stoffer,og  

 skibsreparationsvirksomheder at etablere modtageanlæg for olie- eller  

 kemikalieblandet ballast- og tankskyllevand.
Kapitel 9 Dumpning § 25. Dumpning af stoffer eller materialer må ikke finde sted  

 bortset fra dumpning af optaget havbundsmateriale.
 Stk. 2. Det er ikke tilladt med henblik på dumpning bortset fra  

 dumpning af havbundsmaterialer at overlade stoffer eller materialer til  

 transport eller at transportere eller indlaste dem.
 § 26. Amtsrådet (i Københavns Kommune kommunalbestyrelsen)  

 meddeler tilladelse til og fører tilsyn med dumpning af optaget  

 havbundsmateriale.
 Stk. 2. I vurderingen af en ansøgning om tilladelse til dumpning  

 af optaget havbundsmateriale skal indgå de forhold og hensyn, der er anført i  

 bilag 1.
 Stk. 3. Der må kun meddeles tilladelse til dumpning af  

 havbundsmateriale, såfremt havbundsmaterialet vurderes at indeholde  

 uvæsentlige mængder og koncentrationer af de i bilag 2 nævnte stoffer og  

 materialer, og såfremt disse ikke er tilført havbundsmaterialet med henblik  

 på bortskaffelse.
 Stk. 4. Til brug for den i stk. 2 og 3 nævnte vurdering kan  

 amtsrådet stille krav om, at ansøgeren for egen regning lader foretage  

 analyser af havbundsmaterialet.
 Stk. 5. Inden for et område, der er udpeget som beskyttelsesområde  

 efter EF-fuglebeskyttelsesdirektivet eller EF-naturbeskyttelsesdirektivet  

 eller et område med en vanddybde på under 6 meter, kan amtsrådet (i  

 Københavns Kommune kommunalbestyrelsen) ikke meddele tilladelse til dumpning  

 af optaget havbundsmateriale, medmindre miljøministeren har meddelt samtykke  

 hertil.
§ 27. Tilladelse til dumpning af havbundsmateriale skal være  

 tidsbegrænset og angive, hvilke stoffer eller materialer der omfattes af  

 tilladelsen, den samlede mængde, positionen for dumpningen og tilladelsens  

 udløbsdato.
Endvidere kan der i tilladelsen stilles vilkår om bl.a.  

 fremgangsmåden, herunder om optagning og udlægning, tilsyns- og  

 sikkerhedsforanstaltninger og indberetning.
Ved anden bortskaffelse af  

 havbundsmateriale end dumpning kan der fastsættes vilkår om optagningsmetode.
 § 28. Miljøministeren kan fastsætte nærmere regler om  

 tilladelsesordningen for dumpning af havbundsmateriale, herunder om  

 ansøgningens indhold, om prøveudtagning og analyser af havbundsmateriale og  

 om amtsrådets vurdering og behandling af sager efter § 26.
 Stk. 2. Miljøministeren kan beslutte at overtage amtsrådets  

 beføjelser efter § 26 i sager, der har større betydning.
 § 29. Miljøministeren kan, herunder til opfyldelse af  

 internationale aftaler, foretage ændringer i bilag 1 og 2.
Kapitel 10 Anden forurening § 30. Miljøministeren kan, herunder til opfyldelse af  

 internationale aftaler, fastsætte regler om udledning i havet og anden  

 bortskaffelse af stoffer og materialer, der stammer fra undersøgelse eller  

 udnyttelse af undersøiske mineralforekomster, herunder kulbrinter.
 Stk. 2. I regler udstedt i medfør af stk. 1 kan det bestemmes, at  

 udledning eller anden bortskaffelse af bestemte stoffer ikke må finde sted,  

 såfremt dette må antages at indebære en væsentlig risiko for forurening af  

 omgivelserne.
 § 31. Afbrænding af stoffer eller materialer på havet må ikke  

 finde sted.
 Stk. 2. Det er ikke tilladt med henblik på afbrænding på havet at  

 overlade stoffer eller materialer til transport eller at transportere og  

 indlaste dem.
Stk. 3. Det i stk. 1 nævnte forbud omfatter ikke 1) bortskaffelse ved afbrænding af normaldriftsaffald fra skibe og  

 platforme og 2) bortskaffelse ved afbrænding af stoffer og materialer, der stammer fra  

 undersøgelse eller udnyttelse af undersøiske mineralforekomster, jf. § 30.
 Stk. 4. Miljøministeren kan, herunder til opfyldelse af  

 internationale aftaler, fastsætte regler om bortskaffelse af  

 normaldriftsaffald fra skibe og platforme ved afbrænding.
 § 32. Miljøministeren kan, herunder til opfyldelse af  

 internationale aftaler, fastsætte regler om særlige foranstaltninger,  

 herunder krav til brændstof, om bord i skibe eller på platforme med henblik  

 på begrænsning af luftforurening.
 § 33. Miljøministeren kan, herunder til opfyldelse af  

 internationale aftaler, fastsætte regler, jf. lovens formål, til forebyggelse  

 og begrænsning af forurening fra aktiviteter på havet, som ikke er omfattet  

 af reglerne i kapitel 2-10.
Kapitel 11 Beredskab § 34. Miljøministeren forestår i samarbejde med forsvaret,  

 redningsberedskabet og andre myndigheder, ministeren bemyndiger dertil,  

 bekæmpelse af olie- og kemikalieforurening af havet og de kystnære dele af  

 søterritoriet.
 § 35. I tilfælde af olie- eller kemikalieforurening forestås  

 sanering af kyststrækninger og bekæmpelse af forurening i havne af  

 kommunalbestyrelsen.
 Stk. 2. Kommunalbestyrelsen tilvejebringer en beredskabsplan for  

 iværksættelse af sanering af kyststrækninger i tilfælde af væsentlige  

 forureninger af kyster i kommunen og for bekæmpelse af forurening i havne i  

 kommunen.
 Stk. 3. Kommunalbestyrelsen kan pålægge havnebestyrelsen at  

 udarbejde en beredskabsplan for bekæmpelse af forurening i havnen og at drage  

 omsorg for, at det nødvendige materiel er til rådighed.
 Stk. 4. Kommunalbestyrelsen underretter amtsrådet og  

 miljøministeren om indholdet af beredskabsplanerne og ændringer og tillæg til  

 disse.
 Stk. 5. Amtsrådet samordner de kommunale beredskabsplaner efter  

 forhandling med de berørte kommuner og opstiller på grundlag af de kommunale  

 beredskabsplaner et samlet beredskab samt forestår og koordinerer indsatsen i  

 forbindelse med alvorlige og omfattende forureninger.
 Stk. 6. I tilfælde af særlig alvorlige og omfattende forureninger  

 kan miljøministeren bestemme, at sanering af kyststrækninger og bekæmpelse af  

 forurening i havne skal ledes af miljøministeren.
 § 36. Miljøministeren udarbejder efter forhandling med de  

 kommunale organisationer retningslinier for indholdet af beredskabsplanerne  

 og træffer bestemmelse om, på hvilket tidspunkt planerne skal foreligge.
 Stk. 2. Miljøministeren fastsætter efter forhandling med de  

 statslige havnemyndigheder, de kommunale organisationer og  

 havneorganisationerne regler om fordeling af udgifter til beredskab og  

 bekæmpelses- og saneringsforanstaltninger mellem havnebestyrelsen,  

 kommunalbestyrelsen, amtsrådet og staten.
 § 37. Ethvert olietankskib på 150 BRT og derover og alle øvrige  

 skibe på 400 BRT og derover skal have en godkendt beredskabsplan for  

 olieforureningsulykker, der sker på skibet.
 Stk. 2. Miljøministeren kan, herunder til opfyldelse af  

 internationale aftaler, fastsætte regler om beredskabsplaner for skibe over  

 150 BRT, som er indrettet til, eller som transporterer skadelige flydende  

 stoffer i bulk.
 Stk. 3. Miljøministeren kan fastsætte nærmere regler om de i stk.  

 1 og 2 nævnte beredskabsplaner, herunder at planerne skal godkendes, og at  

 der kan stilles vilkår for sådanne godkendelser.
Kapitel 12 Indberetning § 38. Ejere, brugere og førere af samt lodser på skibe og ejere og  

 brugere af og lodser på platforme samt den for platformen ansvarlige skal  

 straks indberette til miljøministeren, såfremt der sker udtømning eller  

 dumpning, som er i strid med loven eller omfattes af § 58. Endvidere skal der  

 straks ske indberetning ved enhver form for kollision eller grundstødning,  

 eller såfremt der af andre grunde er fare for udtømning.
 Stk. 2. De i stk. 1 nævnte personer samt førere af luftfartøjer  

 skal straks indberette til miljøministeren, såfremt der fra skibet,  

 platformen eller luftfartøjet iagttages væsentligt spild af olie eller  

 skadelige flydende stoffer.
 Stk. 3. Havnebestyrelsen skal straks indberette til  

 miljøministeren, såfremt der i havnen iagttages væsentligt spild af olie  

 eller skadelige flydende stoffer og der er fare for forurening af havet.
 Stk. 4. I de i stk. 1-3 nævnte tilfælde skal de nævnte personer  

 efter anmodning give miljøministeren eller den myndighed, ministeren  

 bemyndiger dertil, alle oplysninger, som har betydning for iværksættelse af  

 foranstaltninger for at forhindre eller bekæmpe forurening af havet.
 § 39. Miljøministeren kan, herunder til opfyldelse af  

 internationale aftaler, fastsætte nærmere regler om den i § 38 nævnte  

 indberetning og om indberetning af anden forurening af havet end den, der  

 omfattes af § 38.
 Stk. 2. I regler udstedt i medfør af stk. 1 kan det bestemmes, at  

 der skal ske indberetning til de i henhold til internationale aftaler  

 kompetente udenlandske myndigheder, såfremt skibet eller platformen befinder  

 sig uden for dansk søterritorium.
 § 40. Miljøministeren kan, herunder til opfyldelse af  

 internationale aftaler, fastsætte regler om indberetning af oplysninger om  

 farligt eller forurenende gods om bord i skibe og om etablering af en ordning  

 for modtagelse, opbevaring og videresendelse af sådanne oplysninger.
 § 41. Miljøministeren kan fastsætte regler om, at forhandlere,  

 importører, eksportører, befragtere og havnebestyrelser skal oplyse  

 sammensætningen og mængden af de stoffer eller materialer, der ind- og  

 udlastes i danske havne.
Kapitel 13 Indgreb § 42. Miljøministeren eller den myndighed, ministeren bemyndiger  

 dertil, og politiet kan med behørig legitimation uden retskendelse foretage  

 de undersøgelser af et skib eller en platform, der er nødvendige for at  

 forhindre eller bekæmpe forurening af havet, såfremt der fra skibet eller  

 platformen er sket eller er fare for udtømning eller udledning, som er i  

 strid med loven eller forskrifter udstedt i medfør heraf, eller som omfattes  

 af § 58. Undersøgelsen må ikke medføre unødig forsinkelse eller unødig udgift  

 for skibet eller platformen.
 § 43. Miljøminsteren kan forbyde et skib at fortsætte sejlads  

 eller andre aktiviteter eller påbyde, at sejlads eller andre aktiviteter skal  

 følge bestemte retningslinier, såfremt der fra skibet er sket eller er fare  

 for udtømning eller udledning, som er i strid med loven eller forskrifter  

 udstedt i medfør heraf eller omfattes af § 58, og forbudet eller påbudet er  

 nødvendigt for at forhindre eller bekæmpe forurening af havet.
 Stk. 2. Miljøministeren kan træffe foranstaltninger svarende til  

 de i stk. 1 nævnte over for platforme.
 Stk. 3. Miljøministeren kan træffe yderligere foranstaltninger end  

 de i stk. 1 og 2 nævnte, såfremt dette er nødvendigt for at forhindre eller  

 bekæmpe forurening, der kan medføre alvorlige skader for havmiljøet.
 Stk. 4. Beslutning om forbud eller påbud efter stk. 1-3 skal  

 snarest muligt meddeles føreren af skibet eller den for platformen ansvarlige  

 eller ejeren eller brugeren af skibet eller platformen skriftligt eller  

 telegrafisk med oplysning om grunden til forbudet eller påbudet og i tilfælde  

 af tilbageholdelse med oplysning om de vilkår, hvorunder frigivelse kan finde  

 sted.
 § 44. Såfremt der er sket eller er fare for udtømning eller  

 udledning, som er i strid med loven eller forskrifter udstedt i medfør heraf  

 eller omfattes af § 58, og dette medfører udgifter til beredskabs- eller  

 bekæmpelsesforanstaltninger, skal sådanne udgifter for alle rimelige  

 forholdsregler bæres af skibets eller platformens ejere.
 Stk. 2. Miljøministeren kan pålægge ejeren af et skib eller en  

 platform at stille sikkerhed for de i stk. 1 nævnte udgifter og bestemme, at  

 skibet eller platformen skal tilbageholdes, indtil sikkerhed er stillet. §  

 43, stk. 4, finder tilsvarende anvendelse.
Kapitel 14 Tilsyn § 45. Miljøministeren fører tilsyn med overholdelsen af  

 bestemmelserne i denne lov og de forskrifter, der udstedes i henhold til  

 loven.
Stk. 2. Miljøministeren eller den myndighed, ministeren bemyndiger  

 dertil, og politiet har mod behørig legitimation uden retskendelse adgang til  

 et skib eller en platform, herunder til skibets eller platformens papirer,  

 med henblik på at udøve tilsynsbeføjelsen efter stk. 1 og kan udtage prøver  

 for at påse overholdelsen af loven og forskrifter udstedt i henhold til  

 loven.
Tilsynet må ikke medføre unødig forsinkelse eller unødig udgift for  

 skibet eller platformen.
 Stk. 3. For så vidt angår udenlandske skibe og platforme, der er  

 under passage af dansk søterritorium, kan beføjelserne i medfør af stk. 2 kun  

 udøves, såfremt der foreligger begrundet mistanke om overtrædelse af  

 bestemmelserne i denne lov og forskrifter udstedt i henhold til loven.
 § 46. Miljøministeren kan fastsætte regler om inspektion af  

 olietankskibes lasttanke til konstatering af, om mængden af ladningsrester er  

 i overensstemmelse med oplysningerne om tidligere olielaster og udtømninger.  

 Det kan herunder bestemmes, at inspektion kan foretages uden retskendelse mod  

 behørig legitimation.
 § 47. Miljøministeren kan fastsætte nærmere regler for anvendelse  

 af mærkningsmateriale i danske skibe og i udenlandske skibe i dansk havn til  

 sporing af udtømninger, der ikke er tilladt i henhold til loven, eller af  

 andre former for forurening.
Kapitel 15 Administrative bestemmelser og klage § 48. Miljøministeren kan bemyndige en under ministeriet oprettet  

 styrelse eller tilsvarende institution eller andre statslige myndigheder til  

 at udøve de beføjelser, der i denne lov er tillagt ministeren.
 Stk. 2. Miljøministeren kan fastsætte regler om adgangen til at  

 påklage afgørelser, der er truffet i henhold til bemyndigelse efter stk. 1,  

 herunder at afgørelserne ikke skal kunne indbringes for ministeren.
§ 49. Afgørelser efter denne lov meddeles skriftligt til  

 adressaten.
Afgørelse om dumpning af optaget havbundsmateriale meddeles  

 tillige klageberettigede personer, organisationer og myndigheder, jf. § 52,  

 og de myndigheder, der i øvrigt har været inddraget i sagens behandling.
 Stk. 2. Meddelelse til de personer, der er nævnt i § 52, stk. 1,  

 nr. 2, kan finde sted ved offentlig annoncering.
§ 50. Afgørelser, der kan påklages, skal oplyse datoen for  

 klagefristens udløb og i øvrigt indeholde oplysning om, 1) at afgørelsen kan påklages skriftligt, og til hvem afgørelsen kan  

 påklages, 2) at klage over afgørelser, der er truffet i medfør af § 26, skal  

 indgives til den myndighed, der har truffet afgørelsen, mens afgørelser, der  

 er truffet i medfør af § 43, skal indgives til Tilbageholdelsesnævnet, jf. §  

 51, stk. 4, og 3) at klage skal være modtaget senest ved klagefristens udløb.
 § 51. Amtsrådets eller i Københavns Kommune kommunalbestyrelsens  

 afgørelser om dumpning af optaget havbundsmateriale, jf. § 26, stk. 1, kan  

 påklages til miljøministeren, jf. dog stk. 2.
 Stk. 2. Amtsrådets eller i Københavns Kommune kommunalbestyrelsens  

 afgørelse om dumpning af optaget havbundsmateriale inden for de områder, der  

 er nævnt i § 26, stk. 5, kan påklages til det miljøklagenævn, der er nedsat i  

 henhold til lov om miljøbeskyttelse. §§ 102, 104, 105, stk. 1, 105, stk. 2,  

 1. pkt., 106 og 109 i lov om miljøbeskyttelse finder tilsvarende anvendelse.  

 I stedet for de beskikkede sagkyndige medlemmer, der er angivet i § 105, stk.  

 2, i lov om miljøbeskyttelse, medvirker ved behandling af klagesager efter  

 denne lov sagkyndige medlemmer, der beskikkes af miljøministeren for 4 år ad  

 gangen efter indstilling fra:
 1) Sammenslutningen af Danske Havne, Foreningen af Danske Privathavne,  

 Københavns Havnebestyrelse, Århus og Ålborg Kommunalbestyrelser,  

 Trafikministeriet, Danmarks Havfiskeriforening, Danmarks Fiskeriforening,  

 Foreningen af Ral- og Sandsugere og Arbejderbevægelsens Erhvervsråd i  

 forening.
 2) Miljøstyrelsen og Skov- og Naturstyrelsen i forening.
Stk. 3. Klage efter stk. 1 sendes til den myndighed, der har  

 truffet afgørelsen.
Denne myndighed sender klagen til klagemyndigheden.
Stk. 4. Forbud eller påbud efter § 43 over for skibe og platforme  

 kan påklages til det Tilbageholdelsesnævn, der er nedsat i henhold til lov om  

 skibes sikkerhed m.v.
Tilbageholdelsesnævnets afgørelser kan ikke indbringes  

 for anden administrativ myndighed.
 Stk. 5. I forbindelse med behandling af en klagesag efter stk. 4  

 indhenter Tilbageholdelsesnævnet en udtalelse om sagen fra en af  

 miljøministeren udpeget sagkyndig.
 Stk. 6. Klage efter stk. 2 og 4 indsendes til henholdsvis  

 Miljøklagenævnet og Tilbageholdelsesnævnet.
Stk. 7. Klager efter stk. 1, 2 og 4 skal være indgivet inden 4  

 uger fra afgørelsens meddelelse.
Når offentlig annoncering finder sted, jf. §  

 49, stk. 2, regnes klagefristen dog altid fra annonceringens dato.
 Stk. 8. Hvis klagefristen udløber på en lørdag eller en helligdag,  

 forlænges klagefristen til den følgende hverdag.
§ 52. Afgørelser efter § 26 kan påklages af 1) afgørelsens adressat, 2) enhver, der må antages at have en individuel væsentlig interesse i  

 sagens udfald, 3) kommunalbestyrelsen, 4) embedslægeinstitutionen, 5) Danmarks Naturfredningsforening, 6) Forbrugerrådet, 7) Danmarks Havfiskeriforening, 8) Dansk Fiskeriforening, 9) Danmarks Sportsfiskerforbund, 10) Greenpeace, Danmark, 11) Dansk Ornitologisk Forening, 12) Foreningen af Danske Ral- og Sandsugere og 13) Arbejderbevægelsens Erhvervsråd.
 Stk. 2. Et forbud eller påbud efter § 43 kan påklages af  

 afgørelsens adressat.
 § 53. En tilladelse til dumpning af optaget havbundsmateriale må  

 ikke udnyttes, før klagefristen er udløbet.
Stk. 2. En klage over en tilladelse til dumpning af optaget  

 havbundsmateriale har opsættende virkning, medmindre klagemyndigheden  

 bestemmer andet.
Hvis der indgives klage, skal den myndighed, der har meddelt  

 tilladelsen, straks underrette ansøgeren herom.
Kapitel 16 Andre bestemmelser § 54. Udledning i havet af stoffer eller materialer med henblik på  

 videnskabelig forskning i forureningsbekæmpelse eller på at bekæmpe  

 forurening af havet må ikke finde sted uden tilladelse fra miljøministeren.  

 Uden for dansk søterritorium kan tilladelse tillige gives af de kompetente  

 myndigheder i en stat, der har tiltrådt konventionen om beskyttelse af  

 havmiljøet i Østersøområdet eller konventionen om forebyggelse af forurening  

 fra skibe.
Stk. 2. Tilladelse efter stk. 1, 1. pkt., kan kun gives i konkret  

 foreliggende enkelttilfælde eller under særlige omstændigheder for en nærmere  

 angivet periode.
Tilladelsen skal angive, hvilke stoffer eller materialer der  

 omfattes af tilladelsen, den samlede mængde og vilkår om opbevaring,  

 udtagning af periodiske kontrolprøver og indberetning.
 § 55. Miljøministeren kan fastsætte regler om gebyrer til dækning  

 af myndighedernes omkostninger ved administration og tilsyn i forbindelse med  

 loven og til dækning af havnenes udgifter ved driften af modtageanlæg, jf. §  

 24.
 § 56. Såfremt der i denne lov eller i regler, der udstedes i  

 medfør af denne lov, stilles krav om anvendelse af bestemte systemer og  

 anlæg, skal disse være godkendt for så vidt angår danske skibe af  

 industriministeren eller den, som ministeren bemyndiger dertil, for så vidt  

 angår danske platforme af energiministeren eller den, som ministeren  

 bemyndiger dertil, og for så vidt angår udenlandske skibe af kompetente  

 myndigheder i en stat, der har tiltrådt konventionen om beskyttelse af  

 havmiljøet i Østersøområdet eller konventionen om forebyggelse af forurening  

 fra skibe.
 § 57. Tilladelser meddelt i henhold til denne lov eller en lov,  

 der ophæves ved denne lov, kan til enhver tid ændres eller tilbagekaldes, når  

 hensynet til beskyttelse af havmiljøet gør det fornødent.
§ 58. Bestemmelserne i kapitlerne 2-7 og 9 og 10 og forskrifter  

 udstedt i medfør af disse finder ikke anvendelse, 1) når udtømning, udledning eller dumpning sker for at redde menneskeliv  

 eller af hensyn til skibes, luftfartøjers eller platformes sikkerhed, eller 2) når udflydning skyldes skade på skibet eller platformen, skade på  

 skibets eller platformens udstyr eller uundgåelig lækage, forudsat at der,  

 efter at skaden eller lækagen er blevet konstateret, er iagttaget alle  

 rimelige forholdsregler for at undgå eller formindske udflydning, medmindre  

 ejeren, brugeren eller føreren af skibet eller andre, der udfører arbejde i  

 skibets tjeneste, eller ejeren, brugeren eller den for platformen ansvarlige  

 eller andre, der udfører arbejde i platformens tjeneste, har handlet  

 forsætligt eller burde have forudset skaden.
Kapitel 17 Straf, ikrafttræden og overgangsbestemmelser § 59. Medmindre højere straf er forskyldt efter den øvrige  

 lovgivning, straffes med bøde den, der 1) overtræder § 10, stk. 1 og 3, § 11, stk. 1 og 2, § 13, § 16, stk. 1 og  

 3, § 20, stk. 1, § 21, § 22, stk. 1, § 23, stk. 1, § 25, § 31, stk. 1 og 2, §  

 37, stk. 1, § 53, stk. 1, og § 54, stk. 1, 2) undlader at indhente klassifikation efter § 15, 3) tilsidesætter vilkår efter § 27 og § 54, stk. 1, 4) undlader at foretage indberetning efter § 38, stk. 1-3, eller undlader  

 at meddele oplysninger efter § 38, stk. 4, 5) undlader at efterkomme et forbud eller påbud efter § 43, stk. 1-3, 6) modvirker undersøgelser efter § 42 eller tilsyn efter § 45, stk. 2 og  

 3, og 7) modvirker tilbageholdelse efter § 44, stk. 2.
Stk. 2. Straffen kan stige til hæfte eller fængsel i indtil 2 år,  

 hvis overtrædelsen er begået forsætligt eller ved grov uagtsomhed, og hvis  

 der ved overtrædelsen er 1) voldt skade på miljøet eller fremkaldt fare herfor eller 2) opnået eller tilsigtet en økonomisk fordel for den pågældende selv  

 eller andre, herunder ved besparelser.
§ 60. For overtrædelse af § 11, stk. 1 og 2, § 13, § 25 og § 31,  

 stk. 1, kan der pålægges skibets eller platformens ejer eller bruger  

 bødeansvar, selv om overtrædelsen ikke kan tilregnes denne som forsætlig  

 eller uagtsom.
For sådant bødeansvar fastsættes ingen forvandlingsstraf.
§ 61. I regler, der udstedes i henhold til § 10, stk. 2, § 11,  

 stk. 3, § 14, § 16, stk. 2, § 17, § 18, § 19, § 20, stk. 2 og 3, § 22, stk. 2  

 og 3, § 23, stk. 2, § 24, § 28, § 30, § 31, stk. 3, § 32, § 33, § 39, § 40, §  

 41, § 46 og § 47, kan der fastsættes straf af bøde.
Det kan endvidere  

 fastsættes, at straffen kan stige til hæfte eller fængsel i indtil 2 år under  

 tilsvarende omstændigheder som anført i § 59, stk. 2.
§ 62. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i love om kommunernes styrelse, kan der  

 pålægges staten, kommunen eller det kommunale fællesskab bødeansvar.
 § 63. Ransagning kan ske i sager om overtrædelse af bestemmelserne  

 i denne lov og bestemmelser udstedt i medfør af loven i overensstemmelse med  

 retsplejelovens regler herom.
Stk. 2. Indtræder strafansvar efter §§ 59-61, kan det pågældende  

 skib eller den pågældende platform tilbageholdes af tilsynsmyndigheden eller  

 af politiet på tilsynsmyndighedens vegne, indtil bøder og sagsomkostninger er  

 betalt eller der er stillet sikkerhed for betalingen.
Sker dette ikke senest  

 2 måneder efter sagens endelige afgørelse, kan der søges fyldestgørelse i  

 skibet.
 § 64. Loven træder i kraft 1. januar 1994, jf. dog stk. 2.
 Stk. 2. Tidspunktet for ikrafttrædelsen af § 37 fastsættes af  

 miljøministeren.
 Stk. 3. Ved lovens ikrafttrædelse ophæves lov nr. 130 af 9. april  

 1980 om beskyttelse af havmiljøet.
§ 65. Regler, der er fastsat i henhold til den i § 64, stk. 3,  

 nævnte lov, forbliver i kraft, indtil de afløses af regler fastsat i henhold  

 til denne lov.
Overtrædelse af reglerne straffes efter de hidtil gældende  

 regler.
§ 66. Afgørelser truffet efter de regler, der er nævnt i § 64,  

 stk. 3, og § 65, bevarer deres gyldighed, indtil der efter denne lov eller  

 regler fastsat i henhold til denne lov træffes ny afgørelse.
Overtrædelse af  

 sådanne afgørelser straffes efter de hidtil gældende regler.
 § 67. Sager, der ved lovens ikrafttræden er under behandling, skal  

 behandles efter de hidtil gældende regler.
 § 68. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne og Grønland med de ændringer,  

 der følger af de særlige færøske og grønlandske forhold.
 Stk. 2. For virksomhed omfattet af tilladelser til undersøgelse og  

 udnyttelse af mineralske råstoffer i Grønland, herunder kulbrinter, varetages  

 myndighedsbeføjelserne og -opgaverne i henhold til loven, bortset fra  

 beføjelser til at fastsætte regler i henhold til loven, af energiministeren.  

 Energiministeren kan som led i den samlede myndighedsbehandling af  

 råstofaktiviteter i Grønland, jf. lov nr. 335 af 6. juni 1991 om mineralske  

 råstoffer m.v. i Grønland (råstofloven) og lov om kontinentalsoklen, jf.  

 lovbekendtgørelse nr. 182 af 1. maj 1979, fravige bestemmelserne i loven  

 eller regler udstedt i medfør heraf, hvor dette ikke strider mod  

 internationale aftaler.
 Stk. 3. Ved lovens ikraftsættelse for Grønland ophæves lov om  

 foranstaltninger mod forurening af havet med olie, jf. lovbekendtgørelse nr.  

 134 af 28. marts 1978 og lov nr. 290 af 7. juni 1972 om foranstaltninger mod  

 forurening af havet med andet end olie.
Bilag 1 Forhold, der skal vurderes i forbindelse med behandling af en ansøgning om  

 tilladelse til klapning:
A.
Beskrivelse af klapmaterialet:
 1. Mængde og art af det materiale, hvortil der søges tilladelse til  

 klapning.
 2. Indhold af de i bilag 1 anførte stoffer og materialer.
 3. Klapmaterialets fysiske, kemiske, biokemiske og biologiske egenskaber.
 4. Giftighed.
 5. Nedbrydelighed.
 6. Ophobning og biotransformation i biologiske materialer eller  

 aflejringer.
 7. Kemiske og fysiske ændringer i klapmaterialet efter klapning, herunder  

 eventuel dannelse af nye forbindelser.
 8. Sandsynligheden for frembringelse af afsmag eller andre forandringer,  

 der forringer salgbarheden af marine ressourcer (fisk, skaldyr etc.).
 9. Generelt skal det overvejes, om der er tilstrækkelig videnskabeligt  

 grundlag med hensyn til karakterisering og sammensætning af klapmaterialet  

 til at kunne vurdere dumpningens påvirkning af livet i havet og over for den  

 menneskelige sundhed.
B.
Beskrivelse af klapplads og klapmetode:
 1. Geografisk position, dybde og afstand fra kyst.
 2. Beliggenhed i forhold til andre områder (f.eks.  

 EF-fuglebeskyttelsesområder, Ramsar-områder, rekreative områder,  

 ynglepladser, reservater, gyde-, opvækst- og fiskepladser samt  

 råstofressourceområder).
 3. Beskrivelse af relevante sedimentforhold.
 4. Klapmetode og optagningsmetode.
 5. Beskrivelse af relevante vandforhold, herunder spredning (f.eks. strøm,  

 tidevand).
 6. Tilstedeværelse og virkninger af igangværende og tidligere udledninger  

 og klapninger i området (herunder ophobede virkninger).
 7. Materialet skal i fornødent omfang omfatte fyldestgørende oplysninger  

 om årlige gennemsnitsværdier for og sæsonmæssige afvigelser i de i dette  

 bilag, dette afsnit, omhandlede forhold.
 8. Generelt skal det overvejes, om der er tilstrækkelig videnskabeligt  

 grundlag for en vurdering af følgerne af den ansøgte klapning.
C.
Almindelige overvejelser og betingelser:
 1. Mulige indvirkninger på rekreative værdier (f.eks. forekomst af  

 flydende eller strandet materiale, uklarhed, dårlig lugt, misfarvning og  

 skumning).
 2. Mulige indvirkninger på livet i havet, vandfugle og deres  

 fourageringsmuligheder, fiske- og skaldyrkulturer, fiskebestande og fiskeri,  

 tangoptagning og -kulturer.
 3. Mulige indvirkninger på anden anvendelse af havet (f.eks. forringelse  

 af vandets kvalitet til industrielle formål, herunder mineral- og  

 råstofudvinding, undervandskorrosion af konstruktioner, gene for manøvrering  

 af skibe på grund af flydende materialer, gene for fiskeri eller navigering  

 på grund af ophobning af affald eller faste genstande på havbunden og  

 beskyttelse af områder af særlig betydning ud fra videnskabelige eller  

 bevaringsmæssige hensyn).
 4. Mulighederne for nyttiggørelse eller den praktiske tilstedeværelse af  

 alternative landbaserede behandlings-, bortskaffelses- eller  

 tilintetgørelsesmuligheder eller mulighederne for at gøre stoffet mindre  

 skadeligt med hensyn til klapning, idet såvel miljømæssige som økonomiske  

 konsekvenser af alternativer til dumpning skal indgå i overvejelserne.
Bilag 2 Følgende stoffer og materialer må kun forefindes i klapmateriale i uvæsentlige mængder og koncentrationer:
 1. Kviksølv og kviksølvforbindelser.
 2. Cadmium og cadmiumforbindelser.
 3. Antimon, arsen, beryllium, bly, chrom, kobber, molybdæn, nikkel, selen,  

 tin, vanadium, zink og deres forbindelser, samt fosfor.
 4. Cyanider og fluorider.
5. Organiske halogenforbindelser (f.eks.
PCB, PCT, DDT m.v.) og stoffer,  

 der kan danne sådanne forbindelser i det marine miljø, med undtagelse af  

 stoffer, som er ikke-toksiske eller hurtigt i havet omdannes til stoffer, der  

 er biologisk uskadelige.
 6. Råolie og råolieaffald, raffinerede olieprodukter, rester, der  

 fremkommer under raffinering af olie, og enhver blanding, der indeholder  

 noget af disse stoffer.
 7. Polycycliske aromatiske carbonhydrider (PAH) og deres derivater.
 8. Phenoler og deres derivater.
 9. Phthalsyre og dens derivater.
 10. Svært nedbrydelige pesticider, begroningshindrende midler og kemiske  

 stoffer til konservering af træ, tømmer, træmasse, cellulose, papir, huder og  

 tekstiler og deres biprodukter, som ikke omfattes af pkt. 1-9.
 11. Svært nedbrydelige giftige organiske silicium-forbindelser.
 12. Overfladeaktive stoffer.
 13. Ligninstoffer.
 14. De chelatdannende stoffer EDTA og DTPA.
 15. Stoffer med skadelig virkning for smag og/eller lugt i produkter fra  

 havet, der anvendes til menneskelig føde.
 16. Stoffer, som - uanset at de er af ikke-toksisk art - kan blive  

 skadelige på grund af de mængder, i hvilke de klappes, eller som i alvorlig  

 grad vil kunne forringe rekreative værdier.
 17. Unedbrydelige plasticmaterialer og andre unedbrydelige syntetiske  

 materialer samt andre materialer og stoffer, som kan flyde i havet eller  

 forblive i suspension eller synke til bunds, og som kan være til alvorlig  

 ulempe for fiskeri, søfart eller anden retmæssig udnyttelse af havet eller  

 mindske dettes rekreative værdi.
 18. Beholdere, metalaffald, tjæreagtige stoffer, der kan synke til bunds,  

 og andet omfangsrigt materiale, som kan frembyde alvorlige ulemper for  

 fiskeri eller søfart.
 19. Radioaktivt affald eller andre radioaktive stoffer.
 20. Materialer i enhver tilstandsform (fast, flydende, gasformig eller  

 levende tilstand) fremstillet til biologisk og kemisk krigsførelse.
 21. De af miljøministeren nærmere specificerede stoffer, som efter  

 klapning i havet antages at kunne være kræftfremkaldende.
