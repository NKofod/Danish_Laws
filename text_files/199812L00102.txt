Fremsat den 25. november 1998 af  

 skatteministeren (Ole Stavad) Forslag til Lov om indgåelse af  

 dobbeltbeskatningsoverenskomst mellem   

 regeringen i Kongeriget Danmark og regeringen i Republikken Malta § 1. Overenskomst af 13. juli 1998 mellem regeringen i  

 Kongeriget Danmark og regeringen i Republikken Malta til undgåelse af  

 dobbeltbeskatning og forhindring af skatteunddragelse for så vidt  

 angår indkomstskatter kan tiltrædes på Danmarks vegne.  

 Overenskomsten med tilhørende Protokol og Noteveksling er optaget som  

 bilag til denne lov.
 Stk. 2. Overenskomsten træder i kraft og finder  

 anvendelse i Danmark efter bestemmelserne i overenskomstens artikel 30.
 § 2. Loven træder i kraft dagen efter  

 bekendtgørelsen i Lovtidende.
 § 3. Loven gælder ikke for Færøerne og  

 Grønland.
Bilag (oversættelse) Overenskomst  

 mellem  

 regeringen i Kongeriget Danmark  

 og regeringen i Republikken Malta  

 til undgåelse af dobbeltbeskatning  

 og forhindring af skatteunddragelse  

 for så vidt angår indkomstskatter Regeringen i Kongeriget Danmark og regeringen i Republikken  

 Malta,der ønsker at afslutte en overenskomst til undgåelse af  

 dobbeltbeskatning og forhindring af skatteunddragelse, for så vidt  

 angår indkomstskatter, er blevet enige om følgende:
Artikel 1 De af overenskomsten omfattende personer Denne overenskomst skal finde anvendelse på  

 personer, der er hjemmehørende i en af eller begge de kontraherende  

 stater.
Artikel 2 De af overenskomsten omfattede skatter 1. Denne overenskomst skal finde anvendelse på  

 skatter på indkomst, der udskrives på vegne af en kontraherende  

 stat eller af dens politiske underafdelinger eller lokale myndigheder uden  

 hensyn til, hvorledes de opkræves.
 2. Som skatter på indkomst skal anses alle skatter,  

 der pålignes hele indkomsten, eller dele af indkomsten, herunder  

 skatter på fortjeneste ved afhændelse af rørlig eller fast  

 ejendom, skatter på den samlede lønsum der betales af  

 foretagender, samt skatter på formueforøgelse.
 3. De gældende skatter, på hvilke  

 overenskomsten skal finde anvendelse, er især:
 a)	I Danmark:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; (iv) skatter i henhold til kulbrinteskatteloven; (herefter omtalt som »dansk skat«); b)	I Malta:
indkomstskatten; (herefter omtalt som »maltesisk skat«).
4. Overenskomsten skal også finde anvendelse  

 på skatter af samme eller væsentlig samme art, der efter datoen  

 for overenskomstens undertegnelse udskrives som tillæg til, eller i  

 stedet for de gældende skatter.
De kompetente myndigheder i de  

 kontraherende stater skal underrette hinanden om væsentlige  

 ændringer, som er foretaget i deres respektive skattelove.
Artikel 3 Almindelige definitioner 1. Medmindre andet fremgår af sammenhængen,  

 har følgende udtryk i denne overenskomst den nedenfor angivne  

 betydning:
a)	udtrykkene »en kontraherende stat« og »den anden kontraherende stat«  

 betyder Danmark eller Malta, alt efter sammenhængen; b)	udtrykket »Danmark« betyder Kongeriget Danmark, herunder ethvert  

 område uden for Danmarks territorialfarvand, som i overensstemmelse med  

 folkeretten og ifølge dansk lovgivning er eller senere måtte  

 blive betegnet som et område, inden for hvilket Danmark kan  

 udøve suverænitetsrettigheder med hensyn til efterforskning og  

 udnyttelse af naturforekomster på havbunden eller i dens undergrund og  

 de overliggende vande og med hensyn til anden virksomhed med henblik på  

 efterforskning og økonomisk udnyttelse af området; udtrykket  

 omfatter ikke Færøerne og Grønland; c)	udtrykket »Malta« betyder Republikken Malta og betyder, når  

 det bruges i geografisk sammenhæng, øen Malta, øen Gozo  

 og de andre øer i det maltesiske øhav, herunder det dertil  

 hørende territorialfarvand, samt ethvert område af havbunden,  

 dens undergrund og den overliggende vandsøjle grænsende op til  

 territorialfarvandet, i hvilket Republikken Malta udøver  

 suverænitetsrettigheder, myndighed, eller kontrol i overensstemmelse  

 med folkeretten og dens nationale lovgivning, herunder dens lovgivning  

 vedrørende efterforskningen af kontinentalsoklen og udnyttelse af dens  

 naturforekomster; d)	udtrykket »person« omfatter en fysisk person, et selskab og enhver  

 anden sammenslutning af personer; e)	udtrykket »selskab« betyder enhver juridisk person eller enhver  

 sammenslutning, der i skattemæssig henseende behandles som en juridisk  

 person; f)	udtrykkene »foretagende i en kontraherende stat« og »foretagende i  

 den anden kontraherende stat« betyder henholdsvis et foretagende, som drives  

 af en person, der er hjemmehørende i en kontraherende stat, og et  

 foretagende, som drives af en person, der er hjemmehørende i den anden  

 kontraherende stat; g)	udtrykket »international trafik« betyder enhver transport med skib  

 eller luftfartøj, der anvendes af et foretagende i en kontraherende  

 stat, undtagen hvor skibet eller luftfartøjet udelukkende anvendes  

 mellem pladser i den anden kontraherende stat; h)	udtrykket »kompetent myndighed« betyder:
(i)	i Danmark:  

 Skatteministeren eller hans befuldmægtigede stedfortræder; (ii)	i Malta:  

 Den ansvarlige finansminister eller hans befuldmægtigede  

 stedfortræder; i)	udtrykket »statsborger« betyder:
(i)	enhver fysisk person, der har indfødsret i en kontraherende  

 stat; (ii)	enhver juridisk person, ethvert interessentskab eller enhver  

 forening, der består i kraft af den gældende lovgivning i en  

 kontraherende stat.
 2. Ved en kontraherende stats anvendelse af overenskomsten  

 til hver en tid skal ethvert udtryk, som ikke er defineret deri, medmindre  

 andet følger af sammenhængen, tillægges den betydning, som  

 det har på dette tidspunkt i denne stats lovgivning med henblik  

 på de skatter, på hvilke overenskomsten finder anvendelse, idet  

 enhver betydning i de skattelove, der anvendes i denne stat, skal gå  

 forud for den betydning, dette udtryk er tillagt i andre love, der anvendes i  

 denne stat.
Artikel 4 Skattemæssigt hjemsted 1. I denne overenskomst betyder udtrykket »en person, der  

 er hjemmehørende i en kontraherende stat«, enhver person som i henhold  

 til lovgivningen i denne stat er skattepligtig der på grund af  

 bopæl, hjemsted, ledelsens sæde eller ethvert andet kriterium af  

 lignende karakter, og omfatter også denne stat og enhver dertil  

 hørende politisk underafdeling eller lokal myndighed.
Dette udtryk  

 omfatter imidlertid ikke en person, som er skattepligtig i denne stat  

 udelukkende af indkomst fra kilder i denne stat.
 2. I tilfælde, hvor en fysisk person efter  

 bestemmelserne i stykke 1 er hjemmehørende i begge de kontraherende  

 stater, skal hans status bestemmes efter følgende regler:
a)	han skal anses for kun at være hjemmehørende i den  

 stat, hvor han har en fast bolig til sin rådighed; hvis han har en fast  

 bolig til sin rådighed i begge stater, skal han anses for at være  

 hjemmehørende i den stat, med hvilken han har de stærkeste  

 personlige og økonomiske forbindelser (midtpunkt for sine  

 livsinteresser); b)	hvis det ikke kan afgøres, i hvilken stat han har midtpunkt  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være  

 hjemmehørende i den stat, hvor han sædvanligvis har ophold; c)	hvis han sædvanligvis har ophold i begge stater, eller hvis  

 han ikke har sådant ophold i nogen af dem, skal han anses for kun at  

 være hjemmehørende i den stat, hvor han er statsborger; d)	hvis han er statsborger i begge stater, eller hvis han ikke er  

 statsborger i nogen af dem, skal de kontraherende staters kompetente  

 myndigheder afgøre spørgsmålet ved gensidig  

 aftale.
 3. I tilfælde, hvor en ikke-fysisk person efter  

 bestemmelserne i stykke 1 er hjemmehørende i begge kontraherende  

 stater, skal den anses for kun at være hjemmehørende i den stat,  

 hvor dens virkelige ledelse har sit sæde.
Artikel 5 Fast driftsted 1. I denne overenskomst betyder udtrykket »fast  

 driftssted« et fast forretningssted, gennem hvilket et foretagendes  

 virksomhed helt eller delvis udøves.
 2. Udtrykket »fast driftssted« omfatter navnlig:
a)	et sted, hvorfra et foretagende ledes; b)	en filial; c)	et kontor; d)	en fabrik; e)	et værksted; og f)	en mine, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3. Udtrykket »fast driftssted« omfatter ligeledes en  

 byggeplads, et anlægs-, montage- eller monteringsarbejde eller  

 tilsynsførende virksomhed i forbindelse dermed, men kun når  

 sådan plads, arbejde eller virksomhed varer i en periode på mere  

 end 6 måneder.
 4. Uanset de foregående bestemmelser i denne artikel  

 skal udtrykket »fast driftssted« anses for ikke at omfatte:
a)	anvendelsen af indretninger udelukkende med henblik på  

 oplagring, udstilling eller udlevering af varer tilhørende  

 foretagendet; b)	opretholdelsen af et varelager tilhørende foretagendet  

 udelukkende med henblik på oplagring, udstilling eller udlevering; c)	opretholdelsen af et varelager tilhørende foretagendet  

 udelukkende med henblik på forarbejdning hos et andet foretagende; d)	opretholdelsen af et fast forretningssted udelukkende med henblik  

 på at foretage indkøb af varer eller indsamle oplysninger for  

 foretagendet; e)	opretholdelsen af et fast forretningssted udelukkende med henblik  

 på at udøve enhver anden virksomhed af forberedende eller  

 hjælpende karakter for foretagendet; f)	opretholdelsen af et fast forretningssted udelukkende for at  

 udøve enhver kombination af de i litra a) til e) nævnte  

 aktiviteter, forudsat at det faste forretningssteds samlede virksomhed, der  

 er et resultat af denne kombination, er af forberedende eller hjælpende  

 karakter.
 5. Uanset bestemmelserne i stykke 1 og 2, i tilfælde  

 hvor en person - der ikke er en sådan uafhængig  

 repræsentant, som omhandlet i stykke 6 - handler på et  

 foretagendes vegne, og som har og sædvanligvis udøver i en  

 kontraherende stat en fuldmagt til at indgå aftaler i foretagendets  

 navn, skal dette foretagende anses for at have et fast driftssted i denne  

 stat med hensyn til enhver virksomhed, som denne person påtager sig for  

 foretagendet, medmindre denne persons virksomhed er begrænset til  

 sådan virksomhed, som er nævnt i stykke 4, og som, hvis den var  

 udøvet gennem et fast forretningssted, ikke ville gøre dette  

 faste forretningssted til et fast driftssted i henhold til bestemmelserne i  

 dette stykke.
 6. Et foretagende skal ikke anses for at have et fast  

 driftssted i en kontraherende stat, blot fordi det driver erhvervsvirksomhed  

 i denne stat gennem en mægler, kommissionær eller enhver anden  

 uafhængig repræsentant, forudsat at sådanne personer  

 handler inden for rammerne af deres sædvanlige erhvervsvirksomhed.
 7. Den omstændighed, at et selskab, der er  

 hjemmehørende i en kontraherende stat, behersker eller beherskes af et  

 selskab, der er hjemmehørende i den anden kontraherende stat, eller  

 som driver erhvervsvirksomhed i denne anden stat (enten gennem et fast  

 driftssted eller på anden måde), skal ikke i sig selv  

 medføre, at det ene selskab anses for et fast driftssted for det  

 andet.
Artikel 6 Indkomst af fast ejendom 1. Indkomst, som en person, der er hjemmehørende i  

 en kontraherende stat, oppebærer af fast ejendom (herunder indkomst af  

 land- eller skovbrug), der er beliggende i den anden kontraherende stat, kan  

 beskattes i denne anden stat.
2. Udtrykket »fast ejendom« skal tillægges den  

 betydning, som det har i lovgivningen i den kontraherende stat, hvor den  

 pågældende ejendom er beliggende.
Udtrykket skal i alle  

 tilfælde omfatte tilbehør til fast ejendom, besætning og  

 redskaber, der anvendes i land- og skovbrug, rettigheder på hvilke  

 bestemmelserne i civilretten om fast ejendom finder anvendelse, brugsret til  

 fast ejendom og retten til variable eller faste betalinger som vederlag for  

 udnyttelsen af, eller retten til at udnytte, eller til at efterforske,  

 mineralforekomster, kilder og andre naturforekomster; skibe og  

 luftfartøjer skal ikke anses for fast ejendom.
 3. Bestemmelserne i stykke 1 skal finde anvendelse  

 på indkomst, der hidrører fra direkte brug, udleje eller  

 benyttelse i enhver anden form af fast ejendom.
 4. Bestemmelserne i stykke 1 og 3 skal også finde  

 anvendelse på indkomst af fast ejendom, der tilhører et  

 foretagende, og på indkomst af fast ejendom, der anvendes ved  

 udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en  

 kontraherende stat, kan kun beskattes i denne stat, medmindre foretagendet  

 driver erhvervsvirksomhed i den anden kontraherende stat gennem et der  

 beliggende fast driftssted.
Hvis foretagendet driver førnævnte  

 erhvervsvirksomhed, kan foretagendets fortjeneste beskattes i den anden stat,  

 men kun den del deraf, som kan henføres til dette faste  

 driftssted.
 2. Såfremt bestemmelserne i stykke 3 ikke  

 medfører andet, skal der, i tilfælde, hvor et foretagende i en  

 kontraherende stat driver erhvervsvirksomhed i den anden kontraherende  

 stat gennem et der beliggende fast driftssted, i hver kontraherende stat til  

 dette faste driftssted henføres den fortjeneste, som det kunne  

 forventes at opnå, hvis det havde været et frit og  

 uafhængigt foretagende, der var beskæftiget med den samme eller  

 lignende virksomhed på de samme eller lignende vilkår, og som  

 under fuldstændig frie forhold gjorde forretninger med det foretagende,  

 hvis faste driftssted det er.
 3. Ved ansættelsen af et fast driftssteds  

 fortjeneste skal det være tilladt at fradrage omkostninger, som er  

 afholdt for det faste driftssted, herunder generalomkostninger afholdt til  

 ledelse og administration, enten i den stat, hvor det faste driftssted er  

 beliggende, eller andetsteds.
 4. Hvis det har været sædvane i en  

 kontraherende stat at ansætte den fortjeneste, der kan henføres  

 til et fast driftssted, på grundlag af en fordeling af foretagendets  

 samlede fortjeneste mellem dets forskellige afdelinger, skal intet i stykke 2  

 udelukke denne kontraherende stat fra at ansætte den skattepligtige  

 fortjeneste på grundlag af en sådan sædvanemæssig  

 fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der  

 er fastlagt i denne artikel.
 5. Ingen fortjeneste skal kunne henføres til et  

 fast driftssted, blot fordi dette faste driftssted har foretaget  

 indkøb af varer for foretagendet.
 6. Ved anvendelsen af de foregående stykker skal den  

 fortjeneste, der henføres til det faste driftssted, ansættes  

 efter samme metode år for år, medmindre der er god og  

 fyldestgørende grund til at anvende en anden fremgangsmåde.
 7. I tilfælde, hvor fortjeneste omfatter indkomster,  

 som er omhandlet særskilt i andre artikler i denne overenskomst, skal  

 bestemmelserne i disse andre artikler ikke berøres af bestemmelserne i  

 denne artikel.
Artikel 8 Skibs- og lufttransport 1. Fortjeneste, der oppebæres af et foretagende i en  

 kontraherende stat ved driften af skibe og luftfartøjer i  

 international trafik, kan kun beskattes i denne stat.
 2. Fortjeneste, der oppebæres af et foretagende i en  

 kontraherende stat, fra brug, overliggetid eller udleje af containere  

 (herunder anhængere, pramme og lignende udstyr til transport af  

 containere), der anvendes til transport af varer, kan kun beskattes i denne  

 stat, undtagen hvor sådanne containere, anhængere, pramme og  

 lignende udstyr udelukkende anvendes til transport mellem pladser i den anden  

 kontraherende stat.
 4. Bestemmelserne i stykke 1 skal også finde  

 anvendelse på fortjeneste ved deltagelse i en pool, et  

 forretningsfællesskab eller en international driftsorganisation.
 5. Med hensyn til fortjeneste, som oppebæres af det  

 danske, norske og svenske luftfartskonsortium Scandinavian Airlines System  

 (SAS), skal bestemmelserne i stykke 1 og 4 kun finde anvendelse på den  

 del af fortjenesten, som svarer til den andel, der ejes i dette konsortium af  

 SAS Danmark A/S, den danske partner i Scandinavian Airlines System (SAS).
Artikel 9 Forbundne foretagender 1. I tilfælde, hvor a)	et foretagende i en kontraherende stat direkte eller indirekte  

 deltager i ledelsen af, kontrollen med eller kapitalen i et foretagende i den  

 anden kontraherende stat, eller b)	de samme personer direkte eller indirekte deltager i ledelsen af,  

 kontrollen med eller kapitalen i såvel et foretagende i en  

 kontraherende stat som et foretagende i den anden kontraherende  

 stat, og der i noget af disse tilfælde mellem de to  

 foretagender er aftalt eller fastsat vilkår vedrørende deres  

 kommercielle eller finansielle forbindelser, der afviger fra de vilkår,  

 som ville være blevet aftalt mellem uafhængige foretagender, kan  

 enhver fortjeneste, som, hvis disse vilkår ikke havde foreligget, ville  

 være tilfaldet et af disse foretagender, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til et  

 foretagendes fortjeneste i denne stat medregner - og i overensstemmelse  

 hermed beskatter - fortjeneste, som et foretagende i den anden kontraherende  

 stat er blevet beskattet af i denne anden stat, og den således  

 medregnede for tjeneste er fortjeneste, som ville være tilfaldet  

 foretagendet i den førstnævnte stat, hvis vilkårene, der  

 er aftalt mellem de to foretagender, havde været de samme, som ville  

 have været aftalt mellem uafhængige foretagender, skal denne  

 anden stat foretage en passende regulering af det skattebeløb, som er  

 beregnet der af fortjenesten.
Ved fastsættelsen af sådan  

 regulering skal der tages skyldigt hensyn til de øvrige bestemmelser i  

 denne overenskomst, og de kontraherende staters kompetente myndigheder skal  

 om nødvendigt rådføre sig med hinanden.
Artikel 10 Udbytte 1. Udbytte, som udbetales af et selskab, der er  

 hjemmehørende i en kontraherende stat, til en person, der er  

 hjemmehørende i den anden kontraherende stat, kan beskattes i denne  

 anden stat.
2. Sådant udbytte kan imidlertid også  

 beskattes i den kontraherende stat, hvor det selskab, der udbetaler udbyttet,  

 er hjemmehørende, og i overensstemmelse med lovgivningen i denne stat,  

 men a)	når udbyttet udbetales af et selskab, der er  

 hjemmehørende i Danmark, til en i Malta hjemmehørende person,  

 som er den retmæssige ejer deraf, må den således  

 pålignede danske skat ikke overstige:
(i)	0 pct. af bruttobeløbet af udbyttet, hvis den  

 retmæssige ejer er et selskab (bortset fra et interessentskab), der  

 direkte ejer og har ejet mindst 25 pct. af kapitalen i det selskab, som  

 udbetaler udbyttet, i en 12-måneders periode forud for den dato  

 udbyttet er fastsat; (ii)	15 pct. af bruttobeløbet af udbyttet i alle andre  

 tilfælde; b)	når udbyttet udbetales af et selskab, der er  

 hjemmehørende i Malta, til en i Danmark hjemmehørende person,  

 som er den retmæssige ejer deraf, må den maltesiske skat af  

 udbyttets bruttobeløb ikke overstige den skat, der kan pålignes  

 den fortjeneste, hvoraf udbyttet er udbetalt.
 De kompetente myndigheder i de kontraherende stater skal  

 ved gensidig aftale fastsætte de nærmere regler for  

 gennemførelsen af disse begrænsninger.
 Dette stykke skal ikke berøre adgangen til at  

 beskatte selskabet af den fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier eller andre rettigheder, der ikke er gældsfordringer, og som  

 giver ret til andel i fortjeneste, samt indkomst af andre  

 selskabsrettigheder, der er undergivet samme skattemæssige behandling  

 som indkomst af aktier i henhold til lovgivningen i den stat, hvor det  

 selskab, der foretager udlodningen, er hjemmehørende.
4. Bestemmelserne i stykke 1 og 2 skal ikke finde  

 anvendelse, hvis udbyttets retmæssige ejer, der er hjemmehørende  

 i en kontraherende stat, i den anden kontraherende stat, hvor det  

 udbyttebetalende selskab er hjemmehørende, driver erhvervsvirksomhed  

 gennem et der beliggende fast driftssted, eller udøver frit erhverv i  

 denne anden stat fra et der beliggende fast sted, og den aktiebesiddelse, som  

 ligger til grund for udbetalingen af udbyttet, har direkte forbindelse med et  

 sådant fast driftssted eller fast sted.
I så fald skal  

 bestemmelserne i henholdsvis artikel 7 eller artikel 14 finde anvendelse.
 5. I tilfælde, hvor et selskab, der er  

 hjemmehørende i en kontraherende stat, oppebærer fortjeneste  

 eller indkomst fra den anden kontraherende stat, må denne anden stat  

 ikke påligne nogen skat af udbytte, som udbetales af selskabet,  

 medmindre udbyttet udbetales til en person, der er hjemmehørende i  

 denne anden stat, eller medmindre den aktiebesiddelse, som ligger til grund  

 for udbetalingen af udbyttet, har direkte forbindelse med et fast driftssted  

 eller et fast sted, der er beliggende i denne anden stat, eller undergive  

 selskabets ikke-udloddede fortjeneste en skat af selskabets ikke-udloddede  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst, der  

 hidrører fra denne anden stat.
6. I tilfælde, hvor en kontraherende stat har  

 opkrævet kildeskat med et højere beløb end den skat, der  

 kan pålignes i henhold til bestemmelserne i denne overenskomst, skal  

 ansøgning om refusion af det overskydende beløb indsendes til  

 den kompetente myndighed i denne stat inden for en periode på fire  

 år efter udløbet af det kalenderår, i hvilket skatten er  

 blevet opkrævet.
Refusionen skal gives inden for en 6-måneders  

 periode fra den dato, på hvilken anmodningen om refusion blev forelagt  

 den kompetente myndighed. 6-måneders perioden kan forlænges, hvis  

 begge de kontraherende stater er enige om, at fornøden dokumentation  

 ikke er blevet forelagt den kompetente myndighed i den  

 førstnævnte stat.
 7. Bestemmelserne i denne artikel skal ikke finde  

 anvendelse, hvis det var hovedformålet eller et af hovedformålene  

 hos enhver person med tilknytning til stiftelsen eller overdragelsen af de  

 aktier eller andre rettigheder, som ligger til grund for udbetalingen af  

 udbyttet, at drage fordel af denne artikel ved hjælp af denne stiftelse  

 eller overdragelse.
 I tilfælde af at en person, der er  

 hjemmehørende i en kontraherende stat, nægtes skattelempelse i  

 den anden kontraherende stat som følge af bestemmelserne i den  

 første sætning i dette stykke, skal den kompetente myndighed i  

 denne anden stat underrette den kompetente myndighed i den  

 førstnævnte stat.
Artikel 11 Renter 1. Renter, der hidrører fra en kontraherende stat  

 og betales til en person, der er hjemmehørende i den anden  

 kontraherende stat, kan kun beskattes i denne anden stat, hvis denne person  

 er den retmæssige ejer af renterne.
2. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikret ved pant i fast  

 ejendom eller ikke, og hvad enten de indeholder en ret til en andel i  

 skyldnerens fortjeneste eller ikke, og især, indkomst af  

 statsgældsbeviser og indkomst af obligationer eller forskrivninger,  

 herunder agiobeløb og gevinster, der knytter sig til sådanne  

 gældsbeviser, obligationer eller forskrivninger.
Strafrenter ved for  

 sen betaling skal ikke anses som renter for så vidt angår denne  

 artikel.
3. Bestemmelserne i stykke 1 skal ikke finde anvendelse,  

 hvis renternes retmæssige ejer, der er hjemmehørende i en  

 kontraherende stat, i den anden kontraherende stat, hvorfra renten  

 hidrører, driver erhvervsvirksomhed gennem et der beliggende fast  

 driftssted, eller udøver frit erhverv i denne anden stat fra et der  

 beliggende fast sted, og den fordring, som ligger til grund for den betalte  

 rente, har direkte forbindelse med et sådant fast driftssted eller fast  

 sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
4. I tilfælde, hvor en særlig forbindelse  

 mellem den, der betaler, og den retmæssige ejer, eller mellem disse og  

 en tredje person, har bevirket, at renten, set i forhold til den  

 gældsfordring for hvilken den er betalt, overstiger det beløb,  

 som ville være blevet aftalt mellem betaleren og den retmæssige  

 ejer, hvis en sådan forbindelse ikke havde foreligget, skal  

 bestemmelserne i denne artikel kun finde anvendelse på det  

 sidstnævnte beløb.
I så fald skal det overskydende  

 beløb kunne beskattes i overensstemmelse med lovgivningen i hver af de  

 kontraherende stater under skyldig hensyntagen til de øvrige  

 bestemmelser i denne overenskomst.
 5. Bestemmelserne i denne artikel skal ikke finde  

 anvendelse, hvis det var hovedformålet eller et af hovedformålene  

 hos enhver person med tilknytning til stiftelsen eller overdragelsen af den  

 gældsfordring, som ligger til grund for betalingen af renten, at drage  

 fordel af denne artikel ved hjælp af denne stiftelse eller  

 overdragelse.
 I tilfælde af at en person, der er  

 hjemmehørende i en kontraherende stat, nægtes skattelempelse i  

 den anden kontraherende stat som følge af bestemmelserne i den  

 første sætning i dette stykke, skal den kompetente myndighed i  

 denne anden stat underrette den kompetente myndighed i den  

 førstnævnte stat.
Artikel 12 Royalites 1. Royalties, der hidrører fra en kontraherende  

 stat og betales til en person, der er hjemmehørende i den anden  

 kontraherende stat, kan kun beskattes i denne anden stat, hvis denne person  

 er den retmæssige ejer af royaltybeløbet.
 2. Udtrykket »royalties« betyder i denne artikel  

 betalinger af enhver art, der modtages som vederlag for anvendelsen af, eller  

 retten til at anvende, enhver ophavsret til litterært, kunstnerisk  

 eller videnskabeligt arbejde, herunder spillefilm, ethvert patent,  

 varemærke, mønster eller model, tegning, hemmelig formel eller  

 fremstillingsmetode, eller for oplysninger om industriel, kommerciel eller  

 videnskabelig erfaring.
3. Bestemmelserne i stykke 1 skal ikke finde anvendelse,  

 hvis royaltybeløbets retmæssige ejer, der er  

 hjemmehørende i en kontraherende stat, i den anden kontraherende stat,  

 hvorfra royaltybeløbet hidrører, driver erhvervsvirksomhed  

 gennem et der beliggende fast driftssted, eller udøver frit erhverv i  

 denne anden stat fra et der beliggende fast sted, og den rettighed eller det  

 formuegode, som ligger til grund for de udbetalte royalties, har direkte  

 forbindelse med et sådant fast driftssted eller fast sted.
I så  

 fald skal bestemmelserne i henholdsvis artikel 7 eller artikel 14 finde  

 anvendelse.
4. I tilfælde, hvor en særlig  

 forbindelse mellem den, der betaler, og den retmæssige ejer, eller  

 mellem disse og en tredje person, har bevirket, at royaltybeløbet, set  

 i forhold til den anvendelse, rettighed eller oplysning for hvilken det er  

 betalt, overstiger det beløb, som ville være blevet aftalt  

 mellem betaleren og den retmæssige ejer, hvis en sådan  

 forbindelse ikke havde foreligget, skal bestemmelserne i denne artikel kun  

 finde anvendelse på det sidstnævnte beløb.
I så fald  

 skal det overskydende beløb kunne beskattes i overensstemmelse med  

 lovgivningen i hver af de kontraherende stater under skyldig hensyntagen til  

 de øvrige bestemmelser i denne overenskomst.
 5. Bestemmelserne i denne artikel skal ikke finde  

 anvendelse, hvis det var hovedformålet eller et af hovedformålene  

 hos enhver person med tilknytning til stiftelsen eller overdragelsen af de  

 rettigheder, som ligger til grund for udbetalingen af royaltybeløbet,  

 at drage fordel af denne artikel ved hjælp af denne stiftelse eller  

 overdragelse.
 I tilfælde af at en person, der er  

 hjemmehørende i en kontraherende stat, nægtes skattelempelse i  

 den anden kontraherende stat som følge af bestemmelserne i  

 første sætning i dette stykke, skal den kompetente myndighed i  

 denne anden stat underrette den kompetente myndighed i den  

 førstnævnte stat.
Artikel 13 Kapitalgevinster 1. Fortjeneste, som en person, der er hjemmehørende  

 i en kontraherende stat, erhverver ved afhændelse af fast ejendom, som  

 omhandlet i artikel 6, og som er beliggende i den anden kontraherende stat,  

 kan beskattes i denne anden stat.
 2. Fortjeneste ved afhændelse af aktier eller  

 sammenlignelige rettigheder i et selskab, hvis aktiver direkte eller  

 indirekte består af fast ejendom, der er beliggende i en kontraherende  

 stat, kan beskattes i denne stat.
 3. Fortjeneste ved afhændelse af rørlig  

 ejendom, der udgør en del af erhvervsformuen i et fast driftssted, som  

 et foretagende i en kontraherende stat har i den anden kontraherende stat,  

 eller af rørlig ejendom, der hører til et fast sted, som en  

 person, der er hjemmehørende i en kontraherende stat, har til  

 rådighed til udøvelse af frit erhverv i den anden kontraherende  

 stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af  

 et sådant fast sted, kan beskattes i denne anden stat.
 4. Fortjeneste, der oppebæres af et foretagende i en  

 kontraherende stat, ved afhændelse af skibe eller luftfartøjer,  

 der anvendes i international trafik, eller af rørlig ejendom, som er  

 knyttet til driften af sådanne skibe eller luftfartøjer, kan kun  

 beskattes i denne stat.
 5. Fortjeneste, der oppebæres af et foretagende i en  

 kontraherende stat, ved afhændelse af containere (herunder  

 anhængere, pramme og lignende udstyr til transport af containere), der  

 anvendes til transport af varer, kan kun beskattes i denne stat, undtagen  

 hvor sådanne containere, anhængere, pramme og lignende udstyr  

 udelukkende anvendes til transport mellem pladser i den anden kontraherende  

 stat.
 6. Fortjeneste ved afhændelse af alle andre  

 formuegoder end de i stykke 1, 2, 3, 4 og 5 nævnte kan kun beskattes i  

 den kontraherende stat, hvor afhænderen er hjemmehørende.
 7. Med hensyn til fortjeneste, som oppebæres af det  

 danske, norske og svenske luftfartskonsortium Scandinavian Airlines System  

 (SAS), skal bestemmelserne i stykke 4 kun finde anvendelse på den del  

 af fortjenesten, som svarer til den andel, der ejes i dette konsortium af SAS  

 Danmark A/S, den danske partner i Scandinavian Airlines System (SAS).
Artikel 14 Frit erhverv 1. Indkomst, der oppebæres af en person, der er  

 hjemmehørende i en kontraherende stat, ved frit erhverv eller ved  

 anden virksomhed af selvstændig karakter, kan kun beskattes i denne  

 stat.
Sådan indkomst kan imidlertid beskattes i den anden kontraherende  

 stat i følgende tilfælde:
a)	hvis han har et fast sted, som til stadighed står til  

 rådighed for ham i den anden kontraherende stat med henblik på  

 udøvelse af hans virksomhed; i så fald kan indkomsten, men kun  

 den del som kan henføres til dette faste sted, beskattes i denne anden  

 kontraherende stat; eller b)	hvis hans ophold i den anden kontraherende stat varer i en periode  

 eller perioder, der beløber sig til eller tilsammen overstiger 183  

 dage i enhver 12-måneders periode, der begynder eller ender i det  

 pågældende skatteår; i så fald kan indkomsten, men  

 kun den del som oppebæres fra virksomhed udøvet i den anden  

 kontraherende stat, beskattes i denne anden stat.
 2. Udtrykket »frit erhverv« omfatter især  

 selvstændig videnskabelig, litterær, kunstnerisk, uddannelses-  

 eller undervisningsmæssig virksomhed samt selvstændig virksomhed  

 som læge, advokat, ingeniør, arkitekt, tandlæge og  

 revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18 og 19  

 ikke medfører andet, kan gage, løn og andre lignende vederlag,  

 som oppebæres af en person, der er hjemmehørende i en  

 kontraherende stat, for personligt arbejde, kun beskattes i denne stat,  

 medmindre arbejdet er udført i den anden kontraherende stat.
Er  

 arbejdet udført der, kan det vederlag, som oppebæres herfor,  

 beskattes i denne anden stat.
 2. Uanset bestemmelserne i stykke 1 kan vederlag, som  

 oppebæres af en person, der er hjemmehørende i en kontraherende  

 stat, for personligt arbejde udført i den anden kontraherende stat,  

 kun beskattes i den førstnævnte stat, hvis:
a)	modtageren opholder sig i den anden stat i en eller flere perioder,  

 der tilsammen ikke overstiger 183 dage i enhver 12-måneders periode,  

 der begynder eller ender i det pågældende skatteår, og b)	vederlaget betales af eller for en arbejdsgiver, der er  

 hjemmehørende i den førstnævnte stat, og c)	vederlaget ikke påhviler et fast driftssted eller et fast  

 sted, som arbejdsgiveren har i den anden stat.
 3. Uanset de foregående bestemmelser i denne artikel  

 kan vederlag for personligt arbejde udført om bord på et skib  

 eller luftfartøj, der anvendes i international trafik af et  

 foretagende i en kontraherende stat, beskattes i den kontraherende stat, hvor  

 foretagendet, der driver skibet eller luftfartøjet, er  

 hjemmehørende, under forudsætning af at sådant vederlag er  

 undergivet beskatning i denne kontraherende stat.
 I tilfælde hvor en person, der er  

 hjemmehørende i Danmark, oppebærer vederlag for personligt  

 arbejde udført om bord på et luftfartøj, der anvendes i  

 international trafik af Scandinavian Airlines System (SAS), kan sådant  

 vederlag kun beskattes i Danmark.
Artikel 16 Bestyrelseshonorarer Bestyrelseshonorarer og andre lignende betalinger, som  

 oppebæres af en person, der er hjemmehørende i en kontraherende  

 stat, i hans egenskab af medlem af bestyrelsen i et selskab, der er  

 hjemmehørende i den anden kontraherende stat, kan beskattes i denne  

 anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan  

 indkomst, som oppebæres af en person, der er hjemmehørende i en  

 kontraherende stat, som optrædende kunstner, såsom teater-,  

 film-, radio- eller fjernsynskunstner, eller musiker eller som sportsmand,  

 ved hans personligt udøvede virksomhed som sådan i den anden  

 kontraherende stat, beskattes i denne anden stat.
 2. I tilfælde hvor indkomst ved personlig virksomhed  

 udøvet af en optrædende kunstner eller sportsmand i sådan  

 egenskab, ikke tilfalder kunstneren eller sportsmanden selv, men en anden  

 person, kan denne indkomst, uanset bestemmelserne i artiklerne 7, 14 og 15,  

 beskattes i den kontraherende stat, hvor kunstnerens eller sportsmandens  

 virksomhed er udøvet.
 3. Bestemmelserne i stykke 1 og 2 skal ikke finde  

 anvendelse på indkomst, der oppebæres ved virksomhed, som  

 udøves i en kontraherende stat af kunstnere eller sportsmænd,  

 hvis besøget i denne stat er væsentligt støttet af  

 offentlige midler fra den anden kontraherende stat eller en dertil  

 hørende politisk underafdeling eller en lokal myndighed.
Artikel 18 Pensioner og lignende betalinger 1. Såfremt bestemmelserne i artikel 19, stykke 2,  

 ikke medfører andet, kan pensioner, livrenter og andre lignende  

 vederlag, der udbetales til en person, der er hjemmehørende i en  

 kontraherende stat, kun beskattes i denne stat.
 2. Uanset bestemmelserne i stykke 1 kan betalinger, som  

 modtages af en fysisk person, der er hjemmehørende i en kontraherende  

 stat, i henhold til den sociale sikringslovgivning i den anden kontraherende  

 stat, eller i henhold til enhver anden ordning fra midler tilvejebragt af  

 denne anden stat eller en dertil hørende politisk underafdeling eller  

 en lokal myndighed, kun beskattes i denne anden stat.
 3. I tilfælde hvor en fysisk person, der var  

 hjemmehørende i en kontraherende stat, og som er blevet  

 hjemmehørende i den anden kontraherende stat, skal bestemmelserne i  

 stykke 1 ikke berøre den førstnævnte stats ret til i  

 henhold til dens nationale lovgivning at beskatte pensioner, livrenter og  

 andre lignende vederlag, der tilfalder en sådan fysisk person fra  

 kilder i den førstnævnte stat.
 4. Udtrykket »livrente« betyder en fastsat sum, der er  

 periodisk betalbar til fastsatte tidspunkter, enten for livstid eller for et  

 bestemt eller konstaterbart tidsrum i henhold til en forpligtelse til at  

 præstere disse betalinger mod rimeligt og fuldt vederlag i penge eller  

 penges værdi.
Artikel 19 Offentligt hverv 1.
 a)	Løn, gage og andre lignende vederlag, undtagen pensioner, der  

 udbetales af en kontraherende stat, eller en dertil hørende politisk  

 underafdeling eller en lokal myndighed til en fysisk person for  

 udførelse af hverv for denne stat, eller underafdeling eller  

 myndighed, kan kun beskattes i denne stat.
 b)	Sådant vederlag kan imidlertid kun beskattes i den anden  

 kontraherende stat, hvis hvervet er udført i denne stat, og den  

 pågældende er en i denne stat hjemmehørende person,  

 som:
(i) er statsborger i denne stat; eller (ii)ikke blev hjemmehørende i denne stat alene med det  

 formål at udføre hvervet.
 2.
 a)	Enhver pension, som udbetales af en kontraherende stat eller en  

 dertil hørende politisk underafdeling eller en lokal myndighed, eller  

 fra midler tilvejebragt af disse, til en fysisk person for udførelse  

 af hverv for denne stat, eller underafdeling eller myndighed, kan kun  

 beskattes i denne stat.
 b)	En sådan pension kan imidlertid kun beskattes i den anden  

 kontraherende stat, hvis modtageren er hjemmehørende i og statsborger  

 i denne stat.
 3. Bestemmelserne i artiklerne 15, 16, 17 og 18 skal finde  

 anvendelse på gage, løn og andre lignende vederlag, og på  

 pensioner, der udbetales for udførelse af hverv i forbindelse med  

 erhvervsvirksomhed, der drives af en kontraherende stat, eller en dertil  

 hørende politisk underafdeling eller en lokal myndighed.
Artikel 20 Studerende Beløb, som en studerende eller lærling, der  

 er, eller som umiddelbart før han besøger en kontraherende  

 stat, var hjemmehørende i den anden kontraherende stat, og som  

 opholder sig i den førstnævnte stat udelukkende i studie- eller  

 uddannelsesøjemed, modtager med henblik på sit underhold,  

 studium eller uddannelse, skal ikke beskattes i denne stat, under  

 forudsætning af at sådanne beløb hidrører fra  

 kilder uden for denne stat.
Artikel 21 Virksomhed i forbindelse med  

 forundersøgelser,  

 efterforskning eller udvinding af kulbrinter 1. Uanset bestemmelserne i artiklerne 5 og 14 skal en  

 person, der er hjemmehørende i en kontraherende stat, og som  

 udøver virksomhed i den anden kontraherende stat i forbindelse med  

 forundersøgelser, efterforskning eller udvinding af kulbrinter  

 beliggende i denne anden stat, med hensyn til sådanne aktiviteter anses  

 for at udøve virksomhed i denne anden stat gennem et fast driftssted  

 eller at udøve frit erhverv fra et der beliggende fast sted.
2. Bestemmelserne i stykke 1 skal ikke finde anvendelse i  

 tilfælde, hvor virksomheden udøves i en periode eller perioder,  

 der tilsammen ikke overstiger 30 dage inden for enhver 12-måneders  

 periode.
Ved anvendelsen af dette stykke skal imidlertid virksomhed  

 udøvet af et foretagende, der er forbundet med et andet foretagende  

 som omhandlet i artikel 9, anses som udøvet af det foretagende, med  

 hvilket det er forbundet, hvis den pågældende virksomhed er  

 væsentlig den samme som den, der udøves af det sidstnævnte  

 foretagende.
3. Uanset bestemmelserne i stykke 1 og 2 skal  

 boreplatform-virksomhed udøvet ud for kysten kun udgøre et fast  

 driftssted, hvis virksomheden udøves i en periode eller perioder, der  

 tilsammen overstiger 183 dage inden for enhver 12-måneders periode.
Ved  

 anvendelsen af dette stykke skal imidlertid virksomhed udøvet af et  

 foretagende, der er forbundet med et andet foretagende som omhandlet i  

 artikel 9, anses som udøvet af det foretagende, med hvilket det er  

 forbundet, hvis den pågældende virksomhed er væsentlig den  

 samme som den, der udøves af det sidstnævnte foretagende.
4. Uanset bestemmelserne i artikel 13 skal fortjeneste  

 på boreplatforme, der anvendes i forbindelse med den i stykke 3  

 nævnte virksomhed, og som anses for oppebåret af en person, der  

 er hjemmehørende i en kontraherende stat, når virksomheden  

 ophører med at være skattepligtig i den anden kontraherende  

 stat, være fritaget for beskatning i denne anden stat.
Ved anvendelsen  

 af dette stykke betyder udtrykket »fortjeneste« det beløb, hvormed  

 salgsværdien på tidspunktet for overførslen overstiger  

 restværdien på dette tidspunkt, forhøjet med enhver  

 foretagen nedskrivning.
Artikel 22 Andre indkomster 1. Indkomster, som oppebæres af en person, der er  

 hjemmehørende i en kontraherende stat, og som ikke er behandlet i de  

 forudgående artikler i denne overenskomst, kan, uanset hvorfra de  

 hidrører, kun beskattes i denne stat.
2. Bestemmelserne i stykke 1 skal ikke finde anvendelse  

 på anden indkomst end indkomst af fast ejendom som defineret i artikel  

 6, stykke 2, hvis den i en kontraherende stat hjemmehørende modtager  

 af sådan indkomst driver erhvervsvirksomhed i den anden kontraherende  

 stat gennem et der beliggende fast driftssted eller udøver frit  

 erhverv i denne anden stat fra et der beliggende fast sted, og den rettighed  

 eller det formuegode, som ligger til grund for den udbetalte indkomst, har  

 direkte forbindelse med et sådant fast driftssted eller fast sted.
I  

 så fald skal bestemmelserne i henholdsvis artikel 7 eller artikel 14  

 finde anvendelse.
Artikel 23 Ophævelse af dobbeltbeskatning Dobbeltbeskatning skal undgås således:
 1. For Danmarks vedkommende:
a)	Medmindre bestemmelserne i litra c) medfører andet, skal  

 Danmark i tilfælde, hvor en person, der er hjemmehørende i  

 Danmark, oppebærer indkomst, som, i overensstemmelse med bestemmelserne  

 i denne overenskomst, kan beskattes i Malta, indrømme fradrag i den  

 pågældende persons skat af indkomsten med et beløb  

 svarende til den indkomstskat, som er betalt i Malta; b)	fradraget skal imidlertid ikke i noget tilfælde kunne  

 overstige den del af indkomstskatten, som beregnet inden fradraget er givet,  

 der svarer til den indkomst, som kan beskattes i Malta; c)	i tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kun kan beskattes i Malta, kan Danmark medregne denne indkomst i  

 beskatningsgrundlaget, men skal i indkomstskatten tillade fradraget den del  

 af indkomstskatten, som kan henføres til den indkomst, der  

 hidrører fra Malta.
 2. For Maltas vedkommende:
 Under forbehold af bestemmelserne i den maltesiske  

 lovgivning vedrørende indrømmelse af lempelse i maltesisk skat  

 for så vidt angår udenlandsk skat, hvor der, i overensstemmelse  

 med bestemmelserne i denne overenskomst, i den maltesiske beskatning  

 medregnes indkomst fra kilder i Danmark, skal der for den danske skat af  

 sådan indkomst indrømmes lempelse i den forholdsmæssige  

 maltesiske skat, der skal betales deraf.
Artikel 24 Begrænsning af begunstigelser 1. I tilfælde hvor enhver indkomst efter  

 bestemmelserne i denne overenskomst er fritaget for skat i en kontraherende  

 stat, og hvor en person, i henhold til den gældende lovgivning i den  

 anden kontraherende stat, for så vidt angår denne indkomst er  

 skattepligtig i henseende til den del af beløbet, som er  

 overført til eller modtaget i denne anden kontraherende stat og ikke i  

 henseende til det fulde beløb, skal den fritagelse, der skal gives i  

 den førstnævnte stat ifølge denne overenskomst, kun  

 omfatte den del af indkomsten, som er beskattet i den anden kontraherende  

 stat.
 2. Bestemmelserne i denne overenskomst skal ikke finde  

 anvendelse på personer, som er berettigede til enhver speciel  

 skattebegunstigelse i henhold til:
a)	en lov i hver af de kontraherende stater som er blevet  

 fastslået i en Noteveksling mellem de kontraherende stater; eller b)	enhver væsentligt lignende lov som efterfølgende  

 vedtages.
Artikel 25 Ikke-diskriminering 1. Statsborgere i en kontraherende stat skal ikke i den  

 anden kontraherende stat kunne undergives nogen beskatning eller dermed  

 forbundne krav, som er anderledes eller mere byrdefulde end den beskatning og  

 dermed forbundne krav, som statsborgere i denne anden stat under samme  

 forhold, særligt med hensyn til hjemsted, er eller måtte blive  

 undergivet.
Uanset bestemmelserne i artikel 1 skal denne bestemmelse  

 også finde anvendelse på personer, der ikke er  

 hjemmehørende i en af eller begge de kontraherende stater.
 2. Statsløse personer, der er hjemmehørende  

 i en kontraherende stat, skal ikke i nogen af de kontraherende stater kunne  

 undergives nogen beskatning eller dermed forbundne krav, som er anderledes  

 eller mere byrdefulde end den beskatning og dermed forbundne krav, som  

 statsborgere i den pågældende stat under samme forhold,  

 særligt med hensyn til hjemsted, er eller måtte blive  

 undergivet.
 3. Beskatningen af et fast driftssted, som et foretagende  

 i en kontraherende stat har i den anden kontraherende stat, må ikke  

 være mindre fordelagtig i denne anden stat end beskatningen af  

 foretagender i denne anden stat ved udøvelse af samme virksomhed.  

 Denne bestemmelse skal ikke kunne fortolkes som forpligtende en kontraherende  

 stat til at indrømme personer, der er hjemmehørende i den anden  

 kontraherende stat, de personlige skattemæssige begunstigelser,  

 lempelser og nedsættelser, som den som følge af  

 ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget  

 område.
 4. Medmindre bestemmelserne i artikel 9, stykke 1, artikel  

 11, stykke 4, eller artikel 12, stykke 4, finder anvendelse, skal renter,  

 royalties og andre udbetalinger, der betales af et foretagende i en  

 kontraherende stat til en person, der er hjemmehørende i den anden  

 kontraherende stat, ved ansættelsen af et sådant foretagendes  

 skattepligtige fortjeneste være fradragsberettigede under samme  

 betingelser, som hvis de var blevet betalt til en person, der er  

 hjemmehørende i den førstnævnte stat.
 5. Foretagender i en kontraherende stat, hvis kapital helt  

 eller delvis ejes eller kontrolleres, direkte eller indirekte, af en eller  

 flere personer, der er hjemmehørende i den anden kontraherende stat,  

 skal ikke i den førstnævnte stat kunne undergives nogen  

 beskatning eller dermed forbundne krav, som er anderledes eller mere  

 byrdefulde end den beskatning og dermed forbundne krav, som andre tilsvarende  

 foretagender i den førstnævnte stat er eller måtte blive  

 undergivet.
 6. Bestemmelserne i denne artikel skal finde anvendelse  

 på de skatter, som er omfattet af denne overenskomst.
Artikel 26 Fremgangsmåden ved indgåelse af gensidige  

 aftaler 1. I tilfælde, hvor en person mener, at  

 foranstaltninger truffet af en af eller begge de kontraherende stater, for  

 ham medfører eller vil medføre en beskatning, som ikke er i  

 overensstemmelse med bestemmelserne i denne overenskomst, kan han, uanset  

 hvilke retsmidler der måtte være foreskrevet i disse staters  

 interne lovgivning, indbringe sin sag for den kompetente myndighed i den  

 kontraherende stat, hvor han er hjemmehørende eller, hvis hans sag er  

 omfattet af artikel 25, stykke 1, for den kompetente myndighed i den  

 kontraherende stat, hvor han er statsborger.
Sagen skal indbringes inden tre  

 år fra den dag, hvor der er givet ham den første underretning om  

 den foranstaltning, der medfører en beskatning, som ikke er i  

 overensstemmelse med bestemmelserne i overenskomsten.
2. Den kompetente myndighed skal, hvis indsigelsen  

 forekommer den at være berettiget, og hvis den ikke selv kan nå  

 frem til en rimelig løsning, søge at løse sagen ved  

 gensidig aftale med den kompetente myndighed i den anden kontraherende stat  

 med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal  

 gennemføres uden hensyn til, hvilke tidsfrister der er fastsat i de  

 kontraherende staters interne lovgivning.
3. De kompetente myndigheder i de kontraherende stater  

 skal ved gensidig aftale søge at løse vanskeligheder eller  

 tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke  

 er omhandlet i overenskomsten.
 4. De kompetente myndigheder i de kontraherende stater kan  

 træde i direkte forbindelse med hinanden, herunder gennem en  

 fælles kommission bestående af dem selv eller deres  

 repræsentanter, med henblik på indgåelse af en aftale i  

 overensstemmelse med de foregående stykker.
Artikel 27 Udveksling af oplysninger 1. De kompetente myndigheder i de kontraherende stater  

 skal udveksle sådanne oplysninger, som er nødvendige for at  

 gennemføre bestemmelserne i denne overenskomst eller i de  

 kontraherende staters interne lovgivning vedrørende skatter, der  

 omfattes af overenskomsten, for så vidt som denne beskatning ikke  

 strider mod overenskomsten.
Udvekslingen af oplysninger er ikke  

 begrænset af artikel 1. Alle oplysninger, der modtages af en  

 kontraherende stat, skal behandles som hemmelige på samme måde  

 som oplysninger, der er opnået i henhold til denne stats interne  

 lovgivning og må kun meddeles til personer eller myndigheder (herunder  

 domstole og forvaltningsmyndigheder), der er beskæftiget med ligning,  

 opkrævning, inddrivelse, retsforfølgning med hensyn til, eller  

 klageafgørelser i forbindelse med de skatter, der er omfattet af  

 overenskomsten.
Sådanne personer eller myndigheder må kun benytte  

 oplysningerne til de nævnte formål.
De kan meddele oplysningerne  

 under offentlige retshandlinger eller i retsafgørelser.
 2. Bestemmelserne i stykke 1 skal i intet tilfælde  

 kunne fortolkes således, at der pålægges en kontraherende  

 stat en pligt til:
a)	at udføre forvaltningsakter, der strider mod denne eller den  

 anden kontraherende stats lovgivning og forvaltningspraksis; b)	at meddele oplysninger, som ikke kan opnås i henhold til denne  

 eller den anden kontraherende stats lovgivning eller normale  

 forvaltningspraksis; c)	at meddele oplysninger, som ville røbe nogen  

 erhvervsmæssig, forretningsmæssig, industriel, kommerciel eller  

 faglig hemmelighed eller fremstillingsmetode, eller oplysninger, hvis  

 offentliggørelse ville stride mod almene interesser (ordre  

 public).
Artikel 28 Medlemmer af diplomatiske repræsentationer og  

 konsulære embeder Intet i denne overenskomst skal berøre de  

 skattemæssige begunstigelser, som medlemmer af diplomatiske  

 repræsentationer eller konsulære embeder nyder i henhold til  

 folkerettens almindelige regler eller særlige aftaler.
Artikel 29 Territorial udvidelse 1. Denne overenskomst kan enten i sin helhed eller med de  

 fornødne ændringer udvides til enhver del af Danmarks  

 område, som udtrykkelig er holdt ude fra anvendelsen af denne  

 overenskomst, og som påligner skatter af væsentlig samme art som  

 de skatter, på hvilke overenskomsten finder anvendelse.
Enhver  

 sådan udvidelse skal have virkning fra den dato og være  

 undergivet sådanne ændringer og betingelser, herunder betingelser  

 vedrørende opsigelse, som måtte blive fastsat og aftalt mellem  

 de kontraherende stater i noter, der skal udveksles ad diplomatisk vej.
 2. Medmindre de kontraherende stater aftaler andet, skal  

 opsigelsen af overenskomsten af en af dem i henhold til artikel 31, på  

 den måde som er angivet i nævnte artikel, også bringe  

 anvendelsen af overenskomsten til ophør på ethvert område,  

 til hvilket den er blevet udvidet i henhold til denne artikel.
Artikel 30 Ikrafttræden 1. De kontraherende staters regeringer skal ad diplomatisk  

 vej give hinanden underretning om, at de lovmæssige betingelser for  

 overenskomstens ikrafttræden er opfyldt.
 2. Overenskomsten skal træde i kraft på datoen  

 for den seneste af de i stykke 1 omhandlede underretninger, og dens  

 bestemmelser skal have virkning:
a)	i Danmark:  

 for så vidt angår skatter for det indkomstår, som  

 følger umiddelbart efter det år, i hvilket overenskomsten  

 træder i kraft, og følgende indkomstår; b)	i Malta:  

 for så vidt angår skatter af indkomst, der er oppebåret i  

 henholdsvis ethvert kalenderår eller enhver regnskabsperiode, som  

 begynder den 1. januar, der følger umiddelbart efter den dato,  

 på hvilken overenskomsten træder i kraft, eller senere.
Artikel 31 Opsigelse Denne overenskomst skal forblive i kraft, indtil den  

 opsiges af en kontraherende stat.
Hver af de kontraherende stater kan opsige  

 overenskomsten ved ad diplomatisk vej at give meddelelse om opsigelsen mindst  

 6 måneder før udgangen af ethvert kalenderår, der begynder  

 efter udløbet af et tidsrum på 5 år fra datoen for dens  

 ikrafttræden.
I så fald skal overenskomsten ophøre med at  

 have virkning:
 a)	i Danmark:  

  for så vidt angår skatter for det indkomstår, som  

 følger umiddelbart efter det år, i hvilket meddelelsen om  

 opsigelsen er givet, og følgende indkomstår.
 b)	i Malta:  

 for så vidt angår skatter af indkomst, der er oppebåret i  

 henholdsvis ethvert kalenderår eller enhver regnskabsperiode, som  

 begynder den 1. januar, der følger umiddelbart efter den dato,  

 på hvilken meddelelsen er givet, eller senere.
 TIL BEKRÆFTELSE HERAF har de undertegnede, dertil  

 behørigt befuldmægtigede af deres respektive regeringer,  

 underskrevet denne overenskomst.
 Udfærdiget i to eksemplarer i Bryssel, den 13. juli 1998, på  

 engelsk.
For regeringen i For regeringen i Kongeriget Danmark	Republikken Malta Ole Philipson	Victor Camilleri Protokol Ved undertegnelsen af denne overenskomst mellem regeringen  

 i Kongeriget Danmark og regeringen i Republikken Malta til undgåelse af  

 dobbeltbeskatning og forhindring af skatteunddragelse for så vidt  

 angår indkomstskatter, har de undertegnede aftalt at følgende  

 bestemmelse skal udgøre en integrerende del af overenskomsten:
 For så vidt angår artikel 13, stykke 4, er der  

 enighed om, at kapitalgevinster, som nævnt i denne bestemmelse, kun kan  

 beskattes i den stat, hvor ejeren er hjemmehørende, også hvor  

 skibet eller luftfartøjet anvendes af en person, der er  

 hjemmehørende i en tredje stat.
 TIL BEKRÆFTELSE HERAF har de undertegnede, dertil  

 behørigt befuldmægtigede af deres respektive regeringer,  

 underskrevet denne protokol.
 Udfærdiget i to eksemplarer i Bryssel, den 13. juli 1998, på  

 engelsk.
For regeringen i For regeringen i Kongeriget Danmark	Republikken Malta Ole Philipson	Victor Camilleri Noteveksling Bryssel, den 13. juli 1998 Hans Excellence Victor Camilleri Maltas ambassadør Deres Excellence, Jeg har den ære at henvise til den  

 i dag undertegnede overenskomst og at foreslå på vegne af  

 regeringen i Kongeriget Danmark, at:
 Under henvisning til artikel 24, stykke 2, skal  

 bestemmelserne i denne overenskomst ikke finde anvendelse på personer,  

 som er berettigede til:
(i)	en speciel skattebegunstigelse i henhold til Malta Financial  

 Services Centre Act (kap. 330), bortset fra de personer, som i henhold til  

 afsnit 41 i den nævnte lov vælger at være undergivet de  

 normale bestemmelser i the Income Tax Act (kap. 123) og i the Income Tax  

 Management Act, 1994; eller (ii)	fritagelse eller enhver anden speciel skattebegunstigelse i  

 henhold til bestemmelserne i the Merchant Shipping Act, 1973, med  

 ændringer.
Dette gælder imidlertid ikke indkomst, som er  

 undergivet den normale maltesiske indkomstskat; eller (iii)	enhver speciel skattebegunstigelse for så vidt angår  

 udlodninger fra en trust, der er omfattet af bestemmelserne i the Trusts Act,  

 eftersom en trust som foreskrevet i denne lov ikke har status som en juridisk  

 person og derfor ikke selvstændigt kan drage fordel af overenskomsten;  

 eller (iv)	enhver speciel skattebegunstigelse i henhold til enhver  

 væsentligt lignende lov, som efterfølgende vedtages, og som det  

 er aftalt mellem de kompetente myndigheder i de kontraherende stater skal  

 være omfattet af betingelserne i artikel 24, stykke 2.
 Hvis det forudgående forslag kan godkendes af  

 regeringen i Republikken Malta, har jeg den ære at henstille, at  

 nærværende Note og Deres Excellences svar i den henseende skal  

 anses for at udgøre en aftale mellem de to regeringer i dette  

 anliggende, som skal træde i kraft samtidig med overenskomstens  

 ikrafttræden.
 Jeg benytter denne lejlighed til at forsikre Deres  

 Excellence om min udmærkede højagtelse.
Ole Philipson Ambassadør Bryssel den 13. juli 1998 Hans Excellence Ole Philipson Danmarks ambassadør Deres Excellence, Jeg har den ære at anerkende modtagelse af Deres  

 Excellences Note af dags dato, der lyder som følger:
 »Jeg har den ære at henvise til den i dag  

 undertegnede overenskomst og at foreslå på vegne af regeringen i  

 Kongeriget Danmark, at:
 Under henvisning til artikel 24, stykke 2, skal  

 bestemmelserne i denne overenskomst ikke finde anvendelse på personer,  

 som er berettigede til:
(i)	en speciel skattebegunstigelse i henhold til Malta Financial  

 Services Centre Act (kap. 330), bortset fra de personer, som i henhold til  

 afsnit 41 i den nævnte lov vælger at være undergivet de  

 normale bestemmelser i the Income Tax Act (kap. 123) og i the Income Tax  

 Management Act, 1994; eller (ii)	fritagelse eller enhver anden speciel skattebegunstigelse i  

 henhold til bestemmelserne i the Merchant Shipping Act, 1973, med  

 ændringer.
Dette gælder imidlertid ikke indkomst, som er  

 undergivet den normale maltesiske indkomstskat; eller (iii)	enhver speciel skattebegunstigelse for så vidt angår  

 udlodninger fra en trust, der er omfattet af bestemmelserne i the Trusts Act,  

 eftersom en trust som foreskrevet i denne lov ikke har status som en juridisk  

 person og derfor ikke selvstændigt kan drage fordel af overenskomsten;  

 eller (iv)	enhver speciel skattebegunstigelse i henhold til enhver  

 væsentligt lignende lov, som efterfølgende vedtages, og som det  

 er aftalt mellem de kompetente myndigheder i de kontraherende stater som  

 værende omfattet af betingelserne i artikel 24, stykke 2.
Hvis det forudgående forslag kan godkendes af  

 regeringen i Republikken Malta, har jeg den ære at henstille, at  

 nærværende Note og Deres Excellences svar i den henseende skal  

 anses for at udgøre en aftale mellem de to regeringer i dette  

 anliggende, som skal træde i kraft samtidig med overenskomstens  

 ikrafttræden.« Eftersom det forudgående forslag kan godkendes af  

 regeringen i Republikken Malta, har jeg den ære at bekræfte, at  

 Deres Excellences Note og dette svar skal anses for at udgøre en  

 aftale mellem de to regeringer i dette anliggende, som skal træde i  

 kraft samtidig med overenskomstens ikrafttræden.
 Jeg benytter denne lejlighed til at forsikre Deres  

 Excellence om min udmærkede højagtelse.
Victor Camilleri Ambassadør Bemærkninger til lovforslaget Almindelige bemærkninger Lovforslaget går ud på at bemyndige regeringen  

 til at tiltræde en dobbeltbeskatningsoverenskomst mellem Danmark og  

 Malta og dermed gennemføre dens bestemmelser i Danmark, når  

 overenskomstens betingelser herfor er opfyldt.
 Overenskomsten har til formål at undgå  

 international dobbeltbeskatning som følge af, at de to stater  

 beskatter den samme person eller det samme selskab af den samme indkomst.  

 Dette sker typisk, når en person eller et selskab, der er  

 hjemmehørende i den ene stat, modtager indkomst fra den anden  

 stat.
Overenskomsten indeholder derfor bestemmelser, som  

 regulerer, hvilken stat, der kan beskatte forskellige typer indkomst, som en  

 person, der er hjemmehørende i den ene stat (bopælsstaten),  

 modtager fra den anden stat (kildestaten). Desuden indeholder overenskomsten  

 i artikel 23 bestemmelser om, hvorledes bopælsstaten skal lempe  

 dobbeltbeskatningen, når overenskomsten tillægger kildestaten  

 beskatningsretten til en given type indkomst.
Denne såkaldte  

 »metodebestemmelse« er nødvendig som følge af, at  

 dobbeltbeskatningsoverenskomsten ikke afskærer bopælsstaten fra  

 at medregne indkomsten i sit beskatningsgrundlag.
Dobbeltbeskatningen  

 ophæves således »efterfølgende«.
Hovedprincippet i metodebestemmelsen er ordinær  

 credit.
Dette vil sige, at i de tilfælde, hvor Danmark som  

 bopælsstat skal lempe i dansk skat for skat betalt i Malta, sker  

 lempelsen ved, at Danmark nedsætter sin skat af den indkomst, der  

 hidrører fra Malta, med den skat, der er betalt i Malta.  

 Nedsættelsen kan dog ikke overstige den danske skat af den  

 pågældende indkomst.
Lempelsen sker således efter helt det samme princip,  

 som findes i de interne danske regler om creditlempelse, jf.
Ligningslovens  

 § 33.
 Overenskomsten indeholder desuden bestemmelser om  

 begunstigelsesbegrænsning, der dels giver Danmark en subsidiær  

 beskatningsret, dels begrænser anvendelsen af overenskomsten.
 Den subsidiære beskatningsret bliver aktuel i de  

 tilfælde, hvor Malta efter overenskomsten har ret til at beskatte  

 indkomst fra kilder i Danmark, men hvor Malta kun beskatter sådan  

 indkomst, hvis den overføres til Malta.
 Bestemmelsen om begrænsning i anvendelsen af  

 overenskomsten skal ses på baggrund af, at Danmark i 1992 opsagde den  

 dengang eksisterende dobbeltbeskatningsoverenskomst med Malta som  

 følge af, at Malta i slutningen af firserne havde indført  

 offshore- og anden skattebegunstigende lovgivning, der muliggjorde, at de  

 personer, der var omfattet af overenskomsten, helt eller delvis kunne  

 unddrage sig beskatning; en lovgivning, der stadig er gældende, omend  

 der på nogle områder er sket visse ændringer i et  

 forsøg på at imødekomme massiv udenlandsk kritik.
 Forudsætningen for at indgå en ny overenskomst  

 med Malta har derfor været, at overenskomstens bestemmelser ikke  

 må give personer, der er hjemmehørende i Danmark, mulighed for  

 at udnytte overenskomsten med hel eller delvis skattefritagelse til  

 følge.
 Overenskomsten indeholder derfor en særlig  

 begunstigelsesbegrænsning i artikel 24, således at overenskomsten  

 ikke omfatter personer, der er dækket af specifikke maltesiske  

 skattebegunstigelsesregler.
 Overenskomsten følger i meget vidt omfang det  

 danske forhandlingsoplæg, der, bortset fra bestemmelserne om renter,  

 pensioner, virksomhed i forbindelse med efterforskning og udvinding af  

 kulbrinter samt begunstigelsesbegrænsning baserer sig på den af  

 OECD udarbejdede modeloverenskomst (OECD-modellen). Overenskomsten indeholder  

 desuden et par elementer fra en model udarbejdet i FN-regi (FN-modellen).  

 Disse modeller er på ingen måde bindende for de kontraherende  

 stater, og i praksis ses mange afvigelser herfra.
 Under gennemgangen af overenskomstens bestemmelser  

 nedenfor vil der blive redegjort for de væsentligste afvigelser fra  

 OECD-modellen.
Administrative konsekvenser Lovforslaget skønnes ikke at have væsentlige  

 administrative konsekvenser.
Forholdet til EU-retten Lovforslaget har ingen EU-retlige aspekter.
Lovforslagets miljømæssige konsekvenser Lovforslaget har ingen miljømæssige  

 konsekvenser.
Lovforslagets økonomiske- og erhvervsmæssige  

 konsekvenser Formålet med dobbeltbeskatningsoverenskomster er at  

 fjerne de hindringer, som dobbeltbeskatning medfører for udviklingen  

 af de økonomiske relationer mellem aftalelandene.
Hermed får  

 virksomheder og personer i den ene stat bedre skattemæssige betingelser  

 for investering, etablering eller arbejde i den anden stat, både som  

 følge af minimering af dobbeltbeskatning og som følge af  

 større klarhed om de skattemæssige konsekvenser af  

 økonomiske dispositioner.
Dertil kommer, at en  

 dobbeltbeskatningsoverenskomst direkte kan medføre skattebesparelser  

 for danske virksomheder.
På den anden side bør en  

 dobbeltbeskatningsoverenskomst ikke åbne mulighed for hel eller delvis  

 undgåelse af beskatning.
I den nye overenskomst med Malta er der derfor  

 efter dansk ønske indsat en særbestemmelse, så personer,  

 der er omfattet af Maltas omfattende skattebegunstigelsesordninger, ikke kan  

 påberåbe sig overenskomstens lempelsesregler.
Der foreligger ikke data som understøtter et  

 skøn over de provenumæssige konsekvenser af overenskomsten, men  

 de samlede konsekvenser skønnes at være ubetydelige.
Det kan  

 nævnes, at Nationalbanken ikke de sidste tre år har registeret  

 betalinger af renter, udbytter og royalties mellem Danmark og Malta, som  

 enkeltvis overstiger 2 mill. kr.
 Samlet skønnes overenskomsten ikke at have  

 nævneværdige konsekvenser for dansk erhvervsliv, men giver dog en  

 klarhed over skattemæssige konsekvenser af økonomiske  

 dispositioner.
 Sammenfatning af økonomiske og administrative  

 konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Lovforslaget skønnes ikke at have  

 nævneværdige provenumæssige konsekvenser.
Lovforslaget skønnes ikke at have nævneværdige provenumæssige konsekvenser.
Administrative konsekvenser for stat, amter og  

 kommuner Ingen Ingen Økonomiske konsekvenser for erhvervslivet Klarhed om skattemæssige konsekvenser af  

 økonomiske dispositioner Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Ingen EU-aspekter Bemærkninger til lovforslagets  

 enkelte bestemmelser Til § 1.
Den foreslåede § 1, stk. 1,  

 foreskriver, at dobbeltbeskatningsoverenskomsten skal gælde som lov her  

 i landet.
Dobbeltbeskatningsoverenskomsten med tilhørende protokol og  

 noteveksling er derfor optaget som bilag til loven.
a b.
Overenskomstens artikel 25 indeholder forbud mod  

 diskrimination på skatteområdet baseret på skatteyderens  

 statsborgerskab.
Dette gælder for såvel fysiske personer som  

 selskaber.
Der kan således ikke gennemføres dansk  

 skattelovgivning, der diskriminerer maltesiske statsborgere eller  

 foretagender her i landet eller maltesiske foretagenders faste driftssteder  

 her i landet.
Reglen omfatter også statsløse personer.
 Bestemmelserne forpligter dog ikke den ene  

 stat til at indrømme personer, der bor i den anden stat, de personlige  

 begunstigelser, lempelser eller nedsættelser, som den som følge  

 af ægteskabelig stilling eller forsørgerpligt over for familie  

 indrømmer personer, der er hjemmehørende inden for dens eget  

 område.
c Ingen af de to stater kan  

 pålægges forpligtelser, der strider mod staternes lovgivning og  

 forvaltningspraksis.
De er heller ikke forpligtet til at udlevere  

 oplysninger, når disse ville afsløre forretningshemmeligheder  

 m.v.
 Efter § 1, stk. 2, træder overenskomsten i  

 kraft og får virkning i overensstemmelse med bestemmelsen i artikel  

 30.
I henhold til artikel 30, stk. 1, skal de to staters  

 regeringer underrette hinanden, når de lovmæssige betingelser for  

 overenskomstens ikrafttræden er opfyldt.
For Danmarks vedkommende vil  

 dette sige, når det foreliggende lovforslag er endelig vedtaget.
 I henhold til artikel 30, stk. 2, træder  

 overenskomsten i kraft den dag, udvekslingen af den sidste af de to i  

 stk. 1 omhandlede underretninger sker.
 For Danmarks vedkommende skal overenskomsten derefter have  

 virkning for så vidt angår de skatter, der er omfattet af  

 overenskomsten, for det indkomstår, der følger umiddelbart efter  

 det år, i hvilket overenskomsten træder i kraft, og  

 følgende indkomstår.
 For Maltas vedkommende for ethvert kalenderår eller  

 regnskabsperiode, som begynder den 1. januar i det år, der  

 følger efter den dato, på hvilken overenskomsten træder i  

 kraft, eller senere.
 Dobbeltbeskatningsoverenskomsten vil herefter indgå  

 som en del af de to landes skattelovgivning.
 Indholdet af dobbeltbeskatningsoverenskomstens enkelte artikler.
Artikel 1. De af overenskomsten omfattede personer Overenskomsten skal være gældende for fysiske  

 og juridiske personer, der er hjemmehørende (dvs. fuldt  

 skattepligtige) i en af eller begge stater.
Typisk vil situationen være  

 den, at en person er fuldt skattepligtig til den ene stat  

 (bopælsstaten) og samtidig begrænset skattepligtig til den anden  

 stat (kildestaten) af indkomst fra denne.
Overenskomsten vil derimod ikke  

 gælde for personer, der kun er begrænset skattepligtige i begge  

 stater.
Artikel 2. De af overenskomsten omfattede skatter Artiklen opregner de skatter, der er omfattet af  

 overenskomsten.
Overenskomsten omfatter kun indkomstskatter.
Alle danske  

 indkomstskatter er omfattet, uanset om de pålignes af staten, amterne  

 eller kommunerne.
 I stk. 4 er bestemt, at overenskomsten også vil  

 omfatte alle skatter af samme eller væsentlig samme art, som efter  

 overenskomstens undertegnelse pålignes som tillæg til eller i  

 stedet for de gældende skatter.
Artikel 3. Almindelige definitioner Artiklen definerer i stk. 1 en række generelle  

 udtryk, der anvendes i overenskomsten, og som overalt i overenskomsten  

 skal forstås i den anførte betydning.
I artiklen defineres  

 bl.a., hvad der skal forstås ved Danmark og Malta, dvs. hvilke  

 geografiske områder overenskomsten er gældende for.
Udtrykket  

 Danmark omfatter i denne forbindelse også de havområder, hvor  

 Danmark i overensstemmelse med international ret kan udnytte  

 naturforekomster.
Færøerne og Grønland er ikke  

 omfattet af definitionen.
 Udtrykket »person« omfatter fysiske personer og selskaber  

 samt enhver anden sammenslutning af personer, medens udtrykket »selskab«  

 omfatter juridiske personer samt enhver anden sammenslutning, der i  

 skattemæssig henseende behandles som en juridisk person.
 Artiklen definerer endvidere udtrykkene
»kontraherende stat«,» foretagende i en kontraherende stat«,»  

 international trafik«,» kompetent myndighed« og »statsborger«.
 Udtrykket »international trafik« defineres ud fra et  

 bopælskriterium, modsat OECD-modellen der anvender kriteriet om  

 ledelsens sæde.
Udtrykket »statsborger« har ikke blot den traditionelle  

 betydning vedrørende fysiske personer.
Efter litra i) (ii) omfatter  

 udtrykket statsborger også juridiske personer, der består i kraft  

 af lovgivningen i de to stater.
Man vil således i overenskomstens  

 forstand betragte et dansk selskab som en dansk statsborger.
 I stk. 2 fastsættes, at medmindre andet  

 følger af sammenhængen, skal alle udtryk, som ikke er defineret  

 i overenskomsten, have den betydning, som de på det  

 pågældende tidspunkt har i skattelovgivningen i den stat, der  

 skal anvende overenskomsten, ligesom denne betydning skal have forrang over  

 for betydningen i andre af denne stats love.
Artikel 4. Skattemæssigt hjemsted Artiklen fastsætter, hvornår en person i  

 skattemæssig henseende anses for at være
hjemmehørende i en af de kontraherende stater.
Efter  

 stk. 1 betyder udtrykket en person, der er hjemmehørende i en  

 kontraherende stat, en person, der er fuldt skattepligtig til den  

 pågældende stat på grund af bopæl, hjemsted,  

 ledelsens sæde el. lign. af indkomster, hvad enten de hidrører  

 fra bopælslandet eller fra udlandet (globalbeskatning).
En person kan imidlertid udmærket være fuldt  

 skattepligtig til begge stater i medfør af de respektive landes  

 interne lovgivning.
Hvis en person derfor anses for at være  

 hjemmehørende i begge stater, er det nødvendigt at  

 afgøre, i hvilken stat personen er hjemmehørende i  

 overenskomstens forstand.
Dette hænger sammen med, at beskatningsretten  

 til de forskellige typer indkomst, der er nævnt i overenskomsten,  

 tillægges henholdsvis bopælsstaten eller kildestaten.  

 Beskatningsretten kan også være delt mellem bopæls- og  

 kildestat.
Også i de tilfælde er det af afgørende  

 betydning at vide, hvilken status hver af staterne har.
En person kan i  

 overenskomstens forstand aldrig være hjemmehørende i mere end  

 én stat.
For fysiske personer afgøres  

 spørgsmålet i henhold til kriterierne i stk. 2, litra a) -  

 d), der anvendes i den rækkefølge, de står anført i  

 overenskomsten.
Synspunktet er, at skatteyderen er hjemmehørende der,  

 hvor tilknytningskriterierne er de stærkeste.
 For selskaber m.v. anvendes bestemmelserne i stk. 3.  

 Herefter vil en »ikke-fysisk« person, som er fuldt skattepligtig i begge  

 stater, blive anset for at være hjemmehørende i den stat, hvor  

 den virkelige ledelse har sit sæde.
Artikel 5. Fast driftssted Artiklen fastsætter, hvornår  

 erhvervsvirksomhed, som et foretagende i den ene stat udøver i den  

 anden stat, er af en sådan beskaffenhed, at denne virksomhed skal anses  

 for at udgøre et fast driftssted.
Foreligger der således  

 et fast driftssted, vil kildestaten kunne beskatte den fortjeneste, som det  

 faste driftssted opnår.
Ellers er hovedreglen den, at fortjeneste, som  

 et foretagende har haft i den anden stat, kun kan beskattes i  

 bopælsstaten, jf. artikel 7.
 Begrebet »fast driftssted« omfatter efter stk. 2  

 især et sted, hvorfra et foretagende ledes, en filial, et kontor, en  

 fabrik, et værksted, en mine, en olie- eller gaskilde eller et andet  

 sted, hvor naturforekomster udvindes.
I stk. 3 er bestemt, at en byggeplads og et  

 anlægs-, montage- eller monteringsarbejde samt tilsynsførende  

 virksomhed i forbindelse dermed kun skal udgøre et fast driftssted,  

 hvis arbejdet varer mere end 6 måneder.
Bestemmelsen stammer fra  

 FN-modellen, og afviger fra OECD-modellen ved også at omfatte  

 tilsynsførende virksomhed samt en tidsgrænse på 6  

 måneder modsat OECD-modellens 12 måneder. 6-måneders  

 perioden er udtryk for en kompromisløsning efter maltesisk  

 ønske.
 I stk. 4 opregnes en række aktiviteter, der  

ikke udgør et fast driftssted.
 I stk. 5 bestemmes, at en ikke-uafhængig agent  

 i kildestaten udgør et fast driftssted, hvis han har og  

 sædvanligvis udøver en fuldmagt til at indgå aftaler  

 på vegne af et foretagende i den anden stat, medmindre hans aktiviteter  

 er begrænset til de aktiviteter, der er nævnt i stk. 4.
 I stk. 6 bestemmes, at virksomhed udøvet af en  

 uafhængig agent i kildestaten ikke medfører, at der derved  

 opstår et fast driftssted for det foretagende, der driver virksomhed  

 der gennem en sådan uafhængig repræsentant.
 Endelig er det i stk. 7 bestemt, at det forhold, at  

 et moderselskab i en af staterne har et datterselskab i den anden stat, ikke  

 i sig selv skal medføre, at det ene selskab anses som et fast  

 driftssted for det andet.
Artikel 6. Indkomst af fast ejendom Artiklen bestemmer, at når en person, der er  

 hjemmehørende i den ene stat, ejer fast ejendom i den anden stat, kan  

 indkomst fra ejendommen altid beskattes i den stat, hvor den faste ejendom er  

 beliggende.
Artiklen indeholder en bestemmelse, der definerer, hvad der skal  

 forstås ved fast ejendom.
Definitionen omfatter også rettigheder  

 til udnyttelse eller efterforskning af mineral- og andre  

 naturforekomster.
Artikel 7. Fortjeneste ved erhvervsvirksomhed Stk. 1 fastslår som hovedregel, at fortjeneste  

 ved erhvervsvirksomhed kun kan beskattes i bopælsstaten, medmindre  

 virksomheden udøves gennem et fast driftssted i kildestaten.
Hvis  

 dette er tilfældet, kan kildestaten beskatte, men kun den del af  

 foretagendets fortjeneste, der kan henføres til det faste  

 driftssted.
 Stykkerne 2 - 6 indeholder bestemmelser om  

 opgørelsen af den skattepligtige indkomst for det faste  

 driftssted.
 Stk. 7 fastlægger denne artikels forhold til  

 andre artikler, der særskilt behandler indkomster, der også  

 indgår i den i denne artikel nævnte fortjeneste.
Artikel 8. Skibs- og lufttransport I stk. 1 bestemmes, at indkomst ved driften af skibe  

 og luftfarttøjer i international trafik kun kan beskattes i  

 bopælsstaten.
 Stk. 2, der er en dansk særbestemmelse,  

 fastsætter, at fortjeneste ved udleje m.v. af containere beregnet til  

 varetransport, kun kan beskattes i bopælsstaten.
 Efter stk. 3 finder reglen i stk. 1 også  

 anvendelse ved deltagelse i konsortier m.v.
Endelig er der i stk. 4 indsat en anden dansk  

 særbestemmelse vedrørende den danske del af SAS, nemlig SAS  

 Danmark A/S.
Det bestemmes heri, at overenskomsten kun finder anvendelse  

 på den del, der svarer til SAS Danmark s ejerandel i SAS.
Bestemmelsen  

 går igen i alle danske dobbeltbeskatningsoverenskomster.
Artikel 9. Forbundne foretagender Det bestemmes i stk. 1, at såfremt forbundne  

 foretagender handler indbyrdes til andre priser eller under andre  

 vilkår end de vilkår, der gælder mellem uafhængige  

 parter, kan hver stat justere indkomstansættelsen for foretagendet i  

 den pågældende stat efter arms længde-princippet.
Ved dette  

 forstås, at indkomsten fastsættes som den ville have været,  

 hvis der var handlet på almindelige markedsvilkår.
 I henhold til stk. 2 skal den anden stat foretage en  

 korresponderende justering af den skat, der er pålignet der af den  

 omhandlede fortjeneste, dog forudsat at denne stat er enig i, at der ikke er  

 handlet på markedsmæssige vilkår.
Artikel 10. Udbytte Beskatningsretten til udbytte er delt mellem  

 bopælsstat og kildestat.
 Udbytte kan som udgangspunkt beskattes i  

 bopælsstaten, hvis modtageren er den retmæssige ejer, jf.  

 stk. 1.
Udbytte kan efter stk. 2 imidlertid også  

 beskattes i den stat, hvor det udbyttebetalende selskab er  

 hjemmehørende.
Kildestaten beskatter udbyttet på  

 bruttobasis.
 I de tilfælde, hvor Danmark er kildestat, jf. litra  

 a), kan Danmark dog ikke beskatte udbytte i moder-/datterselskabsforhold,  

 dvs. hvis modtageren af udbyttet er et selskab, der direkte ejer og har ejet  

 mindst 25 pct. af aktiekapitalen i det udbyttebetalende selskab i en  

 12-måneders periode forud for den dato udbyttet er betalt.
 I andre tilfælde kan Danmark beskatte udbyttet med  

 15 pct.
 OECD-modellen foreslår 5 pct. i  

 moder-/datterselskabsforhold (ejerandel mindst 25 pct.) og 15 pct. i alle  

 andre tilfælde.
 Litra b) er udformet under hensyntagen til det  

 særlige maltesiske skattegodtgørelsessystem.
 Efter bestemmelsen må den maltesiske skat af  

 udbyttets bruttobeløb ikke overstige den skat, der kan pålignes  

 den fortjeneste, hvoraf udbyttet er udbetalt.
 Udbytteskatten og skattegodtgørelsen beregnes  

 på følgende måde:
En aktionær medregner såvel det udloddede  

 udbyttebeløb som den underliggende selskabsskat til sin skattepligtige  

 indkomst.
Der beregnes herefter skat af udbyttets bruttobeløb.
I denne  

 skat refunderes den betalte selskabsskat helt, hvis der er tale om  

 moder-/datterselskabsforhold, og med 2/3 i andre tilfælde, når  

 aktionæren er udenlandsk.
 I moder-/datterselskabsforhold bliver den reelle  

 skattebetaling således 0. Malta tager et beløb, der svarer til  

 den underliggende selskabsskat af udbyttets bruttobeløb, modregner den  

 selskabsskat, som det udloddende selskab allerede har betalt, og  

 aktionæren modtager et udbytte efter skat, der svarer til det  

 udloddede.
For aktionærer, der ikke er hovedaktionærer,  

 sker beregningen ligeledes på bruttobasis.
Herefter refunderes 2/3 af  

 den underliggende selskabsskat.
Såfremt man antager, at  

 aktionæren er et selskab, skal der herefter betales »udbytteskat« med  

 1/3 af selskabsskatten på 35 pct.
 Stk. 3 definerer, hvad der skal forstås ved  

 udbytte.
 Heraf fremgår, at udbytte ud over den gængse  

 forståelse af begrebet også omfatter »indkomst af andre  

 selskabsrettigheder, der er undergivet samme skattemæssige behandling  

 som indkomst af aktier i henhold til lovgivningen i den stat, hvor det  

 selskab, der foretager udlodningen, er hjemmehørende«.
Dette betyder, at når Danmark er kildestat, er det  

 dansk lovgivning, der styrer, hvad der skal anses for udbytte.
Når  

 visse aktieavancer undergives »samme skattemæssige behandling som  

 indkomst af aktier«, behandles de også som udbytte i relation til denne  

 bestemmelse.
Danmark kan derfor i medfør af stk. 2 beskatte  

 udbyttets bruttobeløb med henholdsvis 0 og 15 pct.
 Såfremt udbytter indgår i indkomsten i et fast  

 driftssted eller i et fast sted i kildestaten, og aktiebesiddelsen, som  

 ligger til grund for udlodningerne, har direkte forbindelse med det faste  

 driftssted eller faste sted, skal sådanne udbytter i henhold til  

 stk. 4 beskattes som fortjeneste ved erhvervsvirksomhed eller frit  

 erhverv og følgelig behandles efter bestemmelserne i artikel 7 eller  

 artikel 14.
Stk. 5 indeholder et forbud mod, at en stat beskatter  

 udbytter, der udloddes af et selskab i den anden stat, med henvisning til at  

 hovedparten af fortjenesten eller indkomsten er opstået i den  

 førstnævnte stat.
Dette gælder også ikke-udloddet  

 fortjeneste.
Dog kan udbytter udloddet til en aktionær, der er  

 hjemmehørende i den førstnævnte stat, eller udbytter der  

 tilfalder et fast driftssted eller fast sted i denne stat, naturligvis  

 beskattes af deres del af udbyttet.
 I stk. 6 er der på dansk foranledning indsat en  

 bestemmelse om, hvordan der skal forholdes, hvis kildestaten har  

 opkrævet kildeskat med et højere beløb end det  

 overenskomsten giver mulighed for.
Stk. 7 indeholder en bestemmelse til  

 imødegåelse af misbrug ved udlodning af udbytte fra et selskab i  

 den ene stat til en aktionær i den anden stat.
Efter dette stykke skal  

 kildestaten ikke nedsætte eller frafalde sin beskatning efter reglerne  

 i stk. 2, hvis det var hovedformålet eller et af  

 hovedformålene med aktierne at drage fordel af artikel 10. En  

 tilsvarende antimisbrugsregel er indsat i rente- og royaltyartiklerne, jf.  

 artikel 11, stk. 5 og artikel 12, stk. 5.
Artikel 11. Renter Beskatningsretten til renter er tillagt  

 bopælsstaten.
 Bestemmelsen er i overensstemmelse med det danske  

 forhandlingsoplæg, der afspejler, at der i Danmark så at sige  

 ikke eksisterer begrænset skattepligt for renter, hvorved vi kun yderst  

 sjældent er i stand til at beskatte i egenskab af kildestat.
Baggrunden for den manglende danske skattepligt på  

 dette område er den, at kildestatens skat væltes over på  

 låntagerne som øgede omkostninger.
Efter Nationalbankens  

 vurdering ville dansk kildeskat på renter påføre dansk  

 erhvervsliv uacceptable meromkostninger.
 Malta har ingen skattepligt for renter, der betales til  

 ikke-hjemmehørende personer.
 Bestemmelsen er en fravigelse fra OECD-modellen, som deler  

 beskatningsretten mellem bopælsstat og kildestat.
 Stk. 2 definerer, hvad der skal forstås ved  

 renter.
 Stk. 3 bestemmer, at såfremt renter  

 indgår i indkomsten i et fast driftssted eller fast sted i kildestaten,  

 og den gældsfordring, som ligger til grund for renteindtægten,  

 har direkte forbindelse med det faste driftssted eller faste sted, skal  

 sådanne renter beskattes som fortjeneste ved erhvervsvirksomhed eller  

 frit erhverv og følgelig behandles efter bestemmelserne i artikel 7  

 eller artikel 14.
Stk. 4 bestemmer, at hvis der er en særlig  

 forbindelse mellem debitor og kreditor eller mellem dem begge og en  

 tredjemand, og der i den forbindelse er aftalt for høj rente på  

 gældsfordringen, skal bestemmelserne i denne artikel kun anvendes  

 på det reelle rentebeløb.
Det overskydende beløb skal  

 herefter beskattes i overensstemmelse med, hvilken indkomsttype der faktisk  

 er tale om.
 I stk. 5 er der indsat en antimisbrugsregel med samme  

 ordlyd som antimisbrugsreglen for udbytter i artikel 10, stk. 7 og  

 royalties, artikel 12, stk. 5..
Artikel 12. Royalties Beskatningsretten til royalties er tillagt  

 bopælsstaten.
Stk. 2 definerer, hvad der skal forstås ved  

 royalties.
Definitionen er i overensstemmelse med OECD-modellen.
Dette  

 indebærer, at leasing-betalinger ikke beskattes som royalties.
 Såfremt royalties indgår i indkomsten i et  

 fast driftssted eller fast sted i kildestaten, og den rettighed eller det  

 formuegode, som ligger til grund for royaltyindtægten, har direkte  

 forbindelse med det faste driftssted eller faste sted, skal sådanne  

 royalties i henhold til stk. 3 beskattes som fortjeneste ved  

 erhvervsvirksomhed eller frit erhverv og følgelig behandles efter  

 bestemmelserne i artikel 7 eller artikel 14.
Stk. 4 bestemmer, at hvis der er en særlig  

 forbindelse mellem debitor og kreditor. eller mellem dem begge og en  

 tredjemand, og der i den forbindelse er aftalt et for højt  

 royaltybeløb, i betragtning af den anvendelse, rettighed eller  

 oplysninger, for hvilket det er betalt, skal bestemmelserne i denne artikel  

 kun anvendes på det reelle royaltybeløb.
Det overskydende  

 beløb skal herefter beskattes i overensstemmelse med, hvilken  

 indkomsttype der faktisk er tale om.
 I stk. 5 er indsat en antimisbrugsregel med samme  

 ordlyd som antimisbrugsreglen for udbytter i artikel 10, stk. 7 og  

 renter i artikel 11, stk. 5.
Artikel 13. Kapitalgevinster Artiklen omhandler fortjeneste ved salg af alle former for  

 aktiver.
 Efter stk. 1 tillægges beskatningsretten til  

 fortjeneste ved salg af fast ejendom kildestaten, dvs. den stat hvor  

 ejendommen er beliggende.
 Ifølge stk. 2 gælder dette også  

 fortjeneste ved salg af aktier eller sammenlignelige rettigheder i et selskab  

 m.v., hvis aktiver direkte eller indirekte består af fast ejendom.
Bestemmelsen stammer fra FN-modellen og ses hyppigere og  

 hyppigere i dobbeltbeskatningsoverenskomster både med udviklingslande  

 og industrialiserede lande.
Uden en sådan bestemmelse er det muligt at  

 omgå kildestatens beskatningsret til fortjeneste ved afhændelse  

 af fast ejendom ved at lade et selskab eje den faste ejendom og i stedet  

 afhænde aktierne, som efter reglen i stk. 6 kun kan beskattes i  

 sælgerens bopælsstat.
Selskabets ejendom handles derimod ikke.  

 Den stat hvor den faste ejendom er beliggende kan herefter se sit  

 skatteprovenu fra ejendomsavancer forsvinde til udlandet.
 Danmark kan ikke udnytte denne beskatningsret, da der ikke  

 er begrænset skattepligt for så vidt angår  

 aktieavancer.
 Stk. 3 tillægger beskatningsretten til  

 fortjeneste ved afhændelse af rørlig formue, som udgør en  

 del af erhvervsformuen i et fast driftssted eller fast sted, eller  

 fortjeneste ved afhændelse af selve det faste driftssted eller faste  

 sted, den stat hvor formuegenstandene eller de faste steder er beliggende,  

dvs. kildestaten.
 Efter stk. 4 tilkommer beskatningsretten til  

 fortjeneste ved salg af skibe eller luftfartøjer, der anvendes i  

 international trafik, bopælsstaten.
 Til denne bestemmelse knytter sig en Protokol til  

 Overenskomsten, der præciserer, at beskatningsretten til  

 fortjeneste ved afhændelse af skibe og luftfartøjer tilfalder  

 ejerens bopælsstat, også i de tilfælde hvor driften af  

 skibet eller luftfartøjet udøves af en person, der er  

 hjemmehørende i en tredjestat.
 Efter stk. 5 tilkommer beskatningsretten til  

 fortjeneste ved salg af containere m.v., der anvendes til varetransport i  

 international trafik, ligeledes bopælsstaten.
 Efter stk. 6 tillægges bopælsstaten  

 beskatningsretten til al anden slags fortjeneste.
 Stk. 7 indeholder en særbestemmelse, der  

 sikrer, at Danmark kan beskatte de kapitalgevinster, der opnås ved salg  

 af luftfartøjer, svarende til SAS Danmark A/S s andel af SAS.
Artikel 14. Frit erhverv Indkomst fra frit (liberalt) erhverv af selvstændig  

 karakter, som en person, f.eks. en læge, advokat,  

 ingeniør, arkitekt, tandlæge eller revisor, fra den ene stat  

 udøver i den anden stat, kan beskattes i sidstnævnte stat under  

 forudsætning af, at den pågældende til stadighed har et  

 fast sted til rådighed til udøvelse af sin virksomhed i denne  

 stat.
 Det samme gælder, hvis den pågældende  

 opholder sig i den anden stat i en periode eller i perioder, der tilsammen  

 overstiger 183 dage i enhver 12-måneders periode.
 Den sidste bestemmelse, der er indsat efter maltesisk  

 ønske, har sin oprindelse i FN-modellen.
Begrebet »fast sted« er ikke defineret i selve  

 overenskomsten i modsætning til begrebet »fast driftssted«.
Normalt vil  

 der til et fast sted blive krævet, at der er en lokalitet, hvor kunder  

 kan henvende sig, f.eks. en klinik, tegnestue el.lign.. Frit erhverv kan  

 imidlertid i en række tilfælde udøves, uden at der er en  

 sådan lokalitet.
Her er det fundet rimeligt at anse udøvere af  

 frit erhverv, der tilbringer mere end 183 dage i enhver 12-måneders  

 periode i den anden stat, for at have en så nær tilknytning til  

 denne stat, at beskatning af den der optjente indkomst kan finde sted  

 der.
Artikel 15. Personligt arbejde i tjenesteforhold Artiklen omhandler beskatning af lønindkomst, der  

 som hovedregel kun kan beskattes i bopælsstaten, medmindre arbejdet er  

 udført i den anden stat.
I så fald kan kildestaten beskatte  

 indkomsten.
 Det sidste gælder dog ikke, dels hvis en medarbejder  

 er udsendt af en arbejdsgiver i den ene stat til midlertidigt arbejde i den  

 anden stat i en eller flere perioder i under tilsammen 183 dage i en  

 12-måneders periode, der begynder eller ender i det  

 pågældende skatteår, dels må arbejdsgiveren ikke  

 være hjemmehørende i den anden stat, og endelig må  

 lønnen ikke skulle udredes af et fast driftssted eller fast sted, som  

 arbejdsgiveren har i den anden stat.
 Denne bestemmelse er i overensstemmelse med  

 OECD-modellen.
I henhold til stk. 3 kan løn ved arbejde  

 ombord på et skib eller luftfartøj, der anvendes i international  

 trafik, beskattes i den stat, hvor foretagendet, der driver skibet eller  

 luftfartøjet, er hjemmehørende, forudsat at lønnen er  

 undergivet beskatning i denne stat.
Sidste sætning er en afvigelse fra  

 OECD-modellen.
 Uagtet de danske bestræbelser for det modsatte,  

 medfører bestemmelsen, at Malta kan beskatte maltesiske søfolk  

 at deres vederlag for arbejde udført på skibe registreret  

 i Dansk Internationalt Skibsregister, selv om lønnen derfra udbetales  

 som en nettoløn.
 Endelig indeholder stk. 3, 2. afsnit, en  

 særbestemmelse om, at ansatte i SAS, der er hjemmehørende i  

 Danmark, kun kan beskattes her.
Artikel 16. Bestyrelseshonorarer I tilfælde, hvor en person, der er  

 hjemmehørende i den ene stat, modtager honorar som medlem af  

 bestyrelsen i et selskab i den anden stat, kan kildestaten beskatte  

 sådant honorar.
Artikel 17. Kunstnere og sportsfolk Efter stk. 1 kan den stat, hvor en optrædende  

 kunstner, musiker eller sportsmand fra den anden stat udøver sin  

 virksomhed, beskatte vederlaget.
 Kildestaten tillægges ligeledes beskatningsretten,  

 hvis vederlaget tilfalder en anden end kunstneren, musikeren eller  

 sportsmanden selv; det vil ofte være et selskab, der beherskes af den  

 pågældende person.
 Danmark har kun ringe mulighed for at udnytte denne  

 beskatningsret, idet dette kræver, at den udenlandske kunstner, musiker  

 eller sportsmand har et så langvarigt engagement med en dansk  

 arbejdsgiver, at der opstår et egentligt lønmodtagerforhold.
 Stk. 3 bestemmer, at en stat ikke kan beskatte, hvis  

 den pågældendes besøg i denne stat i væsentligt  

 omfang er støttet af offentlige midler fra den anden stat.
 Denne bestemmelse optræder hverken i OECD- eller  

 FN-modellen, men er en meget praktisk regel, der sikrer, at beskatningsretten  

 ikke tilfalder den stat, hvor et officielt kulturarrangement, som i det  

 væsentligste er finansieret af den anden stat, finder sted.
 Artikel 18. Pensioner og lignende betalinger.
 Stk. 1 følger til dels OECD-modellen, dog  

 således, at bopælsstaten tillægges beskatningsretten til  

 alle pensioner, livrenter og andre lignende ydelser, og ikke kun  

 sådanne, der står i forbindelse med tidligere  

 tjenesteydelser.
 Bestemmelsen i stk. 1 skal sammenholdes med den  

 særlige danske bestemmelse i stk. 3, efter hvilken kildestaten  

 ikke fratages retten til også at beskatte sådanne pensioner.
Bestemmelsen medfører, at Danmark fuldt ud kan  

 beskatte løbende pensioner, uanset om modtagerne måtte have  

 bosat sig i Malta.
Bestemmelsen harmonerer med det danske ønske om i  

 videst muligt omfang at få adgang til at kildebeskatte pensioner, hvor  

 der har været fradragsret for indbetalinger til ordningerne.
Efter stk. 2, der ligeledes er en særlig dansk  

 bestemmelse, er det kun kildestaten, der kan beskatte pensioner, som  

 udbetales i medfør af den sociale sikringslovgivning i en stat.
Hermed  

 er Danmark sikret ret til at beskatte folkepensioner, førtidspensioner  

 og lign., der udbetales til personer, der har bosat sig i Malta.
 Da der ikke er nogen overenskomst mellem Danmark og Malta,  

 ændrer denne overenskomst ikke forholdene for personer bosiddende i  

 Malta, der modtager pension m.v. fra Danmark.
 Stk. 4 definerer hvad der forstås ved  

 »livrenter«.
Artikel 19. Offentligt hverv Vederlag m.v., der udbetales af en stat, amter, kommuner  

 til offentligt ansatte for hverv udført for denne stat m.v. beskattes  

 som hovedregel i kildestaten.
 Hvis derimod vederlag udbetales for hverv udført i  

 den anden stat, og modtageren er både statsborger og  

 hjemmehørende i den anden stat, og ikke er blevet hjemmehørende  

 i denne stat alene for at udføre hvervet, kan bopælsstaten dog  

 beskatte vederlaget.
 Bestemmelsen følger OECD-modellen og har  

 sædvanligvis betydning for lokalansat ambassadepersonnel.
Offentlige pensioner (f.eks. tjenestemandspensioner), der  

 betales som følge af et tidligere bestående tjenesteforhold, kan  

 efter stk. 2 kun beskattes i kildestaten.
Ligesom i stk. 1  

 gælder der imidlertid også her en undtagelse, idet  

 bopælsstaten kan beskatte sådanne pensioner, hvis modtageren er  

 statsborger og hjemmehørende der.
Bestemmelserne i stk. 1 og stk. 2 gælder  

 ikke for vederlag og pensioner, der udbetales af en stat m.v. for varetagelse  

 af hverv i forbindelse med erhvervsvirksomhed, som denne stat driver.
I  

 så fald skal bestemmelserne i artiklerne 15, 16 og 18 finde  

 anvendelse.
 Hvis en stat således optræder som  

 erhvervsdrivende, er den undergivet de samme regler om beskatningsret til  

 løn, bestyrelseshonorarer og pensioner, der gælder for  

 ikke-offentligt ansatte.
Artikel 20. Studerende Bestemmelsen svarer til OECD-modellen.
 Efter denne beskattes studerende og praktikanter ikke i  

 den stat, hvor de midlertidigt opholder sig for at studere, af de midler de  

 modtager fra udlandet til deres ophold eller oplæring.
 Den stat, hvori studierne m.v. foregår, kan  

 altså ikke beskatte beløb som den studerende modtager til  

 dækning af underhold og studier fra f.eks. forældre, udenlandske  

 legater, eller udenlandske offentlige myndigheder.
Artikel 21. Virksomhed i forbindelse med forundersøgelser,  

 efterforskning eller udvinding af kulbrinter Denne artikel findes ikke i modeloverenskomsterne men er  

 indsat efter dansk ønske og dækker aktiviteter både til  

 lands og til vands.
Medens udvinding af naturforekomster altid udgør et  

 fast driftssted efter OECD-modellen, er der ingen særregler for,  

 hvornår forundersøgelses- og efterforskningsvirksomhed  

 udgør et fast driftssted.
Dette afgøres efter den almindelige  

 hovedregel i artikel 5, stk.1. Dette betyder, at der skal gå et vist  

 tidsrum, før sådan virksomhed kan anses for at være  

 »fast«.
Efter dansk lovgivning udgør denne type virksomhed fast  

 driftssted fra 1. dag.
Denne type aktivitet involverer ofte betydelige  

 beløb, og det er dansk forhandlingspolitik, at kildestaten bør  

 have adgang til at beskatte disse aktiviteter på et tidligt  

 tidspunkt.
 Efter stk. 1 skal enhver form for virksomhed omkring  

 forundersøgelser, efterforskning eller udvinding af  

 kulbrinteforekomster i den anden stat altid anses for at foregå gennem  

 et fast driftssted eller fast sted.
I henhold til stk. 2 gælder dette dog ikke for  

 virksomhed, der udøves i mindre end 30 dage inden for en  

 12-måneders periode.
Denne bestemmelse er fordelagtig i administrativ  

 henseende.
Der er i stykket yderligere indsat en bestemmelse, der tilsigter  

 at hindre at 30-dages reglen bliver omgået.
 Hvis aktiviteterne alene består i  

 boreplatform-virksomhed, bliver der efter bestemmelsen i stk. 3 dog  

 først fast driftssted, når virksomheden strækker sig over  

 183 dage inden for en 12-måneders periode.
 Bestemmelsen afspejler, at Danmark ønsker at  

 sidestille denne type aktiviteter med bygge- og anlægsarbejder.
 Ligesom i stk. 2 er der indsat en bestemmelse, der  

 skal forhindre, at 183-dages reglen bliver omgået.
I stk. 4 er der indsat en bestemmelse om fritagelse  

 for fraflytningsbeskatning af fortjeneste på boreplatforme, når  

 der sker overflytning af en platform fra den ene stat til en anden stat.
Ved  

 fortjeneste forstås det beløb, handelsværdien på  

 tidspunktet for overflytningen overstiger restværdien på dette  

 tidspunkt med tillæg af foretagne afskrivninger.
Artikel 22. Andre indkomster Der er tale om en opsamlingsbestemmelse, der  

 fastsætter, hvorledes indkomsttyper, der ikke udtrykkeligt er  

 nævnt i de forudgående artikler, skal behandles.
 Bestemmelsens rækkevidde kan derfor kun  

 fastlægges ved en nøjere gennemlæsning af de  

 forudgående artikler.
 I overensstemmelse med OECD-modellen er det i stk. 1  

 bestemt, at sådanne indkomster kun kan beskattes i den stat, hvori den  

 person, der oppebærer indkomsten er hjemmehørende.
Stk. 2 indeholder den modifikation, at hvis denne  

 type indkomst har direkte forbindelse med et fast driftssted eller fast sted,  

 som skatteyderen har i den anden stat, et det dog denne stat, der har  

 beskatningsretten.
Som eksempel kan nævnes en dansk bankfilial i Malta,  

 der modtager renteindkomst fra en kunde i en tredje stat, og denne  

 renteindkomst har direkte forbindelse med filialen.
I så fald kan  

 filialstaten beskatte disse renter.
 Bestemmelsen i stk. 2 omfatter dog ikke indkomst af  

 fast ejendom, idet sådan indkomst efter artikel 6 altid kan beskattes i  

 den stat, hvor den faste ejendom er beliggende.
Artikel 23. Ophævelse af dobbeltbeskatning Artiklen fastlægger, efter hvilken metode der skal  

 lempes, når der foreligger et tilfælde af dobbeltbeskatning.
 Det påhviler bopælsstaten at lempe i alle de  

 tilfælde, hvor kildestaten efter overenskomsten har  

 beskatningsretten.
 Danmarks lempelsesmetode er ordinær credit, svarende  

 til den lempelsesmetode, der er indeholdt i ligningslovens § 33, jf.  

 stk. 1, litra a) og b).
 Efter creditmetoden sker lempelsen ved, at den maltesiske  

 skat, der er betalt af en indkomst, som Malta har beskatningsretten til,  

 fratrækkes i den danske skatteyders danske skat af den samme indkomst.  

 Der kan dog ikke lempes med et højere beløb end den del af den  

 danske skat, som falder på den udenlandske indkomst.
 Metodebestemmelsen i artikel 23 indeholder foruden den  

 ordinære creditbestemmelse også en bestemmelse om eksemption, jf.  

 stk. 1, litra c).
Ved eksemption lempes skatten i bopælsstaten med den  

 del af denne stats skat, der forholdsmæssigt falder på den  

 udenlandske indkomst.
Lempelsen er således uafhængig af  

 størrelsen af den udenlandske skat.
 Eksemptionslempelse gives i de tilfælde, hvor en  

 indkomst kun kan beskattes i den stat, hvorfra den stammer  

 (kildestaten).
 Dette er f.eks. tilfældet, når der er tale om  

 sociale pensioner og med visse undtagelser lønninger fra offentlige  

 myndigheder for udførelse af hverv for disse, samt for pensioner, der  

 udbetales af disse offentlige myndigheder efter ophøret af  

 tjenesteforholdet, jf. bestemmelserne i artiklerne 18 og 19.
Der er tale om den såkaldte »eksemption med  

 progressionsforbehold efter ny metode«.
Heri ligger, at selv om  

 bopælsstaten ikke kan beskatte sådanne lønninger eller  

 pensioner, indgår de i indkomstgrundlaget.
Ved den skatteberegning, der  

 herefter skal foretages, får disse indkomster derfor  

 progressionsvirkning for beskatningen som helhed.
 Dette lempelsesprincip svarer til lempelsen for udenlandsk  

 indkomst i henhold til ligningslovens § 33A.
 Maltas lempelsesmetode er ligeledes credit, jf.  

 stk. 2 Lempelsen sker ved, at dansk skat betalt af en indkomst, som  

 Danmark har beskatningsretten til, fratrækkes i den maltesiske  

 skatteyders maltesiske skat af samme indkomst.
Artikel 24. Begunstigelsesbegrænsning Artikel 24 er en særbestemmelse, som ikke findes i  

 modeloverenskomsterne.
Stk. 1 angår tilfælde, hvor en person i  

 Malta oppebærer indkomst fra Danmark, som Danmark efter overenskomsten  

 skal fritage for beskatning, men hvor Malta efter sin interne lovgivning kun  

 beskatter den del, der overføres til Malta.
Malta  

 globalbeskatter egne statsborgere og selskaber (såkaldte »domiciled« og  

 »ordinarily residents«), men afstår fra beskatning af  

 ikke-overført indkomst i de tilfælde, hvor indkomstmodtagerne  

 nok er »residents«, men ikke »domiciled« (selskaber registreret i udlandet  

 eller udenlandske statsborgere med permanent opholdstilladelse). Bestemmelsen  

 bevirker, at fritagelse for beskatning af indkomst her fra landet, som  

 Danmark skal indrømme efter overenskomstens andre artikler, kun  

 gælder for den del af indkomsten, som bliver beskattet i Malta.  

 Bestemmelsen er medtaget efter dansk ønske, og tillægger  

 således Danmark en såkaldt subsidiær beskatningsret.
Stk. 2 bestemmer, at overenskomsten ikke finder  

 anvendelse på personer, der er berettigede til visse af de omfattende  

 skattebegunstigelser, som indrømmes efter maltesisk lov.
I en  

 noteveksling i tilknytning til overenskomsten er opregnet den lovgivning,  

 nuværende som fremtidig, der omfattes af stk. 2.
Artikel 25. Ikke-diskriminering Artiklen følger OECD-modellen.
Efter artiklens bestemmelser må de to stater ikke  

 diskriminere hinandens statsborgere i skattemæssig henseende.
Dette  

 gælder både for personer og selskaber.
Forbudet gælder  

 såvel beskatning som de vilkår der er knyttet hertil, f.eks.  

 regnskabskrav, frister m.v.
 Statsløse personer, der er hjemmehørende i  

 en af staterne, kan også påberåbe sig bestemmelserne i  

 denne artikel.
Artikel 26. Fremgangsmåden ved indgåelse af gensidige  

 aftaler Artiklen foreskriver den fremgangsmåde, der skal  

 anvendes, hvis en person, der er hjemmehørende i en af de  

 kontraherende stater, mener sig udsat for en beskatning, som er i strid med  

 overenskomsten.
Indsigelse over beskatningen skal fremsættes over  

 for myndighederne i bopælsstaten, som først selv skal  

 søge at løse problemet.
Hvis dette ikke er muligt, skal  

 problemet søges løst ved gensidig aftale med den anden  

 stat.
I stk. 3 er det bestemt, at de kompetente myndigheder  

 ved gensidig aftale skal søge at løse vanskeligheder og  

 tvivlsspørgsmål vedrørende fortolkning eller anvendelse  

 af overenskomsten.
De kan også forhandle om undgåelse af  

 dobbeltbeskatning, som ikke er omhandlet i overenskomsten.
Overenskomsten pålægger imidlertid ikke de to  

 staters kompetente myndigheder nogen pligt til at blive enige.
I praksis  

 når man dog i de fleste tilfælde frem til en løsning, som  

 er acceptabel for alle parter, men overenskomsten rummer ingen garanti for,  

 at alle dobbeltbeskatningskonflikter vil kunne løses.
Artikel 27. Udveksling af oplysninger Overenskomsten pålægger de to staters  

 kompetente myndigheder at udveksle sådanne oplysninger, som er  

 nødvendige for, at overenskomstens bestemmelser kan føres ud i  

 livet.
En kontraherende stat er dog ikke forpligtet til at meddele  

 oplysninger eller udføre forvaltningsakter, som strider mod denne  

 stats lovgivning eller forvaltningspraksis, eller som vil røbe  

 forretningshemmeligheder eller stride mod almene interesser.
Udvekslede  

 oplysninger skal behandles som fortrolige.
Artikel 28. Personer ansat ved diplomatiske og konsulære  

 repræsentationer Overenskomsten berører ikke diplomaters og lignende  

 personers skattemæssige begunstigelser i henhold til internationale  

 konventioner og aftaler.
Artikel 29. Territorial udvidelse Artiklen giver Danmark hjemmel til en geografisk udvidelse  

 af overenskomstens anvendelsesområde.
 I praksis betyder det, at overenskomsten kan udvides til  

 at gælde for Færøerne og Grønland, der udtrykkelig  

 er holdt uden for definitionen af Danmark i artikel 3.
 En sådan udvidelse forudsætter, at den  

 ønskes af Færøernes eller Grønlands hjemmestyrer.  

 En eventuel udvidelse vil ikke blive forelagt Folketinget, da  

 skattekompetencen hører under hjemmestyrerne.
Artikel 30. Ikrafttræden Overenskomsten træder i kraft ved modtagelsen af  

 underretning om, at de lovmæssige betingelser herfor er opfyldt i begge  

 stater.
 Overenskomsten får virkning for Danmarks vedkommende  

 fra det indkomstår, der følger umiddelbart efter det år,  

 hvor overenskomsten træder i kraft, og følgende  

 indkomstår.
 For Maltas vedkommende for ethvert kalenderår eller  

 regnskabsperiode der begynder den 1. januar i det år, der følger  

 efter den dato, hvor overenskomsten træder i kraft, eller senere.
Artikel 31. Opsigelse Overenskomsten kan tidligst opsiges 5 år efter dens  

 ikrafttræden, hvorefter den kan opsiges med 6 måneders  

 varsel.
Protokol Til overenskomsten er knyttet en protokol i forbindelse  

 med stk. 4 i artikel 13 (Kapitalgevinster).
 Bestemmelsen præciserer, at beskatningsretten til  

 fortjeneste ved afhændelse af skibe og luftfartøjer m.v.  

 tilfalder ejerens bopælsstat, også i de tilfælde hvor  

 driften af skibet eller luftfartøjet udøves af en person, der  

 er hjemmehørende i en tredjestat.
Noteveksling I tilknytning til stk. 2 i artikel 24  

 (Begrænsning af begunstigelser) er udvekslet noter, hvorefter Malta har  

 accepteret, at personer, der er berettiget til skattefritagelse og/eller  

 skattenedsættelse efter maltesisk lov, ikke omfattes af overenskomsten.  

 I noten er angivet den lovgivning, nuværende som fremtidig, som  

 udelukker anvendelse af overenskomstens bestemmelser.
 Til § 2.
 Efter § 2 træder denne lov i kraft  

 dagen efter bekendtgørelsen i Lovtidende.
 Til § 3.
 Efter § 3 gælder loven ikke for  

 Færøerne og Grønland.
Skatter er et område, der er undergivet  

 hjemmestyrernes kompetence.
Denne overenskomst vil således ikke  

 gælde for disse dele af rigsfællesskabet.
Imidlertid kan  

 Færøerne og/eller Grønland efter bestemmelserne i  

 overenskomstens artikel 29 blive omfattet af overenskomsten, enten i sin  

 helhed eller med de fornødne ændringer, hvis de måtte  

 ønske dette, og der kan opnås enighed herom med  

 Malta.
