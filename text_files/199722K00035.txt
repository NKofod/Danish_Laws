Nr LSF 35 Forslag til Lov om ændring af retsplejeloven (Instansordningen i civile  

 retssager m.v.) Fremsat af justitsministeren (Frank Jensen) den 26. marts 1998 Vedtaget ved tredjebehandling den 4. juni 1998 Lov nr. 339 af 10/06/1998 § 1 I lov om rettens pleje, jf. lovbekendtgørelse nr. 752 af 15. august 1996,  

 som ændret ved § 2 i lov nr. 1201 af 27. december 1996, § 8 i lov nr. 232 af  

 2. april 1997, § 2 i lov nr. 274 af 15. april 1997, § 1 i lov nr. 349 af 23.  

 maj 1997, § 2 i lov nr. 411 af 10. juni 1997 og lov nr. 414 af 10. juni 1997,  

 foretages følgende ændringer:
 1. I § 17 a, stk. 2, 1. pkt., ændres »§ 350, stk.  

 3« til: »§ 350, stk. 2«.
 2. I § 18, stk. 2, 4. pkt., ændres »§ 15, stk.  

 2-4« til: »§ 15, stk. 2-5«, og »den dommer, der er  

 beskikket i medfør af § 16 a, stk. 3,» ændres til: »den  

 administrerende dommer«.
3. I § 227, stk. 1, ændres »500.000 kr.« til:  

 »1.000.000 kr.« 4. I § 253, stk. 4, 1. pkt., udgår »eller afgørelsen  

 vedrører sagens formalitet,».
 5. I § 369, stk. 3, ændres »§ 391, stk. 2« til:  

 »§ 391, stk. 3«.
 6. § 389, stk. 4, ophæves.
 7. I § 391, stk. 3, indsættes som 2.-5. pkt.:
»Hvis dommen er afsagt af en landsret som ankeinstans, kan kære kun  

 ske med Procesbevillingsnævnets tilladelse.
Sådan tilladelse kan gives, hvis  

 kæren vedrører spørgsmål af principiel karakter.
Ansøgning om kæretilladelse  

 skal indgives til nævnet inden 2 uger efter, at afgørelsen er truffet.  

 Procesbevillingsnævnet kan dog undtagelsesvis give tilladelse, hvis ansøgning  

 indgives senere, men inden 6 måneder efter, at afgørelsen er truffet.« 8. § 392, stk. 1, affattes således:
»Kendelser og beslutninger, der afsiges af en landsret eller af Sø-  

 og Handelsretten efter reglerne i § 253 i en sag, der behandles af retten som  

 1. instans, kan kæres til Højesteret, såfremt Højesteret tillader det, jf. §  

 253, stk. 4.« 9. § 392, stk. 2, 1. pkt., ophæves, og i stedet indsættes:
»I andre tilfælde kan landsrettens eller Sø- og Handelsrettens  

 kendelser og beslutninger kæres til Højesteret med Procesbevillingsnævnets  

 tilladelse.
Sådan tilladelse kan gives, hvis kæren vedrører spørgsmål af  

 principiel karakter.« 10. § 394, stk. 2, sidste pkt., ophæves.
§ 2 Stk. 1 . Loven træder i kraft den 1. juli 1998.
 Stk. 2 . § 1, nr. 3, finder anvendelse i sager, der anlægges efter  

 lovens ikrafttræden. § 1, nr. 4 og 6-10, finder anvendelse på domme,  

 kendelser og beslutninger, der afsiges efter lovens ikrafttræden.
Oprindeligt fremsat forslag § 1 I lov om rettens pleje, jf. lovbekendtgørelse nr. 752 af 15. august 1996,  

 som ændret ved § 2 i lov nr. 1201 af 27. december 1996, § 8 i lov nr. 232 af  

 2. april 1997, § 2 i lov nr. 274 af 15. april 1997, § 1 i lov nr. 349 af 23.  

 maj 1997, § 2 i lov nr. 411 af 10. juni 1997 og lov nr. 414 af 10. juni 1997,  

 foretages følgende ændringer:
 1. I § 17 a, stk. 2, 1. pkt. , ændres »§ 350, stk.  

 3« til: »§ 350, stk. 2«.
 2. I § 18, stk. 2, 4. pkt. , ændres »§ 15, stk.  

 2-4« til: »§ 15, stk. 2-5«, og »den dommer, der er  

 beskikket i medfør af § 16 a, stk. 3,» ændres til: »den  

 administrerende dommer«.
 3. I § 227, stk. 1 , ændres »500.000 kr.« til:  

 »1.000.000 kr.«.
 4. I § 253, stk. 4, 1. pkt. , udgår: »eller afgørelsen  

 vedrører sagens formalitet,».
 5. I § 369, stk. 3 , ændres »§ 391, stk. 2« til:  

 »§ 391, stk. 3«.
 6. § 389, stk. 4 , ophæves.
 7. I § 391, stk. 3 , indsættes som 2.-5. pkt. :
»Hvis dommen er afsagt af en landsret som ankeinstans, kan kære kun  

 ske med Procesbevillingsnævnets tilladelse.
Sådan tilladelse kan gives, hvis  

 kæren vedrører spørgsmål af principiel karakter.
Ansøgning om kæretilladelse  

 skal indgives til nævnet inden 2 uger efter, at afgørelsen er truffet.  

 Procesbevillingsnævnet kan dog undtagelsesvis give tilladelse, hvis ansøgning  

 indgives senere, men inden 6 måneder efter, at afgørelsen er truffet.« 8. § 392, stk. 1 , affattes således:
»Kendelser og beslutninger, der afsiges af en landsret eller af Sø-  

 og Handelsretten efter reglerne i § 253 i en sag, der behandles af retten som  

 1. instans, kan kæres til Højesteret, såfremt Højesteret tillader det, jf. §  

 253, stk. 4.« 9. § 392, stk. 2, 1. pkt. , ophæves og i stedet indsættes:
»I andre tilfælde kan landsrettens eller Sø- og Handelsrettens  

 kendelser og beslutninger kæres til Højesteret med Procesbevillingsnævnets  

 tilladelse.
Sådan tilladelse kan gives, hvis kæren vedrører spørgsmål af  

 principiel karakter.« 10. § 394, stk. 2, sidste pkt. , ophæves.
§ 2 Stk. 1 . Loven træder i kraft den 1. juni 1998.
 Stk. 2 . § 1, nr. 3, finder anvendelse i sager, der anlægges efter  

 lovens ikrafttræden. § 1, nr. 4 og 6-10, finder anvendelse på domme,  

 kendelser og beslutninger, der afsiges efter lovens ikrafttræden.
Bemærkninger til lovforslaget Almindelige bemærkninger Indholdsfortegnelse Side 1. Indledning 2 2. Forhøjelse af beløbsgrænsen i retsplejelovens § 227 3 2.1. Gældende ret 3 2.2. Retsplejerådets forslag 3 2.3. Justitsministeriets overvejelser 4 3. Ændring af reglerne om kære til Højesteret . 4 3.1. Gældende ret 4 3.2. Retsplejerådets forslag . 5 3.3. Justitsministeriets overvejelser 6 4. Ankebehandling ved Sø- og Handelsretten 6 4.1. Retsplejerådets forslag 6 4.2. Justitsministeriets overvejelser 7 5. Ankebegrænsning i skattesager 7 5.1. Retsplejerådets forslag 7 5.2. Justitsministeriets overvejelser 7 6. Forslagets økonomiske og administrative konsekvenser m.v. 8 7. Hørte myndigheder m.v. 9 1. Indledning 1.1. Formålet med lovforslaget er navnlig at begrænse antallet af  

 civile sager, der frit kan indbringes for Højesteret, med henblik på at  

 nedbringe sagsbehandlingstiden i Højesteret samt at medvirke til, at  

 Højesteret i videre omfang end hidtil kun behandler sager af principiel  

 karakter.
Det foreslås, at beløbsgrænsen for, hvornår en civil sag som udgangspunkt  

 skal behandles ved byretten og ikke ved landsretten, forhøjes fra 500.000 kr.  

 til 1.000.000 kr. (den såkaldte landsretsgrænse). Dette vil medføre en vis  

 aflastning af landsretterne.
Der henvises herom til pkt. 2.
 Der foreslås endvidere en ændring af reglerne om kære, således at kære til  

 Højesteret som altovervejende hovedregel kun kan ske, hvis kæren vedrører  

 spørgsmål af principiel karakter, og Procesbevillingsnævnet derfor giver  

 tilladelse, jf. pkt. 3.
 Herudover indeholder lovforslaget enkelte ændringer af retsplejeloven af  

 redaktionel karakter.
 Lovforslaget bygger på Retsplejerådets betænkning nr. 1348/1997 om  

 instansordningen i civile retssager.
Forslaget er en uændret genfremsættelse af lovforslag nr.
L 188, der blev  

 fremsat af justitsministeren den 18. februar 1998.
1.2. Justitsministeriet har anmodet Retsplejerådet om at foretage  

 en generel gennemgang af den civile retspleje.
Retsplejerådet skal i den  

 forbindelse behandle de spørgsmål, der er nævnt i Den Danske Dommerforenings  

 og Advokatrådets reformforslag fra februar 1996 og i Dommerforeningens  

 henvendelse til justitsministeren af 12. september 1996 med forslag om en  

 generel reform af den civile retspleje.
 En del af Dommerforeningens og Advokatrådets reformforslag blev gennemført  

 ved lov nr. 414 af 10. juni 1997 om ændring af retsplejeloven (Hurtigere  

 behandling af civile sager m.v.). Herudover indeholder reformforslaget bl.a.  

 forslag om, at der i retsplejeloven indføres ensartede regler om skriftlig  

 forberedelse og mulighed for parterne for at aftale en behandlingsform, der  

 har visse ligheder med privat voldgift (lukkede døre, sagkyndige dommere og  

 ingen appeladgang).
 Dommerforeningens henvendelse af 12. september 1996 indeholder bl.a.  

 overvejelser om en mere fleksibel retsplejeordning, der omfatter forskellige  

 behandlingsformer til forskellige sagstyper.
 På denne baggrund er formålet med dette lovforslag alene at medvirke til  

 at løse de mere akutte problemer, der især for Højesteret er forbundet med  

 den gældende sagsfordeling mellem de enkelte instanser ved domstolene.
 I pkt. 4 og 5 omtales de forslag i Retsplejerådets betænkning, som ikke er  

 medtaget i lovforslaget.
2. Forhøjelse af beløbsgrænsen i retsplejelovens § 227 2.1. Gældende ret Efter retsplejelovens § 224 behandles civile retssager i 1. instans ved  

 byret, medmindre andet er bestemt i retsplejeloven eller i anden lov.  

 Hovedreglen efter retsplejeloven er således, at civile sager skal anlægges  

 ved byret i 1. instans.
Efter retsplejelovens § 227, stk. 1, skal sager om krav, der har en  

 økonomisk værdi over 500.000 kr., imidlertid henvises til behandling ved  

 landsret i 1. instans, hvis en af parterne anmoder om det.
Endvidere kan en  

 sagsøger efter eget valg umiddelbart anlægge sådanne sager ved landsretten,  

 jf. § 227, stk. 2.
Efter retsplejelovens § 226, stk. 1, kan byretten endvidere henvise  

 en sag til behandling ved landsret i 1. instans, såfremt en af de i  

 bestemmelsen nævnte 6 henvisningsgrunde foreligger.
Der er herefter mulighed  

 for at henvise en sag, hvis 1) sagen er af principiel karakter, 2) sagens udfald kan få væsentlig betydning for andre end parterne, 3) sagen har særlig indgribende betydning for en part, 4) sagen rejses af eller mod en offentlig myndighed eller institution, 5) sagen rejser spørgsmål om anvendelse af fællesmarkedsret eller fremmed  

 ret, eller 6) sagen efter indhentet udtalelse fra landsretten findes mest  

 hensigtsmæssigt at kunne behandles i forbindelse med en anden sag, der  

 verserer ved landsretten.
 Endelig følger det af retsplejelovens § 225, at sager om prøvelse af  

 afgørelser truffet af et ministerium eller en central statslig klageinstans,  

 der har øverste administrative kompetence til at træffe afgørelser i sager  

 mellem det offentlige og private, skal behandles ved landsret i 1. instans. §  

 225 suppleres desuden af en række bestemmelser i anden lovgivning, hvorefter  

 visse sager mod offentlige myndigheder skal behandles ved landsret i 1.  

 instans, herunder f.eks. bistandslovens § 129, stk. 1, om sager om  

 tvangsfjernelse af børn m.v. og skattestyrelseslovens § 33 om sager, der er  

 afgjort af Landsskatteretten.
 Reglerne om retternes saglige kompetence er senest ændret ved lov nr. 273  

 af 3. maj 1989. Efter de indtil da gældende regler skulle sager med en  

 økonomisk værdi over 200.000 kr. behandles ved landsretten i 1. instans.
2.2. Retsplejerådets forslag Retsplejerådet har overvejet helt at ophæve den automatiske  

 henvisningsregel i retsplejelovens § 227. Dette ville indebære, at alle  

 formueretlige sager som udgangspunkt skulle starte ved byretten i 1. instans  

 alene med mulighed for henvisning til landsretten efter de særlige  

 betingelser i retsplejelovens § 226, stk. 1. Ved »formueretlige  

 sager« forstås sager, der henvises til eller anlægges ved landsret i  

 medfør af § 226, stk. 1, eller § 227, i modsætning til sager, der anlægges på  

 forvaltningsretligt grundlag efter § 225 eller tilsvarende bestemmelser i  

 anden lovgivning.
Rådet finder imidlertid, at sager, som angår meget store økonomiske  

 værdier, med stor sandsynlighed må antages at opfylde henvisningskriterierne  

 i § 226, stk. 1, nr. 3, om tilfælde, hvor »sagen har særlig indgribende  

 betydning for en part«.
Disse sager må derfor kunne forventes henvist  

 til behandling ved landsretten, såfremt en af parterne anmoder om det.
En  

 ophævelse af § 227 vil derfor efter rådets opfattelse ikke sikre, at antallet  

 af sager, der vil starte i landsretten i 1. instans med deraf følgende fri  

 ankemulighed til Højesteret, vil falde.
Hertil kommer, at sagsgenstandens værdi må antages at blive tillagt stor  

 betydning af både parterne og deres advokater.
Det er derfor muligt, at  

 parterne alene på grund af sagens værdi finder, at den har en sådan karakter,  

 at der er behov for 1. instans behandling ved landsretten, og at parterne  

 ikke finder det tilfredsstillende i en sådan sag først at skulle procedere  

 henvisningsspørgsmålet i byretten.
En ophævelse af § 227 vil derfor kunne  

 betyde, at sagens parter tilskyndes til at vælge en afgørelsesform uden for  

 de almindelige domstole, typisk i form af voldgift.
Retsplejerådet finder på den baggrund, at spørgsmålet om en fuldstændig  

 ophævelse af § 227 må ses i sammenhæng med de kommende overvejelser om en  

 generel reform af den civile retspleje, herunder også muligheden for at  

 indføre kollegial behandling ved byretterne i større civile sager.
Rådet  

 finder derfor på nuværende tidspunkt ikke grundlag for at foreslå  

 bestemmelsen ophævet.
 Retsplejerådet har i stedet overvejet muligheden for at forhøje  

 værdigrænsen i § 227 fra det gældende beløb på 500.000 kr.
Der er i Retsplejerådet enighed om, at værdigrænsen i § 227 kan forhøjes  

 til 1.000.000. kr.
En forhøjelse til 1.000.000 kr. vil ud fra de foreliggende  

 statistiske oplysninger skønsmæssigt medføre, at 35-40 pct. af de  

 formueretlige sager, der i dag behandles af landsretterne som 1. instans,  

 flyttes til byretterne.
Det må dog i den forbindelse tages i betragtning, at en forhøjelse af  

 værdigrænsen formentlig vil medføre, at der i flere sager end i dag vil opstå  

 spørgsmål om henvisning til landsretten efter § 226, stk. 1, nr. 1-6, ligesom  

 der i nogle sager vil blive givet 3. instansbevilling.
Men forhøjelsen til  

 1.000.000 kr. vil under alle omstændigheder medføre en mærkbar nedgang i  

 sagsantallet ved landsretterne og dermed - omend på længere sigt - i antallet  

 af civile ankesager for Højesteret.
Omvendt skønner rådet ikke, at den  

 foreslåede forhøjelse vil være forbundet med de ulemper, der foran er anført  

 imod helt at ophæve værdigrænsen.
 Der henvises i øvrigt til betænkningen side 29-33.
2.3. Justitsministeriets overvejelser Justitsministeriet kan i det hele tilslutte sig Retsplejerådets forslag om  

 en forhøjelse af værdigrænsen i § 227 til 1.000.000 kr.
Som anført af Retsplejerådet vil forslaget medføre en mærkbar nedgang i  

 sagsantallet ved landsretterne.
Herved nedbringes også antallet af sager, der  

 frit kan ankes til Højesteret, og det undgås derved, at Højesteret skal  

 behandle en række sager, der ikke er af principiel karakter, herunder sager  

 hvis afgørelse alene afhænger af en bevisvurdering.
I de sager, som er af  

 principiel karakter, og som derfor fortsat bør kunne indbringes for  

 Højesteret, vil der kunne ske henvisning til behandling ved landsret som 1.  

 instans i medfør af § 226, stk. 1, eller blive meddelt 3. instansbevilling af  

 Procesbevillingsnævnet i medfør af retsplejelovens § 371.
 Der henvises i øvrigt til lovforslagets § 1, nr. 3, og bemærkningerne til  

 denne bestemmelse.
3. Ændring af reglerne om kære til Højesteret 3.1. Gældende ret Efter retsplejelovens § 389, stk. 1, kan kendelser og beslutninger, der er  

 afsagt af en byret, medmindre andet er bestemt i loven, kæres til den  

 landsret, i hvis kreds byretten ligger.
Efter § 389, stk. 4, kan kendelser og  

 beslutninger, der er afsagt af en landsret eller af Sø- og Handelsretten,  

 medmindre andet er bestemt i loven, kæres til Højesteret.
 Efter retsplejelovens § 392, stk. 1, kan landsrettens afgørelser i  

 følgende sager ikke (frit) kæres:
1) afgørelser i kæresager 2) kendelser og beslutninger, der afsiges under behandling af en ankesag,  

 såfremt byretten har taget stilling til det spørgsmål, som afgørelsen angår,  

 og 3) enstemmige kendelser og beslutninger, som afsiges under  

 sagsforberedelsen eller domsforhandlingen, jf. kapitel 33-34, eller som  

 afsiges efter §§ 378 eller 381-384 under behandlingen af en ankesag.
 Bestemmelsen i § 392, stk. 1, nr. 3, har i praksis givet anledning til en  

 række fortolkningsproblemer.
Et problem er, hvad der forstås ved en enstemmig afgørelse.
Højesteret har  

 i en kendelse (Ugeskrift for Retsvæsen 1987, side 23) antaget, at en  

 afgørelse truffet af retsformanden på afdelingens vegne i så henseende kan  

 sidestilles med en enstemmig afgørelse.
Enstemmige afgørelser er således alle  

 afgørelser, der ikke er truffet under dissens.
 Et andet problem er, hvilke afgørelser der omfattes af bestemmelsen.  

 Højesteret har i en række afgørelser fortolket bestemmelsen sådan, at den  

 udelukker kære af kendelser og beslutninger, der træffes under  

 sagsforberedelsen eller domsforhandlingen, selv om afgørelsen ikke kan siges  

 at vedrøre sagsforberedelsen og/eller domsforhandlingen, mens kære af  

 kendelser og beslutninger, der er truffet under ankesager, kun afskæres, hvis  

 de er truffet efter §§ 378 eller 381-384.
For så vidt angår sagsomkostninger antages det i praksis, at bestemmelsen  

 ikke berører kæreadgangen vedrørende omkostninger i hævede og forligte sager  

 og afgørelser om salær til beskikkede advokater i sager, hvori der er meddelt  

 fri proces.
Afgørelser om sagsomkostninger, der er indeholdt i domme, kan  

 derimod kun ankes særskilt til Højesteret, hvis Procesbevillingsnævnet giver  

 tilladelse, jf. § 368, stk. 5.
Endelig har afgrænsningen af bestemmelsen i forhold til § 253, stk. 4, om  

 kære af delafgørelser givet anledning til problemer.
Efter retsplejelovens §  

 253, stk. 2, kan retten træffe særskilt afgørelse om et enkelt spørgsmål i en  

 sag.
Såfremt en sådan delafgørelse ikke afslutter rettens behandling af sagen  

 eller et af kravene i sagen, træffes afgørelsen ved kendelse eller  

 beslutning.
Efter § 253, stk. 4, kan en delafgørelse om et enkelt spørgsmål,  

 hvis afgørelsen ikke afslutter rettens behandling af sagen eller et af  

 kravene i sagen, kun særskilt indbringes for højere ret, hvis afgørelsen kan  

 fuldbyrdes (hvilket næppe vil kunne forekomme i denne sammenhæng), hvis  

 afgørelsen vedrører sagens formalitet, eller hvis appelinstansen giver  

 tilladelse.
Hvis landsretten enstemmigt afsiger en delafgørelse ved kendelse, opstår  

 spørgsmålet, om kære af kendelsen kræver tilladelse af  

 Procesbevillingsnævnet, jf. § 392, stk. 1, nr. 3, eller af Højesteret efter §  

 253, stk. 4, eller begge dele.
Der er ikke taget stilling til spørgsmålet i  

 forarbejderne til § 392, stk. 1, nr. 3, men Højesteret er i flere kendelser  

 nået frem til, at delafgørelser, der er truffet i henhold til retsplejelovens  

 § 253, ikke omfattes af kærebegrænsningsreglen i § 392, stk. 1, nr. 3, og  

 derfor kan kæres uden Procesbevillingsnævnets tilladelse.
Dette gælder også,  

 hvor der er tale om en formalitetsafgørelse, som efter § 253, stk. 4, kan  

 kæres uden tilladelse fra Højesteret.
En lignende regelkonflikt kan tænkes at opstå i forhold til reglen i §  

 392, stk. 1, nr. 2, om kære af afgørelser, der er truffet under behandlingen  

 af ankesager.
Såfremt landsretten under en ankesagen ved en delafgørelse  

 afsiger kendelse f.eks. om, at et krav ikke er forældet, og byretten også har  

 taget stilling til dette spørgsmål, vil kære af kendelsen efter § 392, stk.  

 1, nr. 2, kræve Procesbevillingsnævnets tilladelse og efter § 253, stk. 4,  

 kræve Højesterets tilladelse.
 Der henvises i øvrigt til betænkningen side 18-21.
3.2. Retsplejerådets forslag Efter Retsplejerådets opfattelse skal Højesteret ikke være almindelig  

 klage- eller censurinstans for landsretternes og Sø- og Handelsrettens  

 sagsbehandling.
Kære af de afgørelser, der træffes af en landsret eller af  

 Sø- og Handelsretten under behandlingen af en civil sag, bør derfor begrænses  

 til principielle spørgsmål.
 Retsplejerådet finder endvidere ikke, at der er behov for at opretholde en  

 adgang til kære af landsrettens og Sø- og Handelsrettens afgørelser om  

 sagsomkostninger i hævede og forligte sager samt om salær til den beskikkede  

 advokat i sager, hvor der er meddelt fri proces, som er videre end den  

 adgang, der er til særskilt at anke bestemmelser om sagsomkostninger i domme.
Sagsomkostninger fastsættes med udgangspunkt i sagens værdi, og  

 landsretterne har på dette område - som på andre områder, hvor landsretterne  

 er den ordinære sidste instans - mulighed for gennem deres praksis i et stort  

 antal sager at opretholde den nødvendige ensartethed med hensyn til  

 omkostningsfastsættelsen.
Dette gælder både med hensyn til  

 omkostningsafgørelsen imellem parterne og med hensyn til størrelsen af det  

 salær, der tilkommer en beskikket advokat.
Der vil endvidere fortsat være  

 mulighed for med Procesbevillingsnævnets tilladelse at indbringe afgørelser  

 om principielle spørgsmål for Højesteret.
Retsplejerådet finder det således forsvarligt, at afgørelser om  

 sagsomkostninger i almindelighed finder deres endelige afgørelse ved  

 landsretterne.
Højesteret er da også efter gældende praksis meget  

 tilbageholdende med at ændre landsrettens omkostningsafgørelser m.v., idet  

 landsretten må formodes at have et særligt kendskab til sagen, som Højesteret  

 kun vanskeligt kan bibringes under et kæremål.
 Retsplejerådet foreslår på denne baggrund, at § 392 ændres, således at  

 kendelser og beslutninger, der er afsagt af en landsret eller Sø- og  

 Handelsretten, som altovervejende hovedregel kun skal kunne indbringes for  

 Højesteret, hvis kæren vedrører spørgsmål af principiel karakter, og  

 Procesbevillingsnævnet derfor giver tilladelse.
 De spørgsmål, som kendelsen eller beslutningen vedrører, vil naturligvis i  

 givet fald stadig kunne inddrages under en eventuel anke.
 I visse tilfælde, hvor landsretten eller Sø- og Handelsretten træffer en  

 delafgørelse, jf. § 253, om f.eks. rettens kompetence eller om lovvalg, som  

 er afgørende for hele sagens behandling, vil det dog være hensigtsmæssigt, at  

 spørgsmålet, selv om det ikke er principielt, med det samme kan kæres til  

 Højesteret og ikke skal afvente en eventuel ankesag.
 Retsplejerådet foreslår derfor som den eneste undtagelse til princippet  

 om, at kære til Højesteret kun skal kunne ske for så vidt angår principielle  

 spørgsmål og kun med Procesbevillingsnævnets tilladelse, at delafgørelser  

 efter § 253, der afsiges af Sø- og Handelsretten eller af en landsret som 1.  

 instans, skal kunne kæres uden Procesbevillingsnævnets tilladelse.
 Retsplejerådet foreslår samtidig en ændring af § 253, stk. 4, således at  

 kære af en delafgørelse også kræver appelinstansens tilladelse i de tilfælde,  

 hvor afgørelsen vedrører sagens formalitet.
 Kære af en delafgørelse efter § 253, der er truffet af Sø- og  

 Handelsretten eller af en landsret som 1. instans, kræver derfor efter  

 forslaget tilladelse fra Højesteret, men ikke fra Procesbevillingsnævnet.  

 Baggrunden herfor er, at det vil være Højesteret, der bedst kan vurdere, om  

 det i den konkrete sag vil være hensigtsmæssigt, at det pågældende spørgsmål  

 appelleres særskilt, eller om spørgsmålet i stedet bør inddrages under en  

 eventuel anke af landsrettens eller Sø- og Handelsrettens dom.
 Kære af en delafgørelse efter § 253, der er truffet af landsretten som 2.  

 instans, kræver efter forslaget tilladelse fra både Procesbevillingsnævnet og  

 Højesteret.
 Som konsekvens af forslaget om, at kære til Højesteret som altovervejende  

 hovedregel kun skal kunne ske med Procesbevillingsnævnets tilladelse, finder  

 Retsplejerådet, at også adgangen til at kære domme, der er afsagt af  

 landsretten som ankeinstans, og hvorved sagen afvises, fordi den ikke er  

 indbragt for rette domstol eller ikke rettidigt er indbragt for domstolene  

 eller ankeretten, jf. § 391, stk. 3, bør begrænses.
 For så vidt angår afgørelser om, hvorvidt sagen er indbragt for rette  

 domstol, vil det i det tilfælde, hvor byretten når frem til, f.eks. at en sag  

 har værneting i Danmark, og derfor behandler sagen, hvorefter landsretten  

 under en anke når frem til det modsatte resultat og afviser sagen, være  

 vanskeligt at begrunde, at der skal være fri adgang til at prøve spørgsmålet  

 i Højesteret.
For så vidt angår afgørelser om, hvorvidt anken er rettidig, vil en  

 kendelse, der går ud på, at anken admitteres (tillades), ikke kunne kæres som  

 følge af den foreslåede udvidelse af kærebegrænsningsreglen til at omfatte  

 alle kendelser, der afsiges under behandlingen af en ankesag.
En dom, der går  

 ud på afvisning, fordi anken ikke er rettidig, bør derfor heller ikke frit  

 kunne kæres.
Dette svarer da også til den gældende ordning for så vidt angår  

 straffesager, hvor der ikke er fri kæreadgang til Højesteret vedrørende  

 spørgsmål om admittering af anken til landsretten.
 Retsplejerådet foreslår derfor, at de afvisningsdomme, som er omtalt i §  

 391, stk. 3, og som afsiges af landsretten eller Sø- og Handelsretten som  

 ankeinstans, kun skal kunne kæres med Procesbevillingsnævnets tilladelse.
 Endelig foreslår Retsplejerådets flertal (6 medlemmer) som en konsekvens  

 af flertallets forslag om, at Sø- og Handelsretten skal være ankeinstans, at  

 Sø- og Handelsretten også skal være kæreinstans for afgørelser, der træffes i  

 sager, der efter forslaget ved anke skal indbringes for Sø- og Handelsretten.  

 Forslaget om ankebehandling ved Sø- og Handelsretten er nærmere omtalt under  

 pkt. 4.
 Der henvises i øvrigt til betænkningen side 51-55.
3.3. Justitsministeriets overvejelser Justitsministeriet kan i det hele tilslutte sig Retsplejerådets forslag om  

 ændring af kærereglerne, således at kære som altovervejende hovedregel kun  

 kan ske til Højesteret for så vidt angår spørgsmål af principiel karakter.  

 Forslaget indebærer samtidig en forenkling af de gældende særdeles  

 komplicerede kæreregler, som i praksis har givet anledning til  

 fortolkningstvivl.
 Forslagene i lovforslaget til ændring af kærereglerne er derfor udarbejdet  

 i overensstemmelse med betænkningens lovudkast med de ændringer, der følger  

 af, at der ikke stilles forslag om, at Sø- og Handelsretten skal være  

 ankeinstans, jf. nærmere pkt. 4 nedenfor, og at Sø- og Handelsretten derfor  

 heller ikke skal behandle kæresager.
 Der henvises i øvrigt til lovforslagets § 1, nr. 4 og 6-10, og  

 bemærkningerne til disse bestemmelser.
4. Ankebehandling ved Sø- og Handelsretten 4.1. Retsplejerådets forslag Efter retsplejelovens § 9, stk. 3, nr. 1, jf. § 6, stk. 5, behandler Sø-  

 og Handelsretten civile sager, i hvilke fagkundskab til søforhold eller til  

 handelsforhold skønnes at være af betydning.
Sø- og Handelsretten behandler  

 dog kun sager, hvor sagsøgte har værneting inden for Storkøbenhavn, medmindre  

 parterne aftaler, at sagen skal indbringes for Sø- og Handelsretten.
Efter § 9, stk. 4, skal sø- og handelssager om krav, der har en økonomisk  

 værdi af højst 100.000 kr., henvises til behandling ved byret.
Dette gælder  

 dog ikke, hvis sagen er omfattet af en af henvisningsbestemmelserne i  

 retsplejelovens § 226, stk. 1, nr. 1-5, dvs. en af de grunde, som er omtalt  

 ovenfor i pkt. 2.1., og som kan medføre henvisning af en sag fra byret til  

 landsret, eller behandling af sagen findes mest hensigtsmæssigt at kunne ske  

 i forbindelse med en anden sag, der verserer ved Sø- og Handelsretten.
Retsplejerådet har overvejet at forhøje grænsen for, hvornår en sø- og  

 handelssag skal henvises til behandling ved byret, bl.a. fordi der ellers  

 ville opstå et alt for stort misforhold mellem sager ved byret og sager ved  

 Sø- og Handelsretten.
Hvis værdigrænsen ikke forhøjes, vil sø- og  

 handelssagerne således frit kunne ankes til Højesteret, blot sagsværdien er  

 over 100.000 kr., mens andre civile sager skal have en værdi på over  

 1.000.000 kr.
 Et flertal af rådets medlemmer (7 medlemmer) foreslår derfor en forhøjelse  

 af værdigrænsen i § 9, stk. 4, til 500.000 kr.
En sådan forhøjelse af værdigrænsen vil imidlertid omfatte ca. 70-80 pct.  

 af Sø- og Handelsrettens sager.
Uanset at en del af disse sager må antages at  

 være omfattet af en af henvisningsbestemmelserne i § 226, stk. 1, nr. 1-5, og  

 derfor uanset forhøjelsen af værdigrænsen alligevel vil skulle behandles af  

 Sø- og Handelsretten, vil en sådan forhøjelse betyde en voldsom sagsnedgang  

 for Sø- og Handelsretten.
Konsekvensen heraf kan være, at retten vil have  

 vanskeligt ved at oparbejde og vedligeholde den erfaring, som behandlingen af  

 et større antal sager kan give.
 Et flertal (6 medlemmer) foreslår på denne baggrund, at Sø- og  

 Handelsretten gøres til ankeinstans for de sø- og handelssager, der - inden  

 for Sø- og Handelsrettens geografiske område (Storkøbenhavn) - skal behandles  

 ved byret i 1. instans, fordi sagen ligger under værdigrænsen i § 9, stk. 4.
 Et mindretal (3 medlemmer) finder, at en ordning med Sø- og Handelsretten  

 som yderligere ankeinstans rejser principielle betænkeligheder, og at de  

 spørgsmål, en sådan ordning ville rejse, må vurderes i en bredere sammenhæng,  

 eventuelt i forbindelse med en generel revision af den civile retspleje.  

 Mindretallet finder derfor ikke, at der på det foreliggende grundlag bør  

 gennemføres regler om ankebehandling ved Sø- og Handelsretten.
 En del af mindretallet (2 medlemmer) finder på grund af den betydelige  

 sagsnedgang, det ville medføre for Sø- og Handelsretten, at der derfor heller  

 ikke bør ske en forhøjelse af værdigrænsen i § 9, stk. 4.
 Der henvises i øvrigt til betænkningen side 43-49.
4.2. Justitsministeriets overvejelser Justitsministeriet er enig med Retsplejerådet i, at der kan være behov for  

 at forhøje grænsen for, hvornår en sø- og handelssag skal behandles ved Sø-  

 og Handelsretten og dermed frit skal kunne ankes til Højesteret, navnlig når  

 den nuværende grænse på 100.000 kr. sammenholdes med forslaget om at forhøje  

 grænsen for, hvornår andre civile sager skal kunne behandles ved landsret i  

 1. instans til 1.000.000 kr.
 Justitsministeriet er endvidere enig med rådets flertal i, at en  

 forhøjelse af værdigrænsen i § 9, stk. 4, af hensyn til Sø- og Handelsrettens  

 mulighed for at oparbejde og vedligeholde sin erfaring ikke bør gennemføres  

 isoleret.
En række af de myndigheder og organisationer m.v., der har været hørt over  

 Retsplejerådets betænkning, herunder bl.a.
Højesteret, Østre og Vestre  

 Landsret samt Dommerforeningen, har imidlertid frarådet, at der på nuværende  

 tidspunkt gennemføres regler om ankebehandling ved Sø- og Handelsretten,  

 bl.a. fordi en sådan ændring vil være et radikalt brud på det enstrengede  

 ankesystem, der hidtil har været gældende.
Overvejelserne om Sø- og  

 Handelsrettens fremtidige rolle bør derfor ske som led i en generel reform af  

 den civile retspleje.
 På denne baggrund finder Justitsministeriet, at spørgsmålet om Sø- og  

 Handelsrettens rolle bør inddrages i Retsplejerådets arbejde med en generel  

 reform af den civile retspleje.
5. Ankebegrænsning i skattesager 5.1. Retsplejerådets forslag Efter skattestyrelseslovens § 33 skal skattesager, som er påkendt af  

 Landsskatteretten, anlægges ved landsret i 1. instans.
Disse sager kan derfor  

 frit ankes til Højesteret.
Skattesagerne udgør en betydelig del af  

 Højesterets sager.
I årene 1992-1996 udgjorde de således ca. 1/5 af alle  

 civile ankesager.
 Retsplejerådets flertal (6 medlemmer) finder på baggrund af den grundige  

 behandling, skattesagerne har gennemgået i det administrative klagesystem,  

 inden de indbringes for domstolene, at det over for det akutte behov for at  

 nedbringe sagstilgangen til Højesteret vil være forsvarligt at indføre en  

 ankebegrænsningsregel for så vidt angår skattesager.
Flertallet foreslår derfor, at skattesager med en sagsværdi, der ikke  

 overstiger 500.000 kr., kun skal kunne indbringes for Højesteret med  

 Procesbevillingsnævnets tilladelse.
Tilladelse til anke kan efter forslaget  

 gives, hvis sagen er af principiel karakter.
To mindretal (hver på et medlem) er enige med flertallet i, at der bør  

 indføres en ankebegrænsning i skattesager, men finder, at der ud over i sager  

 af principiel karakter også bør gives anketilladelse, hvor særlige grunde i  

 øvrigt taler derfor.
Det ene mindretal finder ligesom flertallet, at  

 ankebegrænsningen kun skal gælde for sager med en økonomisk værdi, der ikke  

 overstiger 500.000 kr., mens det andet mindretal finder, at ankebegrænsningen  

 bør gælde alle skattesager.
 Et tredje mindretal (1 medlem) finder ikke, at der på det foreliggende  

 grundlag bør indføres regler om ankebegrænsning i skattesager.
 Der henvises i øvrigt til betænkningen side 38-42.
5.2. Justitsministeriets overvejelser Justitsministeriet er enig med Retsplejerådets flertal i, at der kan  

 anføres gode grunde for at indføre visse begrænsninger i den gældende helt  

 frie adgang til at indbringe en landsretsdom i en skattesag for Højesteret.  

 Herved vil man navnlig kunne undgå, at Højesteret behandler en del  

 skattesager, der alene vedrører bevisspørgsmål.
I høringen over Retsplejerådets betænkning har bl.a.
Dommerforeningen samt  

 Østre og Vestre Landsret frarådet, at der indføres en ankebegrænsning på  

 500.000 kr. i skattesager.
I stedet peges på, at spørgsmålet bør overvejes i  

 en bredere sammenhæng, hvori også indgår andre typer af forvaltningsretlige  

 afgørelser.
Efter Justitsministeriets opfattelse vil det være rigtigst ikke på det  

 foreliggende grundlag at stille forslag om at indføre ankebegrænsning i  

 skattesager.
Også dette spørgsmål bør derfor behandles som led i en generel  

 reform af den civile retspleje.
 6. Forslagets økonomiske og administrative konsekvenser m.v.
Lovforslaget indebærer, at et antal relativt store civile retssager, der i  

 dag behandles ved landsret i 1. instans under medvirken af 3 dommere,  

 fremover vil blive ført ved byretten, der beklædes af een dommer.
Når  

 forslagets virkninger er slået fuldt ud igennem, vil dette samlet set medføre  

 en vis ressourcebesparelse og aflastning af landsretterne.
Også Højesteret  

 vil blive aflastet for et antal appelsager.
Retsplejerådet skønner således, at den foreslåede kompetenceomlægning vil  

 medføre, at 35-40 pct. af de formueretlige sager, der i dag behandles af  

 landsretterne som 1. instans, flyttes til byretterne.
Dette svarede i 1996  

 til ca. 300 sager og i 1997 til ca. 400 sager.
Det må forventes, at afgørelserne i en del af disse store byretssager vil  

 blive appelleret til landsretten og skulle behandles der som kæremål eller  

 ankesager.
Det må endvidere antages, at nogle af disse store sager vil blive  

 henvist til landsretten efter henvisningsreglen i retsplejelovens § 226. Det  

 er derfor vanskeligt på nuværende tidspunkt at angive et nøjagtigt skøn over,  

 i hvilket omfang forslaget vil medføre en aflastning for landsretterne.
Sagsbehandlingstiderne i landsretterne har igennem flere år været for  

 lange, og landsretterne er derfor flere gange blevet tilført yderligere  

 ressourcer.
Et stort antal selskabstømmersager og et stadigt stigende antal  

 ressourcetunge sager har imidlertid vanskeliggjort nedbringelsen af  

 sagsbehandlingstiderne.
Landsretterne er derfor på finansloven for 1998  

 blevet tilført to ekstra dommere i Vestre Landsret og 6 yderligere dommere i  

 Østre Landsret.
En del af de ressourcer, der frigøres i landsretterne som  

 følge af lovforslaget må forventes at medgå til yderligere nedbringelse af  

 sagsbehandlingstiderne der.
 Endvidere medfører forslaget en merbelastning af byretterne, der ligeledes  

 må antages at ville lægge beslag på en del af de frigjorte ressourcer, jf.  

 nedenfor.
 Endelig vil der medgå en vis tid, førend aflastningen slår igennem i  

 forhold til landsretterne, idet allerede anlagte sager færdigbehandles, jf. §  

 2, stk. 2.
 På denne baggrund finder Justitsministeriet, at der først efter, at loven  

 har været i kraft i en periode og de nødvendige erfaringer med nyordningens  

 virkninger er kendt, kan ske en præcis angivelse af de ressourcemæssige  

 konsekvenser, herunder hvornår og i hvilket omfang antallet af dommere ved  

 landsretterne kan reduceres.
Dommerforeningen har i sit høringssvar over betænkningen anført, at en  

 forhøjelse af værdigrænsen bør medføre, at der tilvejebringes ekstra  

 kapacitet ved byretterne.
Tilsvarende har Københavns Byret anført, at disse  

 ekstra sager må antages at kunne beskæftige 1 1/2 til 2 dommere ved retten.
Efter Justitsministeriets opfattelse kan forslaget ikke på nuværende  

 tidspunkt give grundlag for at tilføre byretterne yderligere ressourcer.  

 Skønsmæssigt vil ca. 1/3 af de sager, der påtænkes henlagt til byretterne,  

 blive overført til Københavns Byret.
Behovet for eventuel ressourcetilførsel  

 til Københavns Byret vil blive vurderet i lyset af den styrkelse af byretten,  

 der er sket igennem de seneste år sammenholdt med udviklingen i sagsantallet,  

 ligesom muligheden for at omdisponere inden for de gældende bevillinger til  

 domstolene vil indgå, jf. herved også ovenfor om aflastningen af  

 landsretterne.
Procesbevillingsnævnet har oplyst, at forslagene om kærebegrænsning til  

 Højesteret og forhøjelse af værdigrænsen i retsplejelovens § 227 skønsmæssigt  

 vil medføre en stigning i antallet af sager på i alt ca. 160 sager.
Nævnet  

 skønner det derfor nødvendigt med en udvidelse af nævnets sekretariat  

 svarende til en samlet udgift på ca. 1 mio. kr.
Justitsministeriet vil  

 vurdere dette behov på baggrund af den faktiske udvikling i sagstallet ved  

 Procesbevillingsnævnet.
Eventuelle ressoucetilførsler til Københavns Byret og  

 til Procesbevillingsnævnet vil således kunne afholdes inden for  

 Justitisministeriets gældende bevillingsmæssige rammer.
 For at skabe et sikkert grundlag for den ovennævnte vurdering af  

 forslagets virkning for landsretterne, byretterne og Procesbevillingsnævnet  

 vil Justitsministeriet tage initiativ til, at der i en periode efter lovens  

 ikrafttræden sker en særlig registrering ved disse myndigheder af  

 aflastningen eller merbelastningen som følge af nyordningen.
 Lovforslaget skønnes i øvrigt ikke at indebære økonomiske og  

 administrative konsekvenser for det offentlige af betydning.
Lovforslaget har ingen økonomiske eller administrative konsekvenser for  

 erhvervslivet.
Lovforslaget har ingen miljømæssige konsekvenser og indeholder  

 ikke EU-retlige aspekter.
 7. Hørte myndigheder m.v.
 Retsplejerådets betænkning nr. 1348/1997 om instansordningen i civile  

 retssager har været sendt til høring hos følgende myndigheder og  

 organisationer m.v.:
 Præsidenten for Højesteret, præsidenterne for Østre og Vestre Landsret,  

 præsidenten for Sø- og Handelsretten, præsidenterne for Københavns Byret og  

 retterne i Århus, Odense og Ålborg, Den Danske Dommerforening,  

 Dommerfuldmægtigforeningen, Advokatrådet, Procesbevillingsnævnet og Det  

 Danske Center for Menneskerettigheder.
Bemærkninger til lovforslagets enkelte bestemmelser I bilaget til lovforslaget er de foreslåede ændringer sammenholdt med de  

 gældende regler.
Til § 1 Til nr. 1 (§ 17 a, stk. 2, 1. pkt.) Der er tale om en ændring af redaktionel karakter.
Efter retsplejelovens § 17 a, stk. 2, kan kontorpersonale ved domstolene  

 meddeles bemyndigelse til at træffe afgørelser efter § 350, stk. 3, om  

 afvisning af en stævning, hvis angivelsen af sagsøgtes navn og adresse er  

 unøjagtig.
Ved lov nr. 414 af 10. juni 1997 om ændring af retsplejeloven  

 (Hurtigere behandling af civile sager m.v.) blev § 350, stk. 2, imidlertid  

 ophævet, således at stk. 3 blev stk. 2, uden at § 17 a, stk. 2, blev  

 konsekvensændret i den forbindelse.
Til nr. 2 (§ 18, stk. 2, 4. pkt.) Der er tale om en ændring af redaktionel karakter.
§ 18, stk. 2, 4. pkt., indeholder en henvisning til retsplejelovens § 15,  

 stk. 2-4, om de præsidentledede byretter.
Ved lov nr. 941 af 27. december  

 1991 indførtes præsidentordning ved retten i Roskilde, jf. retsplejelovens §  

 15, stk. 5, uden at § 18, stk. 2, 4. pkt., blev konsekvensændret i den  

 forbindelse.
 Den foreslåede ændring af betegnelsen »den beskikkede dommer«  

 til: »den administrerende dommer« er i overensstemmelse med  

 ændringen af retsplejelovens § 16 a ved lov nr. 273 af 3. maj 1989.
Til nr. 3 (§ 227, stk. 1) Efter den gældende bestemmelse i § 227, stk. 1, skal en sag om krav, der  

 har en økonomisk værdi over 500.000 kr., henvises til behandling ved  

 landsret, såfremt en af parterne anmoder om det.
Efter § 227, stk. 2, kan  

 sagsøger endvidere anlægge sagen direkte ved landsretten.
 Det foreslås, at denne værdigrænse forhøjes fra 500.000 kr. til 1.000.000  

 kr.
 Der henvises i øvrigt til pkt. 2 i de almindelige bemærkninger.
Til nr. 4 (§ 253, stk. 4, 1. pkt.) Efter den gældende bestemmelse i § 253, stk. 4, kan delafgørelser om  

 modkrav eller om krav, over for hvilke der er fremsat modkrav, kun kæres med  

 appelinstansens tilladelse.
Det samme gælder delafgørelser om et enkelt af  

 sagens spørgsmål, der ikke afslutter rettens behandling af sagen eller et af  

 kravene i sagen.
Appelinstansens tilladelse er dog ikke nødvendig, hvis der  

 er tale om en afgørelse, der kan fuldbyrdes, eller hvis afgørelsen vedrører  

 sagens formalitet.
 Forslaget indebærer, at også delafgørelser efter § 253, der vedrører  

 sagens formalitet, kun kan kæres med appelinstansens tilladelse.
 Hvis der er tale om en delafgørelse, der er truffet af landsretten under  

 behandlingen af en 1. instanssag, kræver kære tilladelse fra Højesteret, men  

 derimod ikke fra Procesbevillingsnævnet, jf. den foreslåede bestemmelse i §  

 392, stk. 1, som affattet ved lovforslagets § 1, nr. 8.
 Der henvises i øvrigt til bemærkningerne til denne bestemmelse og til pkt.  

 3 i de almindelige bemærkninger.
Til nr. 5 (§ 369, stk. 3) Der er tale om en ændring af redaktionel karakter.
 § 369, stk. 3, hvorefter domme, hvorved retten afviser sagen, fordi den  

 ikke er indbragt for rette domstol eller ikke rettidigt er indbragt for  

 domstolene eller for ankeretten, kun kan indbringes for højere ret ved kære,  

 indeholder en henvisning til § 391, stk. 2.
 Ved lov nr. 396 af 13. juni 1990 blev der imidlertid indsat et nyt stykke  

 i § 391, således at stk. 2 blev stk. 3, uden at § 369, stk. 3, blev  

 konsekvensændret i den forbindelse.
Til nr. 6 (§ 389, stk. 4) Som følge af de foreslåede regler i § 392, som affattet ved lovforslagets  

 § 1, nr. 8 og 9, om begrænsning af kæreadgangen til Højesteret vil kære til  

 Højesteret fremover kun kunne ske med tilladelse fra Højesteret og/eller  

 Procesbevillingsnævnet.
Bestemmelsen i § 389, stk. 4, hvorefter kære til  

 Højesteret kan ske, medmindre andet er bestemt i loven, foreslås derfor  

 ophævet.
Til nr. 7 (§ 391, stk. 3) Efter § 391, stk. 3, kan domme, hvorved retten afviser sagen, fordi den  

 ikke er indbragt for rette domstol eller ikke rettidigt er indbragt for  

 domstolene eller ankeretten, indbringes for højere ret ved kære.
 Det foreslås, at sådanne domme, hvis de afsiges af en landsret som  

 ankeinstans, kun skal kunne kæres, hvis kæren vedrører spørgsmål af  

 principiel karakter, og Procesbevillingsnævnet derfor meddeler tilladelse.
 Der henvises i øvrigt til pkt. 3 i de almindelige bemærkninger.
Til nr. 8 (§ 392, stk. 1) Efter § 253, stk. 2, kan retten træffe særskilt afgørelse om et enkelt  

 spørgsmål i en sag.
 Efter § 253, stk. 4, kan en afgørelse om et enkelt af spørgsmålene i en  

 sag, der ikke afslutter rettens behandling af sagen eller et af kravene i  

 sagen, kun kæres med appelinstansens tilladelse, medmindre de kan fuldbyrdes  

 eller vedrører sagens formalitet.
 I lovforslagets § 1, nr. 4, foreslås en ændring af § 253, stk. 4, således  

 at også kære af en afgørelse efter § 253, der vedrører sagens formalitet,  

 kræver tilladelse fra appelinstansen.
 Kære af en kendelse eller beslutning truffet efter reglerne i § 253 af en  

 landsret eller af Sø- og Handelsretten vil således efter forslaget kun kunne  

 ske med Højesterets tilladelse, medmindre der er tale om en afgørelse, der  

 kan fuldbyrdes, hvilket næppe vil kunne forekomme i denne sammenhæng.
 Det foreslås, at kære af disse kendelser og beslutninger, hvis de er  

 truffet af Sø- og Handelsretten eller af en landsret under behandlingen af en  

 sag i 1. instans, ikke tillige skal kræve tilladelse fra  

 Procesbevillingsnævnet.
Kendelser og beslutninger, der træffes efter retsplejelovens § 253 af en  

 landsret under behandlingen af en ankesag, vil derimod efter forslaget kun  

 kunne kæres, hvis både Procesbevillingsnævnet (jf. § 392, stk. 2) og  

 Højesteret (jf. § 253, stk. 4) meddeler tilladelse.
Det forudsættes, at  

 Højesteret i tilfælde, hvor Procesbevillingsnævnet meddeler 3.  

 instansbevilling til kære af en sådan afgørelse, kun vil nægte tilladelse til  

 kære, hvis Højesteret skønner, at det påkærede spørgsmål ikke forsvarligt kan  

 afgøres endeligt, uden at der samtidig gives den oplysning om sagens  

 realitet, som en samlet påkendelse indebærer.
I de formentlig meget få  

 tilfælde, hvor Højesteret i et sådant tilfælde nægter tilladelse til kære  

 efter § 253, stk. 4, må det forudsættes, at Procesbevillingsnævnet som  

 udgangspunkt vil meddele 3. instansbevilling til anke af landsrettens dom i  

 sagen.
 Der henvises i øvrigt til lovforslagets § 1, nr. 4, og bemærkningerne til  

 denne bestemmelse og til pkt. 3 i de almindelige bemærkninger.
Til nr. 9 (§ 392, stk. 2, 1. pkt.) Det foreslås, at alle andre kendelser og beslutninger truffet af en  

 landsret eller af Sø- og Handelsretten end de, der er nævnt i § 392, stk. 1,  

 kun skal kunne kæres til Højesteret med Procesbevillingsnævnets tilladelse.
Til nr. 10 (§ 394, stk. 2, sidste pkt.) Der er tale om en konsekvensændring som følge af forslaget til ændring af  

 § 392, hvorefter kære af landsrettens afgørelser, bortset fra de tilfælde,  

 der er nævnt i forslaget til § 392, stk. 1, altid kræver  

 Procesbevillingsnævnets tilladelse.
Til § 2 Det foreslås, at loven træder i kraft den 1. juni 1998.
I stk. 2 foreslås det, at forhøjelsen af grænsen for, hvornår en sag efter  

 anmodning skal henvises til landsretten, skal finde anvendelse i sager, der  

 anlægges efter lovens ikrafttræden.
Retterne har således kompetence til at  

 færdigbehandle de sager, der allerede er anlagt efter de hidtidige regler.  

 Henvisning til landsretten vil også fortsat kunne ske efter de tidligere  

 regler, hvis sagen er anlagt før lovens ikrafttræden.
 For så vidt angår de nye regler om begrænsning af kæreadgangen til  

 Højesteret foreslås det, at disse regler finder anvendelse på domme,  

 kendelser og beslutninger, der afsiges efter lovens ikrafttræden.
Skriftlig fremsættelse (26. marts 1998) Justitsministeren (Frank Jensen):
 Hermed tillader jeg mig for det høje Ting at fremsætte:
 Forslag til lov om ændring af retsplejeloven (Instansordningen i  

 civile retssager m.v.).
(Lovforslag nr.
L 35).
Formålet med dette lovforslag er navnlig at begrænse antallet af civile  

 sager, der frit kan indbringes for Højesteret, således at  

 sagsbehandlingstiden i Højesteret kan nedbringes.
Samtidig vil forslaget  

 medvirke til, at Højesteret i videre omfang end hidtil kun skal behandle  

 sager af principiel karakter.
 Det foreslås, at grænsen for, hvornår en civil sag som udgangspunkt skal  

 behandles ved byretten og ikke ved landsretten forhøjes fra 500.000 kr. til  

 1.000.000 kr (den såkaldte landsretsgrænse). Dette vil medføre en vis  

 aflastning af landsretterne.
Endvidere indeholder lovforslaget en ændring af reglerne om kære, således  

 at kære til Højesteret som altovervejende hovedregel kun kan ske, hvis kæren  

 vedrører spørgsmål af principiel karakter, og Procesbevillingsnævnet derfor  

 giver tilladelse.
Forslaget indebærer samtidig en forenkling af de nugældende  

 meget komplicerede kæreregler.
 Lovforslaget bygger på Retsplejerådets betænkning nr. 1348/1997 om  

 instansordningen i civile retssager.
Lovforslaget vil samlet set medføre en vis ressourcebesparelse for  

 landsretterne og Højesteret.
Dette vil bidrage til en yderligere nedbringelse  

 af sagsbehandlingstiderne.
 Justitsministeriet har i øvrigt anmodet Retsplejerådet om at foretage en  

 generel gennemgang af den civile retspleje og på den baggrund at udarbejde  

 forslag til ændringer af retsplejeloven og eventuel anden lovgivning.
 På denne baggrund er formålet med dette lovforslag alene at medvirke til  

 at løse de mere akutte problemer, der især for Højesteret er forbundet med  

 den gældende sagsfordeling mellem de enkelte instanser ved domstolene.
 Forslaget er en uændret genfremsættelse af det lovforslag, som jeg  

 fremsatte den 18. februar 1998.
 Idet jeg i øvrigt henviser til lovforslaget og de ledsagende bemærkninger,  

 skal jeg anbefale forslaget til det høje Tings velvillige behandling.
Bilag I dette bilag er (med mindre skrift) indsat den gældende formulering  

 af de bestemmelser, der berøres af lovforslaget § 1 I lov om rettens pleje, jf. lovbekendtgørelse nr. 752 af 15. august 1996,  

 som ændret ved § 2 i lov nr. 1201 af 27. december 1996, § 8 i lov nr. 232 af  

 2. april 1997, § 2 i lov nr. 274 af 15. april 1997, § 1 i lov nr. 349 af 23.  

 maj 1997, § 2 i lov nr. 411 af 10. juni 1997 og lov nr. 414 af 10. juni 1997,  

 foretages følgende ændringer:
 1. I § 17 a, stk. 2, 1. pkt. , ændres »§ 350, stk.  

 3« til: »§ 350, stk. 2«.
§ 17 a. --- Stk. 2 . Ved byretterne og ved Sø- og Handelsretten i København  

 kan der meddeles andre personer bemyndigelse til at træffe afgørelser efter §  

 350, stk. 3, og at udføre foged-, skifte-, notarial- og  

 tinglysningsforretninger samt faderskabssager, såfremt der ikke skal træffes  

 afgørelse i tvistigheder.
Personer, der er bemyndiget til at udføre  

 fogedforretninger, kan dog efter dommerens nærmere bestemmelse træffe  

 afgørelser efter § 490, § 494, stk. 2 og 3, og § 525. For så vidt angår Sø-  

 og Handelsretten i København, Københavns Byret og retterne i Århus, Odense,  

 Ålborg og Roskilde, meddeles bemyndigelsen af rettens præsident.
For så vidt  

 angår de i § 16 a, stk. 1, nævnte retter, meddeles bemyndigelsen af den  

 administrerende dommer.
Ved de øvrige retter meddeles bemyndigelsen af  

 dommeren.
 2. I § 18, stk. 2, 4. pkt. , ændres »§ 15, stk.  

 2-4« til: »§ 15, stk. 2-5«, og »den dommer, der er  

 beskikket i medfør af § 16 a, stk. 3,» ændres til: »den  

 administrerende dommer«.
§ 18. --- Stk. 2. I straffesager, hvor domsmænd medvirker, tiltrædes  

 byretten af 2 domsmænd.
Formandspladsen beklædes af dommeren.
Antages  

 domsforhandlingen i en sådan sag at ville blive af længere varighed, kan  

 dommeren bestemme, at forhandlingen skal overværes af en suppleant, eventuelt  

 to suppleanter, for domsmændene.
For så vidt angår Københavns Byret og de i §  

 15, stk. 2-4, og § 16 a, stk. 1, nævnte retter, træffes bestemmelsen herom af  

 rettens præsident eller den dommer, der er beskikket i medfør af § 16 a, stk.  

 3, efter indstilling fra dommeren.
Suppleanten deltager ikke i rettens  

 rådslagninger og afstemninger, men kan efter retsformandens bestemmelse  

 overvære disse.
I øvrigt finder reglerne om domsmænd tilsvarende anvendelse  

 på suppleanter for disse.
Suppleanten tiltræder retten, såfremt en af  

 domsmændene bliver forhindret i at medvirke ved sagens behandling og  

 pådømmelse.
 3. I § 227, stk. 1 , ændres »500.000 kr.« til:  

 »1.000.000 kr.«.
§ 227. Sager om krav, der har en økonomisk værdi over 500.000 kr.,  

 skal henvises til behandling ved landsret, såfremt en af parterne begærer  

 det.
Reglerne i § 226, stk. 4 og 5, finder tilsvarende anvendelse.
 Stk. 2. Sagsøger kan endvidere anlægge de i stk. 1 nævnte sager  

 ved landsretten.
 4. I § 253, stk. 4, 1. pkt. , udgår: »eller afgørelsen  

 vedrører sagens formalitet,».
 § 253 . Retten kan bestemme, at forberedelsen eller  

 domsforhandlingen foreløbig skal begrænses til en del af det krav, som sagen  

 angår, eller, hvor sagen omfatter flere krav eller spørgsmål, til et af  

 disse.
Stk. 2. Retten kan træffe særskilt afgørelse om en del af det  

 krav, som sagen angår.
Omfatter sagen flere krav eller spørgsmål, kan retten  

 træffe særskilt afgørelse om et af disse.
Stk. 3. Særskilte afgørelser om modkrav eller krav, over for  

 hvilke der er fremsat modkrav, kan kun fuldbyrdes, hvis retten i afgørelsen  

 har truffet bestemmelse om, at afgørelsen mod eller uden sikkerhedsstillelse  

 skal kunne fuldbyrdes for en del eller i sin helhed.
Det samme gælder  

 særskilte afgørelser om et enkelt af sagens spørgsmål, der ikke afslutter  

 rettens behandling af sagen eller et af kravene i sagen.
Stk. 4. De i stk. 3 nævnte afgørelser kan først indbringes for  

 højere ret i forbindelse med den endelige afgørelse i sagen, medmindre  

 afgørelsen kan fuldbyrdes, eller afgørelsen vedrører sagens formalitet, eller  

 den højere ret har tilladt, at afgørelsen indbringes særskilt.
Anmodning om  

 sådan tilladelse skal indgives til den højere ret inden udløbet af den  

 almindelige frist for indbringelse af afgørelsen.
Meddeles tilladelsen, skal  

 sagen indbringes for den overordnede ret inden 4 uger.
 5. I § 369, stk. 3 , ændres »§ 391, stk. 2«  

 » til: »§ 391, stk. 3«.
§ 369. --- Stk. 2. --- Stk. 3. Domme, hvorved retten afviser sagen, fordi den ikke er  

 indbragt for rette domstol eller ikke rettidigt er indbragt for domstolene  

 eller for ankeretten, kan kun indbringes for højere ret ved kære, jf. § 391,  

 stk. 2.
Stk. 4. --- 6. § 389, stk. 4 , ophæves.
§ 389 . --- Stk. 2-3. --- Stk. 4. Kendelser og beslutninger, der er afsagt af en landsret  

 eller af Sø- og Handelsretten i København, kan, medmindre andet er bestemt i  

 loven, kæres til Højesteret.
 7. I § 391, stk. 3 , indsættes som 2.-5. pkt. :
»Hvis dommen er afsagt af en landsret som ankeinstans, kan kære kun  

 ske med Procesbevillingsnævnets tilladelse.
Sådan tilladelse kan gives, hvis  

 kæren vedrører spørgsmål af principiel karakter.
Ansøgning om kæretilladelse  

 skal indgives til nævnet inden 2 uger efter, at afgørelsen er truffet.  

 Procesbevillingsnævnet kan dog undtagelsesvis give tilladelse, hvis ansøgning  

 indgives senere, men inden 6 måneder efter, at afgørelsen er truffet.« § 391 . --- Stk. 2. --- Stk. 3. Domme, hvorved retten afviser sagen, fordi den ikke er  

 indbragt for rette domstol eller ikke rettidigt er indbragt for domstolene  

 eller ankeretten, kan indbringes for højere ret ved kære.
 8. § 392, stk. 1 , affattes således:
»Kendelser og beslutninger, der afsiges af en landsret eller af Sø-  

 og Handelsretten efter reglerne i § 253 i en sag, der behandles af retten som  

 1. instans, kan kæres til Højesteret, såfremt Højesteret tillader det, jf. §  

 253, stk. 4.« 9. I § 392, stk. 2, 1. pkt. , ophæves og i stedet  

 indsættes:
»I andre tilfælde kan landsrettens eller Sø- og Handelsrettens  

 kendelser og beslutninger kæres til Højesteret med Procesbevillingsnævnets  

 tilladelse.
Sådan tilladelse kan gives, hvis kæren vedrører spørgsmål af  

 principiel karakter.« § 392 . Landsrettens afgørelser i følgende sager kan ikke kæres:
1) afgørelser i kæresager, 2) kendelser og beslutninger, der afsiges under behandling af en ankesag,  

 såfremt byretten har taget stilling til det spørgsmål, som afgørelsen angår,  

 og 3) enstemmige kendelser og beslutninger, som afsiges under  

 sagsforberedelsen eller domsforhandlingen, jf. kapitel 33-34, eller som  

 afsiges efter §§ 378 eller 381-384 under behandlingen af en ankesag.
Stk. 2. Procesbevillingsnævnet kan give tilladelse til kære af de  

 i stk. 1 nævnte afgørelser, hvis kæren vedrører spørgsmål af principiel  

 karakter.
Ansøgning om kæretilladelse skal indgives til nævnet inden 2 uger  

 efter, at afgørelsen er truffet.
Procesbevillingsnævnet kan dog  

 undtagelsesvis give tilladelse, hvis ansøgning indgives senere, men inden 6  

 måneder efter, at afgørelsen er truffet.
 10. § 394, stk. 2, sidste pkt. , ophæves.
 § 394 . Kærefristen, der regnes fra den dag, afgørelsen er  

 truffet, er 2 uger, jf. § 219, stk. 3.
Stk. 2. Kære skal ske inden kærefristens udløb eller, hvis der er  

 meddelt tilladelse efter § 389, § 391 eller § 392, inden 2 uger efter, at  

 tilladelsen er meddelt ansøgeren.
Iværksættes kære senere, afvises kæren af  

 den ret, hvortil afgørelsen kæres.
Retten kan dog undtagelsesvis tillade kære  

 indtil 6 måneder efter afgørelsen.
Kæreskriftet skal i så fald indleveres  

 inden 2 uger efter tilladelsens meddelelse.
Bestemmelserne i § 398 finder  

 tilsvarende anvendelse ved behandling af ansøgning om tilladelse til kære  

 efter fristens udløb.
Landsrettens afgørelse kan kun indbringes for  

 Højesteret efter reglerne i § 392, stk. 2.
Efter 2. behandling den 2. juni 1998 § 1 I lov om rettens pleje, jf. lovbekendtgørelse nr. 752 af 15. august 1996,  

 som ændret ved § 2 i lov nr. 1201 af 27. december 1996, § 8 i lov nr. 232 af  

 2. april 1997, § 2 i lov nr. 274 af 15. april 1997, § 1 i lov nr. 349 af 23.  

 maj 1997, § 2 i lov nr. 411 af 10. juni 1997 og lov nr. 414 af 10. juni 1997,  

 foretages følgende ændringer:
 1. I § 17 a, stk. 2, 1. pkt., ændres »§ 350, stk.  

 3« til: »§ 350, stk. 2«.
 2. I § 18, stk. 2, 4. pkt., ændres »§ 15, stk.  

 2-4« til: »§ 15, stk. 2-5«, og »den dommer, der er  

 beskikket i medfør af § 16 a, stk. 3,» ændres til: »den  

 administrerende dommer«.
3. I § 227, stk. 1, ændres »500.000 kr.« til:  

 »1.000.000 kr.« 4. I § 253, stk. 4, 1. pkt., udgår »eller afgørelsen  

 vedrører sagens formalitet,».
 5. I § 369, stk. 3, ændres »§ 391, stk. 2« til:  

 »§ 391, stk. 3«.
 6. § 389, stk. 4, ophæves.
 7. I § 391, stk. 3, indsættes som 2.-5. pkt.:
»Hvis dommen er afsagt af en landsret som ankeinstans, kan kære kun  

 ske med Procesbevillingsnævnets tilladelse.
Sådan tilladelse kan gives, hvis  

 kæren vedrører spørgsmål af principiel karakter.
Ansøgning om kæretilladelse  

 skal indgives til nævnet inden 2 uger efter, at afgørelsen er truffet.  

 Procesbevillingsnævnet kan dog undtagelsesvis give tilladelse, hvis ansøgning  

 indgives senere, men inden 6 måneder efter, at afgørelsen er truffet.« 8. § 392, stk. 1, affattes således:
»Kendelser og beslutninger, der afsiges af en landsret eller af Sø-  

 og Handelsretten efter reglerne i § 253 i en sag, der behandles af retten som  

 1. instans, kan kæres til Højesteret, såfremt Højesteret tillader det, jf. §  

 253, stk. 4.« 9. § 392, stk. 2, 1. pkt., ophæves, og i stedet indsættes:
»I andre tilfælde kan landsrettens eller Sø- og Handelsrettens  

 kendelser og beslutninger kæres til Højesteret med Procesbevillingsnævnets  

 tilladelse.
Sådan tilladelse kan gives, hvis kæren vedrører spørgsmål af  

 principiel karakter.« 10. § 394, stk. 2, sidste pkt., ophæves.
§ 2 Stk. 1 . Loven træder i kraft den 1. juli 1998.
 Stk. 2 . § 1, nr. 3, finder anvendelse i sager, der anlægges efter  

 lovens ikrafttræden. § 1, nr. 4 og 6-10, finder anvendelse på domme,  

 kendelser og beslutninger, der afsiges efter lovens ikrafttræden.
