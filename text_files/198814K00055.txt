Nr BTL 55 Betænkning over Forslag til lov om ændring af lov om arbejdstilbud til  

 ledige, af lov om arbejdsformidling og arbejdsløshedsforsikring m.v. og af  

 lov om en arbejdsmarkedsuddannelsesfond (Forstærket indsats mod langvarig  

 ledighed)   

 Nr L 55 1988-89, 1. samling Afgivet af Arbejdsmarkedsudvalget Afgivet: 19881212 Udvalget har behandlet lovforslaget i en række møder og har i den forbindelse stillet spørgsmål til arbejdsministeren, som denne har besvaret dels skriftigt, dels i samråd.
 Der er af arbejdsministeren og af forskellige mindretal stillet  

 ændringsforslag, hvorom henvises til de ledsagende bemærkninger.
 Udvalget har endvidere modtaget skriftlige og/eller mundtlige henvendelser  

 fra:
AHR, Arbejdsgiverforeningen af Hoteller og Restauranter, Butikshandelens Fællesråd, Danmarks Fiskeindustri- og Eksportforening, Dansk Arbejdsgiverforening, Danske Husmandsforeninger, Dansk Laborant-Forening, Dansk Organisation af Detailkæder, De danske Landboforeninger, Fiskeindustriens Arbejdsgiverforening, Foreningen af Vikarbureauer i Danmark, Gastronomisk Landsforbund, HK/STAT, Ingeniørernes Arbejdsløshedskasse, Jord- og Betonarbejdernes Fagforening, Journalisternes Arbejdsløshedskasse, Landsforeningen Danske Anlægsgartnermestre, Sammenslutningen af Havne- og Købmandsorganisationer i Danmark, Sammenslutningen af Landbrugets Arbejdsgiverforeninger, Servicebranchens Arbejdsgiverforening, SBA, og SiD, Fabrik Aalborg.
En af disse henvendelser optrykkes sammen med aftalen af 9. december 1988  

 mellem regeringen og Socialdemokratiet i forbindelse med arbejdsministerens  

 bidrag til finanslovforslag 1989 som bilag til denne betænkning.
Endvidere  

 optrykkes en række af udvalgets spørgsmål og arbejdsministerens besvarelser  

 heraf.
 Arbejdsministeren har over for udvalget oplyst, at arbejdstilbud, der  

 afsluttes inden nærværende lovforslags ikrafttræden, betragtes som 1.  

 arbejdstilbud, uanset om det er den lediges 2., 3. eller 4. arbejdstilbud.
Arbejdstilbud, der afsluttes efter lovens ikrafttræden, betragtes også som  

 1. arbejdstilbud.
Det gælder dog ikke i følgende tilfælde:
I.
Hvis der er tale om et arbejdstilbud, der gives efter den nye  

 formulering i § 1, stk. 5, i lov om arbejdstilbud til ledige.
Efter denne  

 bestemmelse har følgende ledige ret til et 2. arbejdstilbud:
 1)Ledige, som i mindst 6 måneder har deltaget i en uddannelse, hvortil der  

 er ydet uddannelsesydelse.
 2)Ledige, som har gennemført et uddannelsestilbud af mindst 3 måneders  

 varighed.
 3)Ledige, som har haft et arbejdstilbud, og som har modtaget  

 iværksætterydelse i 12 måneder.
 4)Ledige, som ikke har en kompetencegivende uddannelse, og som efter  

 indstilling fra arbejdsløshedskassen efter en konkret vurdering af  

 arbejdsformidlingen ikke skønnes at kunne deltage i en uddannelse, som gives  

 af arbejdsformidlingen.
II.
Hvis der er tale om et afsluttet arbejdstilbud efter  

 overgangsbestemmelsen i § 5 i lov om arbejdstilbud til ledige.
Arbejdstilbud  

 efter overgangsordningen kan kun påbegyndes efter den 31. december 1988.
Om anden del af sit ændringsforslag nr. 12 har ministeren under et samråd  

 i udvalget oplyst, at retten til supplerende dagpenge generhverves, når der  

 inden for en periode på 12 måneder har været 26 uger med arbejde på fuld,  

 sædvanlig arbejdstid.
Der stilles ikke krav om, at de 26 uger på fuld tid  

 skal være i en sammenhængende uafbrudt periode.
De skal blot ligge inden for  

 en periode på 12 måneder, hvorfor retten til supplerende dagpenge vil kunne  

 generhverves, selv om der i 12-måneders-perioden forekommer uger med fravær  

 for egen regning eller på grund af sygdom.
 Herefter indstiller et flertal (Socialdemokratiets, Det  

 Konservative Folkepartis, Venstres og Det Radikale Venstres medlemmer af  

 udvalget) lovforslaget til vedtagelse med de af arbejdsministeren  

 stillede ændringsforslag.
 Et mindretal (Socialistisk Folkeparts medlemmer af udvalget) er  

 grundlæggende af den mening, at uddannelse og optræning af ledige, der  

 kvalificerer til nye job og for den enkelte giver mere mening i tilværelsen,  

 er den vej, der skal gås for at forhindre håbløshed og depression for de  

 ledige.
Dette har SF da også tidligere givet udtryk for både i beslutningsforslag  

 og i gentagne debatter om arbejdsløshed.
SF havde gerne set, at der var åbnet  

 endnu mere op for de lediges muligheder for at uddanne sig, mens de modtager  

 dagpenge, således at der faktisk kunne tages en faglært uddannelse.
Dette vil  

 SF arbejde videre for, så det bliver en realitet.
Da langt over halvdelen af samtlige ledige er kvinder, og da ca. 70 pct.  

 af de langtidsledige er kvinder, er det helt nødvendigt, at dette får til  

 følge, at ligestillingskonsulenterne og hele AF-systemet arbejder intenst med  

 at skabe nye uddannelsesmuligheder, som ikke mindst de mange ufaglærte  

 kvinder kan have glæde af både her og nu og på længere sigt.
Dette gøres  

 bedst ved at opbygge uddannelsesmuligheder, der kombinerer praksis og teori  

 på et niveau, der også giver muligheder for at tage afgangsprøver, der er en  

 forudsætning for yderligere uddannelse.
 Mindretallet skal udtrykke tilfredshed med, at de ledige, der er 50 år og  

 derover, får mulighed for frit at vælge mellem uddannelse og jobtilbud.
Der skal ligeledes udtrykkes tilfredshed med, at ca. 34.000 ledige i 1989  

 og ca. 40.000 ledige i 1990 ikke overlades til bistandssystemet, men vil  

 kunne blive i arbejdsmarkedssystmet, der giver betydelig bedre muligheder for  

 uddannelse og jobtræning.
SF mener, at der bør gives samme muligheder for  

 folk på bistandshjælp, men uanset at disse ikke er med i lovforslaget, ændrer  

 det ikke på det positive i, at mange tusinde nu undgår at komme på  

 bistandshjælp.
 Mindretallet ønsker at påpege, at af svarene, som Arbejdsmarkedsudvalget  

 har modtaget angående stramninger af rådighedsbegrebet, fremgår det:
- at der er tale om stadfæstelse af allerede gældende praksis, jf. svar på  

 spørgsmål 69 (optrykt som bilag), - at en henvisning til samtale om eventuel ansættelse ikke kan få til  

 følge, at vedkommende ved afslag kan idømmes karantæne, medmindre der er tale  

 om flere forgæves henvisninger, hvor jobbene reelt har været til rådighed for  

 den henviste, hvilket svarer til gældende regler for anvisning af arbejde,  

 jf. besvarelse af spørgsmål 42 (optrykt som bilag), - at sanktioner ikke vil kunne gives, såfremt en ledig ikke ser sig i  

 stand til at modtage et rimeligt arbejdstilbud i en anden del af landet, end  

 hvor den pågældende bor, uden at der tages hensyn til den pågældendes afstand  

 fra bopæl og andre personlige forhold, jf. svar på spørgsmål 45 (optrykt som  

 bilag), - at ændringen fra passende til rimeligt arbejde vil hvile på et regelsæt,  

 som er forhandlet med Landsarbejdsnævnet, jf. svar på spørgsmål 94 (optrykt  

 som bilag), og - at det er bekræftet, at der ikke ville kunne udarbejdes regler, der ikke  

 ligger inden for de i besvarelserne angivne rammer.
Mindretallet ønsker ikke at deltage i hetzen mod de lønmodtagere, der  

 arbejder på deltid med supplerende dagpenge.
Også mindretallet ønsker først  

 og fremmest folk i arbejde og ikke i arbejdsløshed og på dagpenge, men  

 såfremt det ikke lader sig gøre, er mindretallet af den mening, at  

 deltidsarbejde er bedre end fuldtidsledighed.
Det er ikke lykkedes at få afgrænset, hvilke grupper der egentlig er tale  

 om, og derfor er mindretallet af den mening, at dette ikke kun drejer sig om  

 ca. 3.500 personer.
Det er ikke mindst det offentlige, der udbyder  

 deltidsarbejde, og SF er enig i, at det offentlige må gå foran og udbyde  

 fuldtidsstillinger, men at pålægge det offentlige og private at fyre folk for  

 derefter at skulle give jobtilbud med tilskud er ikke måden at klare  

 problemerne på.
I øvrigt vil dette tiltag give øget fuldtidsledighed blandt kvinder, som i  

 forvejen bærer hovedparten af ledigheden.
Også private arbejdspladser såsom  

 fiskefiletfabrikker m.m. vil blive ramt af denne bestemmelse, idet der jo er  

 tale om supplerende dagpenge for mange ansatte.
Dette gælder ligeledes hele  

 undervisnings-, pleje- og omsorgssektoren.
 Derfor er SF imod dette.
 Da der i tillægsforliget mellem regeringen og Socialdemokratiet er lempet  

 på det antal dage, hvor arbejdsgiverne skal betale 1. ledighedsdag, stilles  

 der ændringsforslag fra mindretallet om, at de 150 kr., AUD-bidraget skal  

 forhøjes med, i stedet pålægges arbejdsgiverne.
 Ligeledes finder mindretallet, at der er mere end rigeligt med blanketter  

 i dagpengesystemet, og derfor skal der ikke føjes yderligere hertil.
 Mindretallet skal ikke undlade at udtrykke tilfredshed med bortfaldet af  

 de i forslag til lov om ændring af lov om arbejdsformidling og  

 arbejdsløhedsforsikring m.v. (Ændring af regler om dagpenge for 2.  

 ledighedsdag, dagpenge til nyuddannede, ventetid, supplerende dagpenge og  

 optagelsesgebyr) (L 57) fremsatte ændringer til dagpengeloven, som ville  

 bringe ikke mindst unge og hermed unge ufaglærte kvinder over på  

 bistandshjælp.
 Mindretallet påpeger, at nærværende lovforslag må revideres så tidligt som  

 muligt i folketingsåret 1991-92. Ifølge forliget vil »ingen uden  

 skyld« kunne miste tilknytningen til arbejdsmarkedssystemet og dagpenge  

 i den periode, forliget omhandler.
 Der er dog den »teoretiske« mulighed, at ledige, der vælger  

 arbejdstilbud 1. januar 1989 og ellers ikke får tilbudt arbejde i perioden,  

 vil kunne miste tilknytningen februar 1992, jf. svar på spørgsmål 13 (optrykt  

 som bilag).
 Med ovenstående bemærkninger indstilles lovforslaget til vedtagelse  

 med de af mindretallet stillede og/eller tiltrådte ændringsforslag.
 Et andet mindretal (Fremskridtspartiets medlem af udvalget)  

 udtaler:
 Lovforslaget er en sammenkogt ret.
 Første ingrediens var et septemberforlig mellem Socialdemokratiet og  

 regeringen.
 Nogle af udgifterne herved ønskede regeringen at få inddækket ved et  

 lovforslag, der blev fremsat den 13. oktober 1988 (L 57).
 Den 12. december 1988 modtog Folketingets Arbejdsmarkedsudvalg en række  

 ændringsforslag fra regeringen, der nu sammen med Socialdemokratiet ville  

 indarbejde store dele af L 57 i det her foreliggende forslag (L 55), og de  

 fire samarbejdspartier krævede nærværende betænkning afgivet samme dag.
 Herefter må man under eet kommentere L 55 og L 57, da disse to lovforslag  

 nu kommer til at indgå som een samlet lov i henhold til det nævnte  

 firepartiflertals bestemmelse.
 Til materialet, som det fremtræder i den herefter foreliggende  

 uoverskueliggjorte, nye klædedragt, skal Fremskridtspartiet inden for de  

 meget snævre tidsrammer, der har været levnet efter sammenkogningens  

 præsentation, tage sit udgangspunkt i, at undervisnings- og  

 forskningsminister Bertel Haarder på et så ydmygt sted som side 9 i bladet  

 »Handelsskolen« fra 17. november 1988 ironisk har skrevet:
»Når arbejdsløsheden stiger, må vi kunne uddanne os ud af det (- så  

 undgår vi også at tale om lønnens betydning for konkurrenceevnen og  

 betydningen af virksomhedernes indtjening for investeringsomfanget!).« Det fremgår af citatet og den sammenhæng, hvori ordene er fremført, at  

 ministeren er totalt uenig i fundamentet for det foreliggende lovforslag.
 Mindretallet indstiller lovforslaget til forkastelse ved 3.  

 behanding, idet lovforslaget hele vejen igennem er gennemsyret af de  

 misforståelser, som præger Folketingets syv socialdemokratier.
For så vidt angår langt størstedelen af bestemmelserne i det oprindelige  

 lovforslag af 13. oktober 1987, fremgår dette af de bemærkninger,  

 Fremskridtspartiet er fremkommet med, siden Svend Auken i 1978 gennemførte  

 jobtilbudsordningen første gang, jf. bl.a.
Fremskridtspartiets bidrag til  

 betænkning af 19. maj 1978 fra Folketingets Arbejdsmarkedsudvalg.  

 (Folketingstidende, tillæg B, sp. 1357 ff.).
 Nu har arbejdsministeren så været ude på en slem soldetur med  

 Socialdemokraterne, og det vil yderligere øge de enorme ulemper ved  

 ordningen, som formentlig vil komme til at koste skatteyderne henved 10 mia.  

 kr. mere over de fire år, hvori Auken/Dyremoseforbrødringen fra september  

 1988 skal være gældende (1989, 1990, 1991 og 1992).
 I anledning af de betydelige merudgifter, som lovforslaget påfører  

 statskassen, indeholdt oktoberforslaget to skatteforhøjelser:
 a) Første ledighedsdag finansieres af parterne (400 mio. kr. årligt).
 b) AUD-bidragene øges med 900 mio. kr. årligt baseret på godt 450 kr. for  

 hver af landets forventede ca. 1.950.000 fuldtidsbeskæftigede lønmodtagere.  

 Dette er nu ved de af aftalepartierne i nærværende betænkning stillede  

 ændringsforslag forøget med yderligere to skatteforhøjelser.
 c) AUD-bidragene øges med yderligere 295 mio. kr. årligt baseret på 150  

 kr. pr. lønmodtager.
 d) De ca. 146.000 arbejdsløshedsforsikrede selvstændige erhvervsdrivende  

 skal bidrage til statskassen med yderligere 150 kr., eller i alt 20 mio. kr.
Fremskridtspartiet mener, at der herved kun fremkommer dækning af en  

 mindre del af merudgiften.
Lovforslaget vil altså afføde store  

 skatteforhøjelser andetsteds i systemet.
Ydermere ønsker Fremskridtspartiet den under a nævnte skatteforhøjelse  

 fjernet.
Hvis mindretallets ændringsforslag nr. 15 herom vedtages ved 2.  

 behandling, nødvendiggør det en række konsekvensændringsforslag.
De vil i så  

 fald blive stillet ved 3. behandling.
Når mindretallet i nærværende  

 betænkning kun stiller få andre ændringsforslag (nr. 31 og nr. 32), beror det  

 på rent tidsøkonomiske overvejelser.
 Hvad angår de øvrige ændringsforslag tiltræder mindretallet nr. 2, 3, 4,  

 5, 7, 8, 10, 11, 13, 16, 17, 18, 19, 20, 21, 24, 25, 27 og 29 og indstiller  

 ændringsforslag nr. 1, 6, 9, 14, 22, 26 og 28 til forkastelse.
I ændringsforslag nr. 12 indgår såvel momenter, som mindretallet vil kunne  

 tiltræde, som forhold af modsat karakter.
Den samlede afvejelse har fået os  

 til at ville stemme nej til dette ændringsforslag.
Hvad angår ændringsforslag nr. 23 bemærker mindretallet, at det vil  

 tilnærme dansk afgiftslovgivning til EF-gennemsnit.
Det har været  

 udslaggivende for, at Fremskridtspartiet stemmer ja til dette forslag.
 Hvad endelig angår ændringsforslag nr. 30, vil Fremskridtspartiet stemme  

 ja, uanset hvordan det går med mindretallets underændringsforslag nr. 31 og  

 32.
Flere af ændringsforslagene skærper vilkårene på de mange særdeles  

 forskelligartede områder, som i det nuværende samfund anvender  

 deltidsarbejde.
De reformer, der tiltrænges, må gennemføres med langt blidere  

 overgangsregler end foreslået, fordi så mange familiers økonomi rent faktisk  

 er blevet baseret på det gældende system om supplerende dagpenge.
 Deltidsproblematikken tegner sig desuden forskelligartet i den private og  

 i den offentlige sektor (se nærmere det som bilag til nærværende betænkning  

 optrykte svar på udvalgets spørgsmål 6 ad L 57).
På det private område vil adskillige arbejdspladser have  

 korttidssvingninger: Supermarkedet (der skal bruge flere kassedamer om  

 eftermiddagen og lørdagene) og restauranterne (der har kongresmiddage,  

 konfirmationer og andre arrangementer over nogle få timer) er blot nogle få  

 eksempler, og andre tilfælde har andre særegenheder.
Det må imidlertid for at  

 undgå konkurrenceevnelæsioner være en gylden folketingsregel, at ingen  

 arbejdsgiver skal tvinges til at betale løn for en eneste time, hvor han ikke  

 ønsker at købe vedkommendes arbejdskraft.
Langt de fleste deltidsstillinger findes imidlertid i den offentlige  

 sektor: Rengøringspersonale, hjemmehjælpere og plejehjemsassistenter er nogle  

 talstærke grupper.
Blandt andet af hensyn til ubekvemme arbejdstider m.v. er  

 deltid oftest den sagligt rigtige løsning.
Hvis det offentlige i stedet for  

 50 halvtidsansatte skal beskæftige 25 på fuld tid, bliver konsekvensen af en  

 sådan »adfærdsregulering« på tværs af de reelle behov meget let  

 flere offentlige udgifter og flere (langtids)ledige.
 Også for de nyuddannede eksisterer væsentlige forskelle mellem f.eks.  

 adademikeren, der fortsætter sit studenterarbejde efter embedseksamen,  

 afbrudt af de vikariater, han kan få fat i, og den unge, der i hele sin  

 lærlingetid har haft tæt tilknytning til sit fags arbejdsmarked.
 Som lovforslaget vil fremtræde, når regeringens sammensmeltning med  

 Socialdemokratiet er fuldbragt ved 2. behandling, vil lovforslaget have to  

 hoveddrivkræfter for så vidt angår de fra L 57 hentede elementer:
 1. Der ønskes besparelse på arbejdsministerens finanslovparagraf.
 2. Man vil adfærdsregulere, hvad den nuværende arbejdsminister har valgt  

 at kalde utilsigtede virkninger af gældende  

 arbejdsløshedsunderstøttelsesregler.
 Ad 1:
 SVKR-partierne vil opnå besparelser ved at honorere langt de fleste  

 arbejdsløshedstimer med nøjagtigt samme beløb som nu, men vil til gengæld slå  

 hårdt ned på nogle erhvervsgrupper, særligt kvinder, nyuddannede,  

 deltidsbeskæftigede og lønmodtagere i firmaer, hvor beskæftigelsen er ujævn  

 for eksempel på grund af vejrlig, skiftende råstoftilgang,  

 maskinreparationer, sæsonudsving eller andet.
 Fremskridtspartiet synes ikke om et sådant vilkårlighedsgidselprincip.
Men Fremskridtspartiet er enig i, at der skal spares på statens udgifter  

 til arbejdsløshedsunderstøttelse.
Så længe der ikke er flertal for den  

 påkrævede totalomlægning på området, må følgende synspunkter sættes i  

 højsædet:
Arbejdsløshedsunderstøttelsen udgøres ikke blot af de udbetalte  

 kontantydelser, men også af den værdi, økonomisk som livskvalitetsmæssig, der  

 ligger i at have op mod et halvt hundrede timer mere til sin egen rådighed  

 hver uge end den, der går på arbejde.
Blandt andet ud fra den synsvinkel er  

 afstanden for lille mellem udbyttet af at være arbejdsløs og af at underkaste  

 sig det slid, stress og frihedsindgribende tidsoffer, der er knyttet til, at  

 man er bundet til et bestemt arbejde.
 Kontantdelen af arbejdsløshedsunderstøttelsen blev fra den 1. juli 1988  

 forhøjet med 10 pct. som et af de socialdemokratiske fingeraftryk på  

 1988-finansloven.
 Nu, da 1988 er ved at være slut, kan man passende reducere  

 kontantarbejdsløshedsunderstøttelsen med 10 pct., for at det urimelige spænd  

 i al fald ikke bliver større, end det var til og med 1987. Herved opnås en  

 væsentlig større statsbesparelse, end regeringen selv har foreslået.
Vil regeringen kun gå med til en mindre nedsættelsesprocent end 10, vil  

 selvsagt også dette få Fremskridtspartiets stemmer.
Det oplyses herved, at  

 hver besparelse med een procent ifølge Arbejdsministeriets  

 finanslovsforudsætninger vil reducere de arbejdsministerielle udgifter med  

 350 mio. kr., for så vidt besparelsen måtte gælde i hele 1989.
 Hertil kommer så adskillige ydelser på især det sociale område, hvor  

 niveauet rettes ind efter arbejdsløshedsdagpengesatserne.
 Under alle omstændigheder opnås mindre afbræk for den enkelte ved, at  

 besparelserne deles ud over alle arbejdsløse, frem for at nogle få tildeles  

 et ordentligt slag i hovedet og alle andre kan fastholde det fra 1. juli 1988  

 forhøjede arbejdsløshedsunderstøttelsesniveau.
Mens der således ligger sikre besparelser i Fremskridtsoplægget, er  

 SVKR-metoderne meget mere usikre.
Her forholder det sig således:
I 1988 er de meningsløse, skatteyderbetalte udgifter på området kommet op  

 på ca. 38 mia. kr.
Det vil VKR-regering nr. 2 forøge til 45 mia. kr. for  

 1989. Lovforlaget foregiver at få has på 170 mio. kr. af disse 45 mia. kr.,  

 men det er givet, at de foreslåede foranstaltninger vil forøge udgifterne på  

 andre områder med større beløb.
Det drejer sig især om socialbudgetterne og  

 om de offentlige lønudgifter, men kan også indtræde på andre af de  

 vidtstrakte områder, der nu om dage skatteyderfinansieres.
Følges i stedet Fremskridtspartiets spareforslag, vil alle 45 mia. (i det  

 store og hele) blive afviklet jævnt fordelt over de næste 4-6 år.
Løbende  

 over perioden udmøntes besparelsen så i skattelettelser.
 Ad 2:
Den nuværende arbejdsløshedsunderstøttelseslovgivning er frugten af et  

 kæmpeflop fra VKR-regering nr. 1 fulgt op af partipolitiske  

 paradeforestillinger iscenesat af arbejdsminister Svend Auken, i hvis fodspor  

 den nuværende regering fantasiløst har trasket siden september 1982.  

 Resultatet er blevet et miskmask, som er skruet ganske og aldeles forkert  

 sammen.
Fremskridtspartiet har derfor adskillige gange, senest ved L 254 af  

 12. april 1988 om opfyldelse af grundlovens § 75 (arbejde til alle), i alle  

 detaljer og med særdeles udførlig argumentation påvist, hvordan problemet  

 løses hensigtsmæssigt i det nuværende samfund.
Men folketingsflertallet er åbenbart endnu ikke modent til at vedtage  

 april-forslaget, og derfor er Fremskridtspartiet som nødhjælp enig i, hvad så  

 at sige alle arbejdsministre siden 1974 har forsøgt på, nemlig at lappe på  

 det overleverede, aldeles forfejlede system.
Det er desværre sket ved, at den  

 ene arbejdsminister efter den anden har stablet sine egne fikse ideer oven på  

 hinanden og talt om at fjerne de såkaldt utilsigtede misbrugsregler og den  

 dermed forbundne dagpengetænkning.
 Alle de mange bestræbelser har lidt skibbrud i det virkelige liv, fordi  

 parterne her hurtigt indstiller sig på at malke flest mulige skatteyderkroner  

 ud af systemet, også som det er blevet ændret ud fra tankegange fra  

 arbejdsministerielle skriveborde, der ikke er væsentligt mere livsnære (og  

 dermed acceptable planlæggere) end de såkaldte økonomiske vismænd (se  

 eksempelvis juni 1988-rapporten fra Det Økonomiske Råds formandskab).
1988-aftalerne mellem Folketingets fire ældste partier adskiller sig næppe  

 på nogen måde fra sine forgængere hverken i seriøsitet eller vandtæthed.
Men  

 lovfæstelse af aftalerne vil nok slå mere positivt i stykker, end nogen af  

 lapperierne fra tidligere arbejdsministre har ødelagt.
Dette er kraftigt underbygget ved de hundredvis af henvendelser, som er  

 kommet fra meget store dele af det danske samfund, efter at L 57 af 13.  

 oktober 1988 er blevet kendt hos de pågældende.
Mange er endnu ikke  

 opmærksomme på lovforslaget, og derfor vil fortsatte analyser utvivlsomt  

 afsløre endnu flere skadevirkninger end de hidtil påviste myriader.
Fremskridtspartiet finder det derfor klogest, at Arbejdsmarkedsudvalget  

 fortsætter med at gennemarbejde sagen, ved at forslaget efter anden  

 behandling tilbagesendes til udvalget, der selvfølgelig må tage i  

 betragtning, at når nye principper først er lovfæstede, er det særdeles  

 sandsynligt, at kommende års arbejdsministre for at skaffe penge i kassen vil  

 ønske at skærpe tal m.v. i de nye paragraffer, så disses forbandelser vil  

 vokse og vokse år for år.
Skal der siges nej, er det bedst at gøre det før  

 nye ukrudtsplanter overhovedet slår rod.
 Et tredje mindretal (Centrum-Demokraternes medlem af udvalget)  

 finder det af hensyn til forholdene på arbejdsmarkedet positivt, at  

 regeringen og Socialdemokratiet har udvidet det oprindelige forlig og  

 samtidig lempet de foreslåede regler både for arbejdsgivernes betaling af  

 godtgørelse for første ledighedsdag og for de oprindeligt foreslåede regler  

 om begrænsning af supplerende dagpenge.
 Da mindretallet dog finder, at der fortsat er brancher, der bliver  

 urimeligt ramt af de nye regler, ligesom både omfang og størrelse af  

 arbejdsgivergodtgørelsen i en række tilfælde overstiger mulighederne efter de  

 gældende regler, har mindretallet stillet ændringsforslag nr. 16-18. Der  

 henvises i øvrigt til bemærkningerne til disse ændringsforslag.
 For så vidt angår ændringerne i reglerne for supplerende dagpenge finder  

 mindretallet fortsat, at de nye bestemmelser vil ramme grupper, der ikke  

 eller kun meget vanskeligt vil have mulighed for at finde sig et  

 heltidsarbejde, selv efter et arbejdstilbud, og mindretallet vil derfor  

 stemme imod ministerens ændringsforslag nr. 1 og 12.
 Med disse bemærkninger indstiller mindretallet lovforslaget til  

vedtagelse med de af mindretallet stillede og/eller tiltrådte  

 ændringsforslag.
 Et fjerde mindretal (Kristeligt Folkepartis medlem af udvalget)  

 indstiller lovforslaget til vedtagelse med de af mindretallet stillede  

 og/eller tiltrådte ændringsforslag.
Ændringsforslag Til § 1 Af arbejdsministeren, tiltrådt af et flertal (S, KF, V, RV  

 og KRF):
 1) I nr. 2 indsættes før det foreslåede § 1, stk. 3, som nyt  

 stykke:
»Stk. 3. Ledige, der på grundlag af andet arbejde end arbejdstilbud  

 har ret til dagpenge efter § 55, stk. 1, og § 72, stk. 1, i lov om  

 arbejdsformidling og arbejdsløshedsforsikring m.v., og som mister retten til  

 nedsatte dagpenge efter samme lovs § 60, får ret til et arbejdstilbud.« De foreslåede stk. 3-6 bliver herefter stk. 4-7, og lovens stk. 4-5 bliver  

 herefter stk. 8-9.
 Af arbejdsministeren, tiltrådt af et flertal (udvalget med  

 undtagelse af SF):
 2) I det under nr. 2 foreslåede § 1, stk. 4, der bliver stk.  

 5, ændres ordene »stk. 3« til: »stk. 4«, og ordene  

 », jf. § 11« udgår.
 3) I det under nr. 2 foreslåede § 1, stk. 5, der bliver stk.  

 6, ændres ordene »stk. 4« til: »stk. 5«, og ordene  

 »medmindre de« ændres til: »hvis de ikke«.
 4) I det under nr. 2 foreslåede § 1, stk. 6, der bliver stk.  

 7, ændres ordene »stk. 4, nr. 4« til: »stk. 5, nr. 4«.
 5) Nr. 3 affattes således:
» 3. I § 6, stk. 1, ændres »jf. § 1, stk. 1 og  

 2« til: »jf. § 1, stk. 1-3 og 5«.' Af arbejdsministeren, tiltrådt af et flertal (udvalget med  

 undtagelse af FP):
 6) Efter nr. 3 indsættes som nyt nummer:
» 01. I § 8, stk. 1, 1. pkt., udgår ordet  

 »godkendt«.' Af arbejdsministeren, tiltrådt af udvalget:
 7) I den under nr. 6 foreslåede affattelse af lovens § 9,  

 ændres i stk. 1 ordene "§ 1, stk. 1-3' til: »§ 1, stk.  

 1-4«.
 8) I det under nr. 8 foreslåede nye § 10, stk. 9, ændres  

 ordene »stk. 1 eller stk. 3« til: »stk. 1, stk. 3 eller stk.  

 4«.
 Af arbejdsministeren, tiltrådt af et flertal (udvalget med  

 undtagelse af FP):
 9) I nr. 8 indsættes som nyt stk. 12 i § 10:
»Stk. 12. Arbejdsformidlingen kan efter regler fastsat af  

 arbejdsministeren godkende, at ledige, som, jf. stk. 8, har ret til  

 uddannelsestilbud, i stedet kan modtage uddannelsesydelse.
Ledige, som  

 modtager uddannelsesydelse efter denne bestemmelse, er ikke omfattet af § 55,  

 stk. 2, og § 72, stk. 2, i lov om arbejdsformidling og  

 arbejdsløshedsforsikring m.v.« Af arbejdsministeren, tiltrådt af udvalget:
 10) I nr. 11 ændres ordene »§ 1, stk. 6« til: »§ 1,  

 stk. 7«.
Til § 2 11) I det under nr. 1 foreslåede § 55, stk. 3, ændres ordene  

 »jf. § 1, stk. 4« til: »jf. § 1, stk. 5«.
 Af arbejdsministeren, tiltrådt af et flertal (S, KF, V, RV  

 og KRF):
 12) Efter nr. 3 indsættes som nye numre:
 » 01. § 59, stk. 2 affattes således:
»Stk. 2. Har et medlem haft beskæftigelse af større omfang end  

 svarende til fagets normale arbejdstid, overføres alle overskydende timer fra  

 de forudgående 13 uger før ledighedens indtræden.
Dog bortfalder overskydende  

 timer, der ikke er opbrugt inden for 1 år fra optjeningstidspunktet.« 02. Efter § 59 indsættes:
» § 60. Når et medlem har fået udbetalt nedsatte dagpenge i  

 sammenlagt 78 uger inden for de sidste 2 år, bortfalder retten til nedsatte  

 dagpenge, indtil medlemmet har haft arbejde i 26 uger på fuld, sædvanlig  

 arbejdstid inden for 12 måneder.«» Af arbejdsministeren, tiltrådt af et flertal (udvalget med  

 undtagelse af SF og CD):
 13) I det under nr. 7 foreslåede nye § 72, stk. 3, ændres  

 ordene »jf. § 1, stk. 4« til: »jf. § 1, stk. 5«.
 Af arbejdsministeren, tiltrådt af et flertal (udvalget med  

 undtagelse af FP):
 14) Efter nr. 7 indsættes som nyt nummer:
 » 03. § 76, stk. 1, affattes således:
»Kassen indbetaler for hvert medlem, bortset fra medlemmer, der ikke  

 kan pålægges bidrag efter stk. 6 og 7, et beløb til staten, der på årsbasis  

 svarer til 8 gange dagpengenes størrelse pr. 1. juli det foregående år, hvis  

 dette er en mandag, og ellers dagpengenes størrelse den mandag, der ligger  

 nærmest den 1. juli, jf. § 46, stk. 2. For medlemmer af en  

 arbejdsløshedskasse for selvstændigt erhvervsdrivende indbetaler kassen dog  

 et beløb til staten, der på årsbasis svarer til 8,4 gange dagpengenes  

 størrelse pr. 1. juli, hvis dette er en mandag, og ellers dagpengenes  

 størrelse den mandag, der ligger nærmest den 1. juli.
For efterlønsmodtagere  

 indbetales kun halvdelen af det beløb, som er fastsat i medfør af 1.  

 pkt.«» Af et mindretal (FP):
 15) Nr. 8 udgår.
 Af et mindretal (CD), tiltrådt af et mindretal (FP):
 16) I nr. 8 affattes det foreslåede § 84, stk. 1, 2. pkt.,  

 således:
»Dagpengegodtgørelsen svarer til den i § 51, stk. 4, nævnte  

 sats.« Af et mindretal (CD), tiltrådt af et mindretal (FP og KRF):
 17) I det under nr. 8 foreslåede § 84, stk. 2, ændres ordene  

 »en uge« til: »3 uger«.
 18) I det under nr. 8 foreslåede § 84, stk. 3, indsættes før  

 nr. 1 som nye numre:
»1) hvis arbejdsophøret ikke medfører ledighed, 2) hvis arbejdsophøret ikke medfører ledighed af mindst 9 timers varighed  

 og arbejdsophøret er medlemmets første arbejdsophør i virksomheden i den  

 enkelte uge,».
 Nr. 1 og 2 bliver herefter nr. 3 og 4.
 Af arbejdsministeren, tiltrådt af udvalget:
 19) I nr. 8 indsættes i det foreslåede § 84, stk. 3, som nyt  

nr. 1:
 »1) hvis arbejdsophøret ikke medfører ledighed, eller«.
 Nr. 1 og 2 bliver herefter nr. 2 og 3.
 Af arbejdsministeren, tiltrådt af et flertal (udvalget med  

 undtagelse af SF):
 20) I nr. 8 indsættes i det foreslåede § 84, stk. 5, som  

2. pkt.:
»Medlemmet har efter anmodning fra arbejdsgiveren pligt til at  

 erklære på tro og love, at arbejdsophøret medfører ledighed.« Til § 3 21) Nr. 7 udgår.
 Af et mindretal (SF):
 22) I det under nr. 11 foreslåede § 4 b, stk. 2, indsættes  

 som nyt 2. pkt.:
»Det årlige bidrag for arbejdsgiverne efter § 1, stk. 1, nr. 2, er  

 pr. lønmodtager, for hvem der indbetales fuldt ATP-bidrag, 151,20 kr.« Af arbejdsministeren, tiltrådt af et flertal (udvalget med  

 undtagelse af SF og FP):
 23) I den under nr. 11 foreslåede § 4 b affattes stk.  

 2-5 således:
 »Stk. 2. Det årlige bidrag efter § 1, stk. 1, nr. 2, er 607,68 kr.  

 for lønmodtagere, for hvem der indbetales fuldt ATP-bidrag.
 Stk. 3. Bidraget efter § 1, stk. 1, nr. 2, for lønmodtagere med mindst 30  

 timers ugentlig beskæftigelse hos samme arbejdsgiver er 12,66 kr. pr. uge.  

 For lønmodtagere med 20-29 timers ugentlig beskæftigelse hos samme  

 arbejdsgiver er bidraget 8,44 kr., og for lønmodtagere med 10-19 timers  

 ugentlig beskæftigelse hos samme arbejdsgiver er bidraget 4,22 kr.
 Stk. 4. For månedslønnede med mindst 130 timers månedlig beskæftigelse hos  

 samme arbejdsgiver er bidraget efter § 1, stk. 1, nr. 2, 50,64 kr. pr. måned.  

 For månedslønnede med 862/3-129 timers månedlig beskæftigelse hos samme  

 arbejdsgiver er bidraget 33,76 kr. pr. måned, og for månedslønnede med  

 431/3-861/3 timers månedlig beskæftigelse hos samme arbejdsgiver er bidraget  

 16,88 kr. pr. måned.
Stk. 5. For løsarbejdere, jf. § 2, stk. 3, i lov om Arbejdsmarkedets  

 Tillægspension, er bidraget pr. præsteret arbejdstime 0,33 kr.« Af arbejdsministeren, tiltrådt af et flertal (udvalget med  

 undtagelse af SF):
 24) Efter nr. 13 indsættes som nyt nummer:
 » 01. I § 5 indsættes efter stk. 1 som nyt stykke:
»Stk. 2. Arbejdsministeren kan fastsætte regler om, at  

 lønmodtagerbidraget for et kvartal beregnes på grundlag af indbetalte  

 ATP-bidrag i en forudgående 3 måneders periode.« Stk. 2-6 bliver herefter stk. 3-7.' 25) I nr. 14 indsættes efter » stk. 2 » ordene:  

 », der bliver stk. 3«.
Til § 4 Af arbejdsministeren, tiltrådt af et flertal (udvalget med  

 undtagelse af SF og FP):
 26) Efter stk. 1 indsættes som nyt stykke:
»Stk. 2. § 10, stk. 12, i lov om arbejdstilbud til ledige træder i  

 kraft den 1. januar 1990.« Stk. 2-3 bliver herefter stk. 3-4.
 Af arbejdsministeren, tiltrådt af et flertal (udvalget med  

 undtagelse af SF):
Til § 5 27) I stk. 7 ændres »stk. 4« til: »stk. 5«.
 Af arbejdsministeren, tiltrådt af et flertal (udvalget med  

 undtagelse af FP):
 28) I stk. 9 indsættes efter ordet »efter«: »stk. 1  

 eller«.
 Af arbejdsministeren, tiltrådt af et flertal (udvalget med  

 undtagelse af SF):
 29) Stk. 10 affattes således:
»Stk. 10. Arbejdsgivernes forpligtelse til at udbetale  

 dagpengegodtgørelse, jf. § 84 i lov om arbejdsformidling og  

 arbejdsløshedsforsikring m.v., kan til samme medlem højst indtræde 5 gange i  

 hvert af årene 1989, 1990 og derefter højst 4 gange indtil 1. juli  

 1991.« Af et mindretal (KRF), tiltrådt af et mindretal (CD):
 30) Efter stk. 10 indsættes som nyt stykke:
»Stk. 11. Arbejdsministeren kan fra tiden efter 1. juli 1991 fritage  

 brancher eller virksomheder, som har særlige vanskeligheder med at regulere  

 arbejdsrytmen på grund af upåvirkelige ydre forhold, for at udbetale  

 dagpengegodtgørelse i et bestemt antal dage pr. år.« Underændringsforslag til ændringsforslag nr. 30 Af et mindretal (FP):
 31) I det ved ændringsforslag nr. 30 foreslåede nye stk. 11  

 udgår ordene »for tiden efter 1. juli 1991«.
Underændringsforslag til ændringsforslag nr. 30 32) I det ved ændringsforslag nr. 30 foreslåede nye stk. 11  

 indsættes efter ordet »dagpengegodtgørelse« ordet: »,  

 eventuelt«.
Bemærkninger Til nr. 1 Ændringsforslaget er en følge af en ændring i reglerne om nedsatte  

 dagpenge (supplerende dagpenge).
Fuldtidsforsikrede kan kun modtage nedsatte dagpenge i 78 uger inden for  

 en periode på 2 år.
De 78 uger tælles fra den 1. januar 1988.
De ledige, der mister retten til nedsatte dagpenge, får ret til et  

 arbejdstilbud, såfremt dagpengeretten er opnået på grundlag af andet arbejde  

 end arbejdstilbud.
Arbejdstilbuddet regnes som 1. arbejdstilbud.
 Arbejdstilbuddet kan ikke gives hos den hidtidige arbejdsgiver og heller  

 ikke i samme arbejdsområde eller arbejdsfunktion som hidtil i amtskommuner og  

 kommuner.
Til nr. 2-5 Ændringsforslagene er redaktionelle.
Til nr. 6 Under henvisning til lovforslagets § 1, nr. 4, foreslås ordningen med  

 uddannelsesydelse til unge under 25 år forenklet, således at de gældende  

 særlige krav til uddannelserne ophæves.
Det betyder, at bestemmelserne for  

 uddannelser, hvortil der kan ydes uddannelsesydelse, bliver ens for ledige  

 over og under 25 år.
For at undgå misforståelser herom foreslås, at ordet  

 »godkendt« udgår i § 8, stk. 1, 1. pkt.
Til nr. 7 og 8 Ændringsforslagene er redaktionelle.
Til nr. 9 og 26 Med den foreslåede nye affattelse af § 10, stk. 8, i lov om arbejdstilbud  

 til ledige får nyledige efter 12 måneders ledighed ret til et  

 uddannelsestilbud, hvis de er mellem 25 år og 50 år og ikke har en  

 kompetencegivende uddannelse.
 Med henblik på at udvide disse lediges muligheder for at uddanne sig  

 foreslås det, at der inden for rammerne for uddannelsestilbud også kan gives  

 adgang til at modtage uddannelsesydelse under deltagelse i en uddannelse, som  

 den ledige selv har søgt optagelse på.
 Det foreslås derfor, at arbejdsformidlingen kan godkende, at der i stedet  

 for uddannelsestilbud til disse ledige kan gives uddannelsesydelse.
Muligheden for uddannelsesydelse i stedet for uddannelsestilbud skal  

 udmøntes fra den 1. januar 1990. Dette vil ske ved, at der i 1990, 1991 og  

 1992 af de 1,8 mia. kr., der er afsat til nye uddannelsesmuligheder for  

 ledige, reserveres en økonomisk ramme, ud fra hvilken der forhåndsdisponeres  

 i forbindelse med arbejdsformidlingens godkendelser af, at der bevilges  

 uddannelsesydelse i stedet for uddannelsestilbud.
Der vil i hvert af årene  

 blive afsat 50 mio. kr. til dette formål.
Til nr. 10 og 11 Ændringsforslagene er redaktionelle.
Til nr. 12, 14, 19 og 20 Ændringsforslagene indebærer en ændring af timeoverførselsreglerne, af  

 reglerne om retten til supplerende dagpenge, en forhøjelse af selvstændige  

 erhvervsdrivendes medlemsbidrag samt af reglerne for dagpengegodtgørelse fra  

 arbejdsgiveren for 1. ledighedsdag.
 Forslagene er en følge af aftalen mellem regeringen og Socialdemokratiet i  

 forbindelse med arbejdsministerens bidrag til FFL 89. Aftalen er optrykt som  

 bilag til denne betænkning (L 55 - bilag 85).
Vedrørende forslaget om ændring af timeoverførselsreglerne  

 bemærkes, at timeoverførsel efter de gældende regler skal ske, når der i en  

 uge har været beskæftigelse af større omfang end fagets normale arbejdstid.  

 Hovedreglen er, at timeoverførsel kun kan ske til den følgende uge.
For  

 særlige faggrupper kan timeoverførsel ske over en længere periode.
Forslaget indebærer, at timeoverførsel fremover skal ske over længere  

 perioder, og at dette skal gælde generelt for alle fagområder.
Herved undgås  

 de afgrænsningsproblemer i relation til de enkelte fagområder, som en  

 udnyttelse af den gældende bemyndigelse i § 59, stk. 4, jf. stk. 2, kan  

 medføre.
 Der vil i bekendtgørelsen om dagpengegodtgørelse for første ledighedsdag  

 blive taget stilling til, om reglen også skal finde anvendelse i forbindelse  

 med udbetaling af dagpengegodtgørelse for 1. ledighedsdag, således at  

 dagpengegodtgørelsen ikke skal udbetales (eller bliver reduceret), hvis der  

 overføres timer.
 Efter forslaget vil afholdelse af ferie ikke kunne benyttes til at opbruge  

 overskydende timer.
 Endelig vil bemyndigelsen i § 59, stk. 3, blive udnyttet, således at der  

 fastsættes særregler om omregning og overførsel af timer, hvor særlige  

 arbejdsområder opnår særlig høj arbejdsløn for kontrollabelt arbejde.
Forslaget om ændring af reglerne om retten til supplerende dagpenge  

 medfører, at fuldtidsforsikrede kun kan modtage supplerende dagpenge i 78  

 uger inden for en periode på 2 år.
De 78 uger tælles fra den 1. januar 1988.
 Med henblik på at sikre en mere fast og varig tilknytning til  

 arbejdsmarkedet skal medlemmer, som mister retten til supplerende dagpenge,  

 gives ret til et arbejdstilbud, hvis dagpengeretten er opnået alene på  

 grundlag af andet arbejde end arbejdstilbud.
 Arbejdstilbudet regnes som 1. arbejdstilbud i lov om arbejdstilbud til  

 ledige.
Hvis medlemmet uden fyldestgørende grund afslår arbejdstilbudet, statueres  

 der manglende rådighed.
Nærmere regler herom fastsættes i den reviderede  

 rådighedsbekendtgørelse.
Der henvises i øvrigt til punkt j i de almindelige  

 bemærkninger til lovforslaget.
 Retten til supplerende dagpenge kan generhverves ved et arbejdstilbud  

 eller 26 ugers arbejde på fuld sædvanlig arbejdstid i hver uge inden for 12  

 måneder.
 Der kan kun opnås ret til eet arbejdstilbud på grundlag af perioder med  

 supplerende dagpenge, og reglerne om arbejdstilbud ændres i øvrigt ikke.
 Arbejdstilbudet kan ikke gives hos den hidtidige arbejdsgiver.
 Som hovedregel skal arbejdstilbudet ikke kunne gives i samme  

 arbejdsområde/funktion som hidtil i amtskommuner og kommuner.
 Det årlige medlemsbidrag for selvstændige erhvervsdrivende forhøjes  

 fra 8 til 8,4 gange dagpengenes størrelse svarende til en forhøjelse i 1989  

 på 156 kr.
 Et af kritikpunkterne mod forslaget om arbejdsgiverbetaling af 1.  

 ledighedsdag har været, at arbejdsgiverne kunne komme til at betale et  

 medlem dagpengegodtgørelse, selv om pågældende medlem ikke var ledig, f.eks.  

 fordi pågældende straks efter arbejdsophøret fik anden beskæftigelse.
 For at imødekomme den rejste kritik fastslås det, at retten til  

 dagpengegodtgørelse bortfalder, hvis arbejdsophøret ikke medfører ledighed.
 Der vil i bekendtgørelsen om dagpengegodtgørelse for første ledighedsdag  

 blive taget stilling til spørgsmålet, om dagpengegodtgørelsen skal udbetales  

 eller reduceres, hvis der overføres timer.
 Før der udbetales dagpengegodtgørelse, kan arbejdsgiveren kræve en  

 erklæring fra medlemmet om, at arbejdsophøret medfører ledighed.
 Hvis det efterfølgende viser sig, at arbejdsophøret alligevel ikke har  

 medført ledighed, skal dagpengegodtgørelsen tilbagebetales.
Til nr. 13 Ændringsforslaget er redaktionelt.
Til nr. 15 Den væsentligste nydannelse i lovforslaget er, at arbejdsgiverne skal  

 pålægges en skat på 389 kr. pr. gang, hvor de opgiver at benytte en  

 organiseret medarbejders arbejdskraft.
Fra en almindelig skatteretlig  

 betragtning er dette hamrende afsindigt.
Går man over til de arbejdsretlige perspektiver, falder det først i  

 øjnene, at det er umådelig let at skattetænke sig fri af den nye afgift,  

 nemlig ved enten at bruge uorganiseret arbejdskraft og/eller at formulere  

 fyresedlen, så skylden lægges over på den ansatte, der selvsagt ikke orker at  

 kaste sig ud i en lang retssag om 389 kr.
Arbejdsgiveren kan også sno sig  

 udenom ved fra arbejdsløshedskøen at vælge skiftende arbejdere, idet reglen  

 kun gælder, når vedkommende har haft beskæftigelse hos den pågældende  

 arbejdsgiver i sammenlagt 1 uge med fuld overenskomstmæssig arbejdstid inden  

 for de sidste 4 uger.
En restauration, der to-tre gange om ugen har større  

 arrangementer, skal altså udskifte lejetjenerkorpset og ekstra  

 køkkenpersonale for at spare de nye udgifter, i stedet for at sigte på  

 hellere at have et fastere reservehold, som bliver mere effektivt ved  

 efterhånden at være indlevet i det pågældende arbejdssteds særlige forhold.
 Hvis arbejdsgiveren ikke vil skattetænke, bliver nyopfindelsens makværk om  

 de 389 kr. adfærdsregulerende i den forstand, at arbejdsgiveren må overveje,  

 hvordan han kan nøjes med at beskæftige en fast stab bestemt efter sit  

 sæsonlavdepunkt.
Arbejdsgiveren vil afvise engangsordrer, forhale ekspeditionen af andre  

 ordrer og gøre mere brug af overarbejde.
Helt katastrofalt bliver forholdet  

 for fag, der er baseret på korttidsansættelsesforhold såsom snekastning,  

 merbeskæftigelse i forbindelse med markeder og byfester, løsarbejdere (f.eks.  

 i havne og på høstmaskinstationer) osv.
Byggebrancherne, gartnerier,  

 vikarbureauer, skovbrug, selskabslokaler og meget andet frembyder andre  

 eksempler på, at det er de ydre forhold, som betinger såkaldte hjemsendelser,  

 og at disses omfang ikke kan påvirkes væsentligt af karensdagslovparagraffer.  

 Disse kan derimod føre til, at fagbevægelsen opsiger i hundredvis af  

 lokaloverenskomster og faglige kutymer, der har lettet rationel  

 arbejdstilrettelæggelse og arbejdsglæde i store dele af det danske  

 erhvervsliv.
Og når der finder (u)lovlige strejker sted, vil mange (andre)  

 firmaer blive nødt til midlertidigt at begrænse deres arbejdskraftsanvendelse  

 ligesom der i det komplicerede nutidssamfund findes i tusindvis af andre  

 mekanismer, hvor begivenheder et eller andet sted på jordkloden forplanter  

 sig til, at helt sagesløse danske virksomheder skal betale massevis af  

 Auken/Dyremose-bøderne på 389 kr.
 Hvis en arbejdsleder står over for eventuelt at hjemsende 50  

 stilladsarbejdere på grund af tilisning, der gør arbejdet farligt, vil hans  

 skøn oftere falde ud til, at han i ledelsen og fordelingen af arbejdet tager  

 chancen for, at det nok går, end at han vil lade sin i meteorologiudsvingene  

 aldeles uskyldige arbejdsgiver punge ud med ca. 20.000 kr. ekstra (+ dagbøder  

 m.v.). Tilsvarende situationer i andre klædedragter vil være ganske  

 almindelige inden for den nye regels adfærdsreguleringsvirkninger, som  

 arbejdsministeren jo mere farveløst (og dermed mindre alarmerende) beskriver  

 som, at »det må forventes, at lovforslaget vil medføre en begrænsning af  

 de meget kortvarige ledighedsperioder« (lovforslagets bemærkninger side  

 23, 2. spalte).
 Der henvises herudover til den som bilag til nærværende betænkning  

 optrykte henvendelse af 1. december 1988 fra Dansk Arbejdsgiverforening (L 55  

 - bilag 66).
Der kan siges det helt sikre om de nye karensdagsregler, at de skal  

 betales af produktionen, og at arbejdsministeren har helt uret, når han  

 foregiver, at de kommer til at hvile på arbejdsgiveren.
Det er kun det  

 formelle udgangspunkt.
Overvæltning af byrden og alskens andre  

 uigennemsigtige sammenhænge vil medføre, at ingen til syvende og sidst vil  

 kunne afgøre, hvem af de to der er blevet skadet hvor meget, men den  

 egentlige store taber bliver det danske samfund.
Værst bliver det nok for  

 vådfiskeindustrien og for vikarbureauer, men det bliver også slemt hundredvis  

 af andre steder.
Efter Fremskridtspartiets vurdering er der også ringe virkelighedskontakt  

 i de forventnnger, arbejdsministeren udtrykker om, at karensdagsordningen  

 skulle motivere fagforbundene til at indgå aftaler om større fleksibilitet i  

 arbejdstilrettelæggelsen.
Helt andre hensyn indebærer nok, at der er meget  

 små ekstragevinster at hente i såkaldt forbedret planlægning, hvor man ikke  

 indretter arbejdspladsens forhold efter, hvad der er produktionsmæssigt  

 optimalt, men efter de nyindførte karensregler.
Til nr. 16 I de fleste tilfælde vil der ved en ledighedsperiodes start blive udbetalt  

 dagpenge efter en særlig sats for supplerende dagpenge.
Det samme bør lægges  

 til grund for dagpengegodtgørelsen fra arbejdsgiveren.
Til nr. 17 Det foreslås at skærpe kravet om medlemmets tilknytning til  

 arbejdsgiveren, således at helt kortvarige ansættelsesforhold ikke omfattes  

 af ordningen, idet en dagpengegodtgørelse i sådanne tilfælde har en relativ  

 stor omkostningseffekt.
 De særlige problemer på en række virksomhedsområder som f.eks.  

 fiskeindustrien, byggebranchen, restaurationsvirksomheder, havne og dele af  

 jordbruget vil hermed i vid udstrækning være afhjulpet.
Til nr. 18 Første del af ændringsforslaget svarer til det af ministeren stillede  

 ændringsforslag.
Anden del af ændringsforslaget, der omfatter tilfælde, hvor  

 arbejdsophøret ikke medfører ledighed af mindst 9 timers varighed, har til  

 hensigt at sikre, at arbejdsgiverne ikke skal betale dagpengegodtgørelse i de  

 tilfælde, hvor medlemmet efter de gældende regler ikke på grund af  

 mindsteudbetalingsreglen ville have haft ret til arbejdsløshedsdagpenge.
Til nr. 21, 24 og 25 Ændringsforslagene er af teknisk karakter og indebærer, at lovforslagets  

 nr. 7 flyttes over i »Kapitel 4 Fællesbestemmelser«.
Det skyldes,  

 at beregningsmetoden skal kunne anvendes ved begge AUD-bidrag.
Til nr. 22 Da der er sket en begrænsning i antal dage, arbejdsgiverne skal betale 1.  

 ledighedsdag, er det rimeligt, at arbejdsgiverne kommer til at betale de 150  

 kr. årligt i merudgift.
 Hvis ændringsforslaget vedtages, vil mindretallet stille de nødvendige  

 konsekvensændringsforslag ved lovforslagets 3. behandling.
Til nr. 23 Der henvises til den mellem regeringen og Socialdemokratiet indgåede  

 aftale af 9. december 1988 i forbindelse med arbejdsministerens bidrag til  

 FFL 89 (aftalen optrykkes som bilag til denne betænkning).
Til nr. 27 Ændringsforslaget er redaktionelt.
Til nr. 28 For at sikre, at der ikke er overgangspersoner, der kan miste  

 dagpengeretten, medens de venter på et arbejdstilbud, foreslås § 5, stk. 9, i  

 overgangsbestemmelsen ændret således, at overgangspersoner, der vælger et  

 arbejdstilbud, uanset arbejdskravsbestemmelsen, bevarer dagpengeretten,  

 indtil arbejdstilbudet påbegyndes eller afslås.
Til nr. 29 Det bemærkes, at et væsentligt kritikpunkt mod forslaget om  

 arbejdsgiverbetaling af 1. ledighedsdag har været, at overgangsordningen er  

 for kort, og at mange brancher ikke har mulighed for at omstille sig på den  

 korte tid.
 Det foreslås derfor, at overgangsordningen forlænges, således at  

 arbejdsgivernes forpligtelse til at betale dagpengegodtgørelse til samme  

 medlem i hvert af årene 1989 og 1990 begrænses til 5 gange og indtil 1. juli  

 1991 til 4 gange.
Til nr. 30 Virksomheder, der f.eks. arbejder med frisk fisk alene, er så afhængige af  

 tilførslerne fra dag til dag, at de ikke kan udjævne arbejdsbehovet uden at  

 skade produktkvaliteten.
Såfremt det ikke lykkes at indgå overenskomster, der  

 giver den fornødne smidighed med hensyn til arbejdstider, vil det være  

 nødvendigt at give frihed for dagpengegodtgørelse i et antal dage pr. år, der  

 må fastsættes af arbejdsministeren ud fra en vurdering af overenskomsternes  

 resultat og de givne omstændigheder.
Tilsvarende problemer har  

 stevedorebranchen og visse byggefag.
Til nr. 31 og 32 Vådfiskeindustrien, vejrligsplagede og mange andre vil antagelig have lidt  

 afgørende knæk før 1991 og vil også kunne blive undergravet, hvis der ikke  

 gives hjemmel for, at de permanent kan blive fri for at skulle betale for  

 arbejdskraft, de ikke benytter, og så må der udbetales medarbejderne  

 arbejdsløshedsunderstøttelse, så længe Folketinget ikke definitivt bryder med  

 1908-a-kassesystemet.
 Derfor er det stærkt påkrævet, at arbejdsministeren ikke får sine  

 beføjelser indsnøret som anført i ændringsforslag nr. 30.
Pia Christmas-Møller (KF) Kirkegaard (KF) Connie Hedegaard (KF) Jens Peter  

 Jensen (V) Traberg Smidt (V) Glistrup (FP) Jørgen Estrup (RV) Bollmann (CD)  

 fmd.
Glønborg (KRF) Jytte Andersen (S) Bakholt (S) Søren B.
Jørgensen  

 (S) nfmd.
Kaj Poulsen (S) Hans Strunge (S) Tommy Dinesen (SF) Lilli  

 Gyldenkilde (SF) Ole Henriksen (SF) Bilag 1 Dansk Arbejdsgiverforening 1. december 1988 Folketingets Arbejdsmarkedsudvalg Forslag til lov om ændring af lov om arbejdsmarkedstilbud til ledige m.v.
(Lovforslag nr.
L 55) Med brev af 1. november 1988 til  

 arbejdsmarkedsudvalget har Dansk Arbejdsgiverforening advaret mod at  

 gennemføre forslaget om arbejdsgiverbetaling i den foreslåede form.
Der er i brevet peget på det urimelige i, at arbejdsgiverne pålægges  

 merudgifter, som er større end den statslige besparelse.
Desuden at forslaget  

 vil ramme nogle virksomheder og brancher urimelig hårdt.
Med henblik på at få belyst erhvervslivets merudgifter ved den foreslåede  

 ordning har Dansk Arbejdsgiverforening gennemført en undersøgelse blandt et  

 udsnit af medlemsvirksomhederne i perioden 24. oktober til 6. november.
De  

 udvalgte virksomheder er i denne periode blevet bedt om at registrere  

 antallet af hjemsendelser og disses varighed samt antallet af arbejdsophør af  

 forskellige årsager.
 Undersøgelsen som er nærmere omtalt i vedlagte notat viser, at  

 virksomhedernes samlede omkostninger ved den foreslåede ordning vil overstige  

 den statslige besparelse med op mod 300 mio. kr.
Som anført i vort brev af 1. november 1988 har vi taget til efterretning,  

 at arbejdsgiverne skal medvirke til finansieringen af den forbedrede indsats  

 mod langvarig ledighed.
Det er imidlertid meningsløst, at virksomhederne  

 pålægges merudgifter på omkring 700 mio. kr., hvoraf staten kun sparer 400  

 mio. kr.
 I lyset af undersøgelsens resultater vil vi påny opfordre til, at  

 bestemmelsen i lovforslagets § 84 ændres.
Dansk Arbejdsgiverforening Hans Skov Christensen / Niels Jørgen Hansen Undersøgelse om arbejdsgiverbetaling ved 1. ledighedsdag Efter drøftelse  

 med medlemsorganisationerne den 14. oktober om regeringens forslag til  

 revision af indsatsen over for langtidsledige, besluttedes det at gennemføre  

 en særlig undersøgelse af erhvervslivets udgifter til ordningen.
 Forslaget tilsiger, at arbejdsgiverne ved afskedigelser, hjemsendelser,  

 ophør af opgave- og tidsbestemte akkorder m.m. skal betale de ansatte  

 A-kassemedlemmer en dagpengegodtgørelse svarende til den maksimale  

 dagpengesats (p.t. 389 kr. pr. dag).
Ordningen vil udover besparelser på dagpenge betyde ekstraudgifter for  

 virksomhederne i en hidtil ukendt størrelsesorden.
Der skal ydes godtgørelse  

 i en række tilfælde, hvor der ikke ydes dagpenge.
Det gælder ved ledighed på  

 under 9 timer pr. uge og for A-kassemedlemmer, der ikke har ret til dagpenge  

 p.g.a. 26-ugersreglen og reglen om medlemsskab i mindst 12 måneder før der  

 kan udbetales dagpenge (bortset fra nyuddannede på dimittendsats). Desuden  

 vil godtgørelsen i en række tilfælde overstige den dagpengesats, som de  

 pågældende vil være berettiget til, enten fordi der i den pågældende uge  

 skulle udbetales dimittendsats eller fordi de pågældendes tidligere indkomst  

 ikke berettiger til maksimal dagpengesats.
 Forskellen mellem dagpengebesparelsen på finansloven og arbejdsgivernes  

 samlede omkostninger ved ordningen betyder en reel indkomstoverførsel fra  

 arbejdsgiverne til lønmodtagerne.
Hovedresultat Undersøgelsen er gennemført blandt et udsnit af DA's medlemsvirksomheder  

 med mindst een ansat.
 For en 2-ugers periode (24. oktober til 6. november) har man oplysninger  

 om antallet af hjemsendelser og disses varighed, antallet af arbejdsophør på  

 grund af forhold i virksomhederne, antallet af arbejdsophør på grund af  

 afslutning af tids- og opgavebestemte akkorder, samt antallet af  

 genansættelse hos samme arbejdsgiver uden ledighed og efter kun 1 dags  

 ledighed.
 Undersøgelsen konkluderer, at der udover besparelsen på 400 mio. kr. skal  

 afholdes mindst 265 mio. kr. i ekstraudgifter fra arbejdsgiverne efter den  

 foreslåede ordning.
 Det er i denne beregning forudsat, at regeringens skøn over den samlede  

 dagpengebesparelse på 400 mio. kr. er korrekt.
 Dagpengebesparelsen på 400 mio. kr. beregnes som betaling i forbindelse  

 med henholdsvis afskedigelser på grund af forhold i virksomhederne (95 mio.  

 kr.), hjemsendelser af en varighed på 9 timer eller mere (160 mio. kr.) og  

 afslutning af tids- og opgavebestemte akkorder (145 mio. kr.).
Arbejdsgiverbetalingen vil herudover beløbe sig til mindst 265 mio. kr.  

 Beløbet er beregnet ud fra det samlede antal hjemsendelser af en varighed på  

 under 9 timer, hvor hjemsendelsernes gennemsnitlige varighed er anslået til 6  

 timer, fordi nogle hjemsendelser kun er af 1/2 dags varighed.
Beløbet herfor  

 er beregnet til 185 mio. kr.
Fra stevedorevirksomheder er det oplyst, at et  

 antal arbejdsophør efterfølges af genbeskæftigelse efter præcis een dags  

 ledighed (5 mio. kr.), mens differencen mellem arbejdsgivergodtgørelsen og  

 den gennemsnitlige dagpengesats er anslået til 75 mio. kr.
I udgiften er fraregnet de tilfælde, hvor man (hovedsagelig i stevedorer)  

 genbeskæftiger samme person dagen efter i samme virksomhed.
Derimod har man  

 ikke kunnet få oplysning om de tilfælde, hvor en person efter arbejdsophør i  

 en virksomhed får anden ansættelse uden at have været ledig i det  

 mellemliggende tidsrum.
Omkostningernes fordeling mellem henholdsvis arbejdsgiveres ekstrabetaling  

 og dagpengebesparelsen skønnes repræsentativ for DA's medlemskreds i den  

 undersøgte periode.
Det bør i denne forbindelse anføres, at der i perioden  

 ikke har gjort sig ekstreme vejrligs- eller sæsonmæssige problemer gældende.
Opdeling efter erhverv I analysen er virksomhederne opdelt i hovederhvervsgrupper.
For 90 pct.s  

 vedkommende foreligger der oplysninger herom.
De øvrige 10 pct. er ikke endnu  

 klassificeret efter branche.
Det drejer sig om virksomheder, der er  

 forholdsvis nye medlemmer af DA.
Det skal bemærkes, at de nedenfor angivne beløb fremkommer ved selve  

 beregningen.
Af hensyn til den statistiske usikkerhed skal foretages  

 afrunding af beløbene.
Beregningen er dog udtryk for det omtrentlige  

 størrelsesforhold.
 Det må tillige anføres, at undersøgelsen beskriver situationen under de  

 aktuelle forhold, idet der selvsagt ikke kan tages højde for eventuelle  

 beskæftigelsesmæssige konsekvenser m.m. af lovforslagets vedtagelse.
For fremstillingserhvervene skønnes den samlede  

 arbejdsgiverbetaling at udgøre minimum 158 mio. kr., heraf 67 mio. kr. i  

 dagpengebesparelse og 91 mio. kr. i yderligere omkostninger.
Den samlede  

 difference mellem godtgørelse og dagpenge er herunder beregnet til 27 mio.  

 kr.
 For fiskeindustrien alene drejer det sig om 21 mio. kr. i alt, heraf  

 henholdsvis 12 mio. kr. i dagpengebesparelse og 13 mio. kr. i yderligere  

 omkostninger.
 For bygge- og anlægssektoren skønnes den samlede  

 arbejdsgiverbetaling at udgøre 193 mio. kr., heraf 110 mio. kr. i  

 dagpengebesparelse og 83 mio. kr. i yderligere omkostninger. (Differencen  

 mellem godtgørelse og dagpenge: 25 mio. kr.).
 Ved handel, restaurations- og hotelvirksomhed vil udgiften udgøre  

 92 mio. kr., heraf 84 mio. kr. i dagpengebesparelse og 6 mio. kr. i  

 yderligere omkostninger. (Difference mellem godtgørelse og dagpenge: 2 mio.  

 kr.).
 Ved transport vil udgiften udgøre 122 mio. kr., nemlig henholdsvis  

 94 mio. kr. i dagpengebesparelse og 28 mio. kr. i meromkostninger.  

 (differencen mellem godtgørelse og dagpenge: 8 mio. kr.).
 Øvrige, inkl. uoplyst, erhverv: 102 mio. kr. i samlede omkostninger, heraf  

 45 mio. kr. i dagpengebesparelse og 57 mio. kr. i yderligere omkostninger.  

 (Difference mellem godtgørelse og dagpenge: 13 mio. kr.).
Metode a.
Spørgeskemaundersøgelsen Undersøgelsen er gennemført i perioden fra 24. oktober til 6. november  

 blandt et udsnit af DA's medlemsvirksomheder.
 Der udvalgtes i alt 1.000 virksomheder (ekskl. fiskeindustri og stevedorer  

 jf. nedenfor).
Udvælgelsen foregik tilfældigt i to trin.
Først udvalgtes virksomhederne  

 således, at antallet af udvalgte i de enkelte erhverv er repræsentative for  

 virksomheder i DA's samlede medlemskreds med mindst 1 ansat.
Dernæst  

 udvalgtes virksomhederne inden for det enkelte erhverv med en sandsynlighed,  

 der både afspejler fordelingen af det samlede antal virksomheder og antallet  

 af ansatte inden for erhvervet (et vægtet gennemsnit af antal beskæftigede i  

 hver størrelsesgruppe og antallet af virksomheder). Herved fik man i  

 undersøgelsen dels udvalgt virksomheder i alle erhverv, dels virksomheder med  

 såvel mange som få ansatte.
 Undersøgelsens spørgeskema er besvaret af i alt 635 blandt de i alt 1.000  

 udvalgte.
Med henblik på at opnå en repræsentativ besvarelse for DA's  

 medlemsvirksomheder, er svarene vægtet.
Dette er sket ved, at antallet af  

 besvarelser blandt virksomheder i et givet erhverv og en given  

 størrelsesgruppe er vægtet i forhold til DA's medlemstal i den tilsvarende  

 kategori.
b.
Fiskeindustri og stevedorer Undersøgelsen er suppleret med oplysninger fra Industrifagene om  

 hjemsendelser i fiskeindustrien i 1987. Oplysningerne er tidligere  

 indsamlet til brug for Arbejdsministeriet.
Det samlede antal hjemsendelser er  

 omregnet til en 2-ugers-periode med henblik på at kunne sammenholdes med  

 undersøgelsens resultater.
Undersøgelsen omfatter ca. 49 virksomheder.
 Tilsvarende er undersøgelsen suppleret med oplysninger fra  

 Havnesammenslutningen baseret på 6 stevedorevirksomheder.  

 Undersøgelsen omfatter 1. kvartal 1988. Oplysningerne herfra er ligeledes  

 omregnet til en 2-ugers-periode.
 Det samlede antal virksomheder i undersøgelsen er herefter 690.
Beregninger og forudsætninger a.
Dagpengebesparelsen Undersøgelsen har taget udgangspunkt i den forudsætning, at regeringens  

 beregning af en samlet dagpengebesparelse på 400 mio. kr. er korrekt.
 I materialet er opgjort en samlet fordeling af hjemsendelser af forskellig  

 varighed samt arbejdsophør af forskellige årsager.
Der er i alt registreret 19.595 tilfælde af henholdsvis hjemsendelser af  

 over 9 timers varighed, afskedigelser på grund af forhold i virksomhederne og  

 afslutning af tids- og opgavebestemte akkorder, hvor der ikke dagen efter er  

 sket genansættelse hos samme arbejdsgiver.
Dette ovennævnte antal er forudsat  

 at svare til 400 mio. kr.
b.
Meromkostninger På grundlag af oplysninger om antal hjemsendelser under 9 timer har man ud  

 fra »samme sats« beregnet arbejdsgivernes meromkostninger af denne  

 årsag, idet beløbet dog er reduceret med 25 pct. i forhold til godtgørelse  

 for en hel dag (6 timers hjemsendelse i gennemsnit).
Der findes kun meget få oplysninger om tilfælde, hvor en person er  

genbeskæftiget på samme virksomhed efter præcis 1 dags ledighed.
Denne  

 situation svarer dog i dagpengemæssig henseende til hjemsendelse af 1 dags  

 varighed.
Den skønnede merudgift på 5 mio. kr. må antages at ligge under det  

 faktiske.
Oplysninger om ansættelse på anden virksomhed umiddelbart efter  

 arbejdsophøret kan ikke tilvejebringes.
Arbejdsgiverens ekstraomkostninger og  

 hermed oplysning om antal tilfælde, hvor en lønmodtager samme dag både får  

 godtgørelse fra tidligere arbejdsgiver og løn fra den nye arbejdsgiver,  

 findes derfor ikke oplyst.
Forskellen mellem gennemsnitlig dagpengesats og godtgørelse fra  

 arbejdsgiver er anslået til 75 mio. kr.
Beløbet er beregnet ud fra den  

 forudsætning, at dagpengebesparelsen udgør 330,50 kr. i gennemsnit, idet 1/4  

 er berettiget til maksimale dagpenge, mens 3/4 udbetales efter  

 dimittendsatsen.
Virksomhederne skal udbetale 58,50 kr. mere, svarende til 19  

 pct. udover dagpengebesparelsen, dvs. 75 mio. kr.
I opdelingen af udgifterne  

 på erhverv er dette beløb fordelt i forhold til arbejdsgiverens  

 meromkostninger.
Undersøgelsen er gennemført i perioden fra 24. oktober til 6.  

 november.
Det afgørende for resultatet i undersøgelsen er ikke, om denne  

 periode kan karakteriseres som repræsentativ med hensyn til det  

 gennemsnitlige antal hjemsendelser og arbejdsophør af forskellige årsager for  

 året som helhed, men derimod hvorvidt fordelingen af hjemsendelser  

 m.v. er atypisk.
For den konkrete periodes vedkommende er der ikke noget, der  

 tyder på, at antallet af hjemsendelser har været ekstraordinært stort.  

 Tværtimod er det fra nogle virksomheder blevet tilkendegivet, at der ikke i  

 den undersøgte periode, men på andre tidspunkter har været tale om  

 hjemsendelser.
Arbejdsgiverbetaling 1. ledighedsdag Mio. kr.
Dagpengebesparelsen 400 - Hjemsendelse 9 timer eller mere 160 - Afskedigelser på grund af forhold i virksomheden 95 - Afslutning af tids- og opgavebestemte akkorder1) 145 Arbejdsgiverbetaling herudover 265 - Hjemsendelser under 9 timer2) 185 - Genbeskæftigelse i samme virksomhed efter 1 dags ledighed 5 - Ansættelse i anden virksomhed uden ledighed ? - Godtgørelsen højere end gennemsnitlig dagpengesats 75 Minimumsskøn for omkostninger 665 1) Genansættelser næste dag fraregnet.
 2) Gennemsnitligt 6 timer pr. hjemsendelse.
Bilag 2 Den 9. december 1988 Aftale mellem regeringen og Socialdemokratiet i forbindelse med arbejdsministerens bidrag til FFL 89 1. Parterne er enige om at erstatte L 57 (lov om ændring af lov om  

 arbejdsformidling og arbejdsløshedsforsikring m.v.) med følgende elementer:
 (* 1) I det omfang besparelsen ikke realiseres er parterne indforstået med  

 at finde kompenserende budgetforbedringer.
 2. Ordningen hvor deltidsbeskæftigede med supplerende dagpenge (efter 78  

 uger med supplerende dagpenge indenfor 2 år) får ret til et ATB, hvis de  

 fortsat ønsker fuldtidsbeskæftigelse, etableres som en udvidelse af L 55 og  

 gælder således parallelt i aftaleperioden herefter (1989 til og med 1992).
 3. De øvrige elementer i aftalen kan tages op til revision i 1990 med  

 virkning fra 1991.
 4. Regeringen har endvidere oplyst, at der i perioden vedrørende L  

 55-forliget (1989-92 (inkl.)) stilles de nødvendige ressourcer til rådighed  

 for udmøntning af forliget.
 5. L 55 vedrørende arbejdsgiverbetaling af 1. ledighedsdag ændres:
 -tro og love-erklæring i forbindelse med jobskift.
 -antallet af arbejdsgiverbetalte ledighedsdage kan højst udgøre 5 i 1989,  

 5 i 1990 og 4 i 1. halvår 1991.
 6. Forslagene færdigforhandles mellem aftaleparterne efter høring af  

 arbejdsmarkedets parter i Landsarbejdsnævnet.
 7. I aftalen indgår ikke finansieringsomlægning af  

 arbejdsløshedsforsikringen, hvor parterne har forskellig opfattelse.
Bilag 3 Nogle af udvalgets spørgsmål til ministeren og dennes svar herpå Spørgsmål 13:
Vil alle, der overholder forpligtelserne i lovforslaget, være sikret, at  

 de ikke kan falde ud af dagpengesystemet i den årrække, loven gælder, dvs.  

 indtil lovens revision er en realitet? Svar:
 Ifølge lovforslagets revisionsbestemmelse skal der fremsættes lovforslag  

 om revision af loven i folketingssamlingen 1991-92.
 Med den igangværende lovrevision sikres, at alle ledige får adgang til  

 tilbud, der kan forbedre deres muligheder for at finde varig beskæftigelse.
 Spørgsmålet om, hvorvidt personer, der overholder lovforslagets  

 forpligtelser, vil kunne miste dagpengeretten, inden loven revideres på ny,  

 kan kun besvares teoretisk og under den forudsætning, at det i perioden ikke  

 lykkes den ledige at finde beskæftigelse overhovedet.
Ledige, der i løbet af 1989 er i fare for at miste dagpengeretten, vil via  

 lovforslaget kunne vælge mellem et arbejdstilbud, en uddannelse med  

 uddannelsesydelse eller et uddannelsestilbud.
Såfremt en overgangsperson  

 vælger at modtage et arbejdstilbud og påbegynder dette den 1. januar 1989 på  

 en arbejdsplads i den offentlige sektor (7 måneder), vil pågældende kunne  

 miste retten til dagpenge 1. februar 1992, hvis der er tale om fuld ledighed  

 i hele perioden.
 Ledige, som omfattes af lovforslagets generelle del og tager imod de  

 forskellige tilbud, vil under forudsætning af fuld ledighed kunne miste  

 dagpengeretten fra 1. maj 1992 og fremefter.
 Spørgsmål 42:
Vil ministeren lade rådighedsstramningen, hvorefter ikke kun anvisning af  

 arbejde, men også henvisning kan få sanktionsfølger, udgå - eller ændre den,  

 så den »kun« får gyldighed, såfremt det arbejde, der henvises til,  

 ikke bliver til et arbejdsforhold, dvs. jobbet ikke bliver besat? Svar:
 Forslaget i § 2, nr. 4, skal primært ses på baggrund af  

 arbejdsformidlingens ændrede praksis med hensyn til anvendelse af anvisning  

 og henvisning.
Arbejdsformidlingens formidlingspraksis har i de seneste år udviklet sig  

 således, at man tilstræber at henvise de arbejdssøgende til samtale med  

 arbejdsgiveren forud for besættelse af et job.
Dette ud fra en vurdering af,  

 at langt de fleste job stiller nuancerede kvalifikationskrav til den  

 arbejdssøgende, krav, som ikke nødvendigvis vil kunne opfyldes ved anvisning  

 af en enkelt person udvalgt alene på de »formelt« registrerede  

 kvalifikationer.
Anvisning finder i dag stort set kun anvendelse, hvor der er tale om  

 korttidsjob, som stiller beskedne eller helt entydigt definerede krav til de  

 arbejdssøgendes kvalifikationer, eller hvor arbejdsformidlingen har en nær  

 kontakt (eventuelt fast aftale) med en bestemt gruppe af arbejdssøgende om  

 hurtig formidling.
Dette er typisk inden for tjenerområdet.
Endvidere  

 anvendes anvisning i mindre udstrækning inden for pædagogområdet.
 Spørgsmålet om der skal bruges anvisning eller henvisning er således  

 afhængig af, hvilken type job der er tale om, og hermed også af, hvilken  

 faggruppe medlemmet tilhører.
Efter de gældende regler er det alene afvisning af at tage anvist arbejde,  

 der har direkte dagpengemæssige konsekvenser, idet medlemmet mister retten  

 til dagpenge i 2 uger.
To uberettigede afslag inden for 12 måneder medfører,  

 at medlemmet udelukkes fra dagpenge, indtil medlemmet har haft 5 ugers  

 arbejde.
 Henvisning til samtale har ikke direkte konsekvenser for dagpengeretten,  

 men gentagen forgæves henvisning kan give grundlag for, at der rejses en  

 rådighedssag.
 Arbejdsformidlingens ændrede praksis, hvorefter anvisning stort set kun  

 bruges inden for ganske få bestemte fagområder, har skabt et behov for at  

 revidere disse regler, således at også afslag på henvisning i et vist omfang  

 kan få betydning for dagpengeretten.
 Der tænkes her alene på tilfælde, hvor henvisningssamtalen resulterer i et  

 tilbud fra arbejdsgiveren om beskæftigelse, og hvor den ledige afslår  

 tilbuddet, eller hvor den ledige slet ikke møder op til samtalen.
 Det skal understreges, at det efter forslaget kun er flere forgæves  

 henvisninger inden for en kortere periode, der vil kunne få betydning for  

 dagpengeretten, og ligesom ved anvisning kan medlemmet naturligvis have en  

 fyldestgørende grund til at afslå det tilbudte arbejde eller udeblive fra  

 samtalen med arbejdsgiveren.
 Det er således ikke - som spørgsmålet synes at forudsætte - hensigten, at  

 enhver henvisning, som ikke resulterer i et arbejdsforhold, kan medføre  

 sanktioner.
 Spørgsmål 45:
Vil der blive indført sanktioner og i givet fald hvilke, såfremt en ledig  

 ikke ser sig i stand til at udvise mobilitet på grund af familiære forhold og  

 f.eks. anvises arbejde i Sønderjylland, mens samleveren/hustruen har arbejde  

 i København og intet arbejde kan anvises i Sønderjylland? Svar:
 I lovforslagets § 2, nr. 3, foreslås, at et medlem får pligt til at  

 overtage rimeligt arbejde fra det tidspunkt, hvor medlemmet indberettes til  

 et arbejdstilbud, dvs. efter ca. 18 måneders ledighed.
 Medlemmerne vil således efter en længere ledighedsperiode få pligt til at  

 stå til rådighed for et bredere fagligt og geografisk område end dækket af  

 begrebet passende arbejde.
 Ved bedømmelsen af, om et arbejde er rimeligt, skal der imidlertid også  

 tages hensyn til afstand fra bopæl og andre personlige forhold.
 Spørgsmålet kan på den baggrund besvares benægtende.
 Spørgsmål 69:
 Ministerens kommentarer til henvendelsen fra Hotel- og  

 Restaurationspersonalets Forbund, for så vidt angår ovennævnte forslag (bilag  

 47), udbedes.
 Svar:
 Med hensyn til de fremsatte betragtninger om mulighed for  

 uddannelsesydelse før 1. arbejdstilbud (side 1) kan jeg henvise til mit svar  

 på spørgsmålene nr. 53, 54, 74, 75 og 76.
 For så vidt angår rådighed (side 1 forneden og side 2 foroven) indeholder  

 henvendelsen nogle kommentarer til de påtænkte præciseringer af  

 rådighedsreglerne, som blandt andet vil indebære, at der ved et  

 ufyldestgørende begrundet afslag på arbejdstilbud skal statueres manglende  

 rådighed.
 Det er anført, at baggrunden for den mildere vurdering af afslag på  

 arbejdstilbud var, at Folketinget indså, at et arbejdstilbud ikke kunne  

 sidestilles med almindeligt arbejde, når den arbejdsløses nej til et sådant  

 tilbud skulle vurderes, og at Folketinget ved indførelsen af  

 jobtilbudsordningen anså bortfaldet af retten til et arbejdstilbud som  

 tilstrækkelig sanktion.
 Det kan oplyses, at regler om betydningen af afslag på arbejdstilbud er  

 fastsat i Arbejdsministeriets bekendtgørelse nr. 373 af 6. juli 1984 om  

 arbejdstilbud til ledige samt i Arbejdsdirektoratets (nu Direktoratet for  

 Arbejdsløshedsforsikring) bekendtgørelse nr. 182 af 29. april 1982 om ledige  

 arbejdsløshedskassemedlemmers forpligtelse til at stå til rådighed for  

 arbejdsmarkedet som betingelse for udbetaling af dagpenge.
 Efter disse regler får afslag på arbejdstilbud ikke umiddelbare  

 konsekvenser for dagpengeretten, men afslaget medfører, at  

 arbejdsløshedskassen skal foretage en samlet vurdering af medlemmets  

 rådighed.
 Efter praksis statueres dog som hovedregel manglende rådighed ved afslag  

 på arbejdstilbud.
 Den påtænkte ændring af rådighedsreglerne vil således blot være en  

 stadfæstelse af en allerede gældende praksis.
 Der henvises i øvrigt til pkt. j. i de almindelige bemærkninger til  

 lovforslaget.
 Med hensyn til bemærkningerne (side 2 midt, og side 3, 1. til 4. afsnit)  

 om muligheder for, at ledige kan miste ret til arbejdsløshedsdagpenge i den 4  

 årige aftaleperiode, kan jeg henvise til mit svar på spørgsmål nr. 13.
 Bemærkningerne side 3 forneden og til side 5, 1. afsnit, angår spørgsmålet  

 om, hvem der skal tage stilling til, om en ledig uden kompetencegivende  

 uddannelse kan få et 2. arbejdstilbud efter en konkret vurdering.
Hertil skal jeg bemærke, at dette aspekt er meget nøje vurderet.
Der er  

 herved lagt afgørende vægt på, at disse vurderinger ikke kan sammenlignes med  

 de vurderinger, arbejdsløshedskasserne foretager i forbindelse med de lediges  

 rådighed.
Medlemmet skal ved en konket vurdering kunne sandsynliggøre, at det  

 vil være umuligt/formålsløst at deltage i de tilbudte foranstaltninger på  

 grund af manglende forudsætninger både i forhold til uddannelsesbaggrund,  

 uddannelsestidspunkt og arbejdserfaring.
Det er derfor skønnet, at den  

 sagligt bedste vurdering opnås, når det er arbejdsformidlingen, der på  

 baggrund af indstilling fra arbejdsløshedskassen træffer afgørelse i disse  

 sager.
 Videre er det skønnet, at arbejdsmarkedsnævnet, som bl.a. har lignende  

 afgørelser med hensyn til sager, om et arbejdstilbud er rimeligt, vil være  

 velegnet til at træffe afgørelser i eventuelle klagesager.
 Jeg kan i denne forbindelse henvise til mit svar på spørgsmål nr. 71.
 Til forbundets bemærkninger side 5 om den foreslåede arbejdsgiverbetaling  

 af 1. ledighedsdag og det anførte om, at forslaget er  

 »konkurrenceforvridende«, skal jeg henvise til mit svar på  

 spørgsmål nr. 37.
 For så vidt angår usaglige fyresedler vil det forhold, at arbejdsgiveren  

 skal betale en dagpengegodtgørelse ved afskedigelse, forhåbentlig ikke  

 påvirke rigtigheden af de oplysninger, der skal gives på fyresedlen.
Arbejdsgiveren skal allerede efter de gældende regler give oplysninger om  

 årsagen til arbejdsophøret, hvis arbejdsløshedskassen finder behov for  

 dokumentation herfor.
Reglerne herom findes i § 5 i Arbejdsministeriets  

 bekendtgørelse nr. 612 af 18. december 1985 om arbejdsdokumentation som  

 betingelse for udbetaling af arbejdsløshedsdagpenge og efterløn.
 Angående forbundets spørgsmål om, hvorledes uoverensstemmelser mellem  

 arbejdsgiver og medlemmer skal afgøres, kan jeg henvise til mit svar på  

 spørgsmål nr. 81.
 Ved udformningen af bestemmelsen er der forsøgt taget højde for de  

 problemer, der opstod ved det tidligere forslag om arbejdsgiverbetaling af  

 ledighed i forbindelse med helligdagsferie.
 Spørgsmål 94:
Efter hvilke kriterier vil reglerne blive udarbejdet med hensyn til  

 ændringen fra passende arbejde til rimeligt arbejde? Svar:
Der henvises til pkt. j i de almindelige bemærkninger til lovforslaget.
De  

 nærmere regler vil blive fastsat i en bekendtgørelse, som på sædvanlig vis  

 vil blive forhandlet med arbejdsmarkedets parter i Landsarbejdsnævnet.
Til L 57 Spørgsmål 6:
Hvor mange offentligt ansatte - opdelt på stat, amter og kommuner og på  

 forskellige sektorer (sundhed, pleje, fritid, undervisning etc.) - er ansat  

 på deltid, hvor mange privat ansatte - fordelt på forskellige  

 erhvervssektorer - er ansat på deltid, og er deltidsansættelse generelt mere  

 udbredt i den offentlige end i den private sektor? Svar:
 Ifølge Danmarks Statistiks seneste registerbaserede statistik var der  

 ultimo november 1985 284.197 deltidsansatte i den offentlige og 279.122  

 deltidsansatte i den private sektor.
 Fordelingen af deltidsansatte på sektorer i henholdsvis den offentlige og  

 den private sektor fremgår af bilag 1. Heraf ses det, at deltidsfrekvensen er  

 væsentlig højere (34,5 pct.) i den offentlige sektor end i den private sektor  

 (18,2 pct.).
 Fordelingen af heltids- og deltidsbeskæftigelse er imidlertid ikke blot et  

 spørgsmål om privat versus offentlig ansættelse, men i høj grad også et  

 kønsspecifikt anliggende, idet langt den overvejende del af de deltidsansatte  

 er kvinder.
Tabel 1 Fordelingen af mænd og kvinder på henholdsvis heltid/deltid og  

 offentlig/privat ansættelse.
Ultimo november 1985 Mænd Kvinder Offentlig Privat Offentlig Privat Antal  

 Pct.
Antal Pct.
Antal Pct.
Antal Pct.
Heltid 245.447 79,1 929.527 90,1 293.196 57,2 361.579 65,5 Deltid 65.021 20,9 102.268 9,9 219.197 42,8 190.797 34,5 Som det fremgår  

 af tabel 1, er deltidsfrekvensen for kvinder 34,5 pct. i den private og 42,8  

 pct. i den offentlige sektor.
Den tilsvarende fordeling for mænd er  

 henholdsvis 9,9 pct. og 20,9 pct.
Bilag 1 Tabel 1 Fordelingen af ansatte i staten, amtskommuner og primærkommuner, ultimo  

 november 1985 Tabel 2 Fordelingen af deltidsansatte i staten på sektorer, ultimo november 1985 Tabel 3 Fordeling af deltidsansatte i amts- og primærkommuner, ultimo november  

 1985 Tabel 4 Fordelingen af deltidsansatte på erhverv i den private sektor, ultimo  

 november 1985 Tilføjelse til betænkning Efter at 2. behandling af lovforslaget blev standset og det henvistes til fornyet udvalgsbehandling, har udvalget afholdt yderligere nogle møder.
 Følgende ændringsforslag i betænkningen ønskes taget tilbage af  

 forslagsstilleren (arbejdsministeren): nr. 1-5, 7, 8, 10-13, 19, 20, 27 og  

 29. Ingen medlemmer af udvalget ønsker at opretholde disse ændringsforslag.
 Ændringsforslag nr. 33-37 i tilføjelsen til betænkningen er alle nye og  

 stillet af arbejdsministeren.
 Herefter indstiller et flertal (Socialdemokratiets, Det  

 Konservative Folkepartis, Venstres og Det Radikale Venstres medlemmer af  

 udvalget) lovforslaget til vedtagelse med de af arbejdsministeren  

 stillede ændringsforslag (i betænkningen: nr. 6, 9, 14, 21, 23-26 og 28, og i  

 tilføjelsen til betænkningen: nr. 33-37).
Et mindretal (Socialistisk Folkepartis medlemmer af udvalget) har  

 ingen indvendinger mod, at en række ændringsforslag tages tilbage af  

 arbejdsministeren.
Det er nemlig ændringsforslag, som SF har stillet forslag  

 om skal udgå, da det er som følge af disse ændringer, lovforslaget som helhed  

 forringes, bl.a. for deltidsarbejdende, der er fuldtidsforsikret.
SF ser  

 gerne, at der ikke kommer nye ændringsforslag.
Mindretallet indstiller  

 lovforslaget til vedtagelse med de af mindretallet stillede og/eller  

 tiltrådte ændringsforslag (i betænkningen: nr. 6, 9, 14, 22 og 28).
 Et andet mindretal (Fremskridtspartiets medlem af udvalget) har i  

 betænkningen stillet ændringsforslag nr. 15, 31 og 32 og vil stemme for  

 disse.
 Hvad angår de øvrige opretholdte og/eller nyfremsatte ændringsforslag  

 tiltræder mindretallet nr. 16-18, 21, 24, 25, 33 og 37 og indstiller  

 ændringsforslag nr. 6, 9, 14, 22, 26, 28 og 34-36 til forkastelse.
Hvad angår ændringsforslag nr. 23 bemærker mindretallet, at det vil  

 tilnærme dansk afgiftslovgivning til EF-gennemsnit.
Det har været  

 udslaggivende for, at Fremskridtspartiet stemmer ja til dette  

 ændringsforslag.
 Hvad endelig angår ændringsforslag nr. 30 vil Fremskridtspartiet stemme  

 ja, uanset hvordan det går med mindretallets underændringsforslag nr. 31 og  

 32.
 Et tredje mindretal (Centrum-Demokraternes medlem af udvalget)  

 indstiller lovforslaget til vedtagelse med de af mindretallet  

 stillede/og eller tiltrådte ændringsforslag (i betænkningen: nr. 6, 9, 14,  

 16-18, 21, 23-26, 28 og 30, og i tilføjelsen til betænkningen: nr. 33, 34 og  

 37).
 Et fjerde mindretal (Kristeligt Folkepartis medlem af udvalget)  

 indstiller lovforslaget til vedtagelse med de af mindretallet stillede  

 og/eller tiltrådte ændringsforslag (i betænkningen: nr. 6, 9, 14, 17, 18, 21,  

 23-26, 28 og 30, og i tilføjelsen til betænkningen: nr. 33-37).
Ændringsforslag Til § 1 Af arbejdsministeren, tiltrådt af et flertal (udvalget med  

 undtagelse af SF):
 33) I det under nr. 2 foreslåede nye § 1, stk. 5, ændres  

 ordene »medmindre de« til: »hvis de ikke«.
Til § 2 Af arbejdsministeren, tiltrådt af et flertal (udvalget med  

 undtagelse af SF og FP):
 34) I den under nr. 1 foreslåede nye § 55, stk. 3, indsættes  

 efter »§ 10, stk. 8,»: »eller uddannelsesydelse efter § 10,  

 stk. 12,».
 Af arbejdsministeren, tiltrådt af et flertal (udvalget med  

 undtagelse af SF, FP og CD):
 35) Efter nr. 3 indsætes som nyt nummer:
 » 04. § 59 , stk. 2, affattes således:
»Stk. 2. Har et medlem haft beskæftigelse af større omfang end  

 svarende til fagets normale arbejdstid, overføres alle overskydende timer fra  

 de forudgående 13 uger før ledighedens indtræden.
Dog bortfalder overskydende  

 timer, der ikke er opbrugt inden for 9 måneder fra  

 opgørelsestidspunktet.«» 36) Efter nr. 7 indsættes som nyt nummer:
 » 05. § 73, stk. 3, affattes således:
»Stk. 3. Har et medlem haft beskæftigelse af større omfang end  

 svarende til en ugentlig arbejdstid på 30 timer, overføres alle overskydende  

 timer fra de forudgående 13 uger før ledighedens indtræden.
Dog bortfalder  

 overskydende timer, der ikke er opbrugt inden for 9 måneder fra  

 opgørelsestidspunktet.«» Til § 5 Af arbejdsministeren, tiltrådt af et flertal (udvalget med  

 undtagelse af SF):
 37) Stk. 10 affattes således:
»Stk. 10. Arbejdsgiverens forpligtelse til at udbetale  

 dagpengegodtgørelse, jf. § 84 i lov om arbejdsformidling og  

 arbejdsløshedsforsikring m.v., kan til samme medlem højst indtræde 5 gange i  

 hvert af årene 1989, 1990 og derefter højst 4 gange indtil 1. juli  

 1991.« Bemærkninger Til nr. 34 Ændringsforslaget er en konsekvens af ændringsforslag nr. 9 i betænkningen  

 til § 1, nr. 8, om indsættelse af et nyt stk. 12 i § 10 i lov om  

 arbejdstilbud til ledige om, at ledige, der har ret til at modtage et  

 uddannelsestilbud efter § 10, stk. 8, i stedet for kan modtage  

 uddannelsesydelse.
Til nr. 35 Af administrative grunde foreslås det at anvende opgørelsestidpunktet frem  

 for optjeningstidspunktet.
Til nr. 36 Mens ændringsforslaget om ændring af § 59 vedrører timeoverførselsreglerne  

 for fuldtidsforsikrede, så angår ændringsforslaget til § 73  

 timeoverførselsreglerne for deltidsforsikrede.
 Ændringen er således en konsekvens af ændringsforslag nr. 12 i  

 betænkningen om ændring af § 59 om timeoverførselsreglerne for  

 fuldtidsforsikrede.
Pia Christmas-Møller (KF) Kirkegaard (KF) Connie Hedegaard (KF) Jens Peter  

 Jensen (V) Traberg Smidt (V) Glistrup (FP) Jørgen Estrup (RV) Bollmann (CD)  

 fmd.
Glønborg (KRF) Jytte Andersen (S) Bakholt (S) Søren B.
Jørgensen  

 (S) nfmd.
Kaj Poulsen (S) Strunge (S) Tommy Dinesen (SF) Lilli  

 Gyldenkilde (SF) Ole Henriksen (SF) Tillægsbetænkning Udvalget har, efter at lovforslaget ved 2. behandling blev henvist til fornyet udvalgsbehandling, behandlet lovforslaget i nogle møder.
Udvalget har i den forbindelse stillet spørgsmål til arbejdsministeren, som denne har besvaret dels skriftligt, dels i samråd.
Udvalgets skriftlige spørgsmål og ministerens svar herpå er optrykt som bilag til denne betænkning.
 Udvalget har endvidere modtaget skriftlige henvendelser fra Akademikernes  

 Centralorganisation, AC, og Maritim A-kasse, Fiskerne & Sømændene.
 Der er af arbejdsministeren stillet ændringsforslag, hvorom henvises til  

 de ledsagende bemærkninger.
 Herefter indstiller et flertal (Socialdemokratiets, Det  

 Konservative Folkepartis, Venstres, Det Radikale Venstres og Kristeligt  

 Folkepartis medlemmer af udvalget) lovforslaget til vedtagelse med de  

 stillede ændringsforslag.
 Et mindretal (Socialistisk Folkepartis medlemmer af udvalget)  

 indstiller alle ændringsforslagene til forkastelse.
Det vigtigste ændringsforslag omhandler indførelse af begrænsning af  

 tiden, hvor deltidsarbejdende, der er fuldtidsforsikrede, kan modtage  

 supplerende dagpenge.
Alle de andre ændringsforslag omhandler, hvilke  

 forbedringer det største forligsparti har fået for at stemme for forringelsen  

 i § 60.
 SF har bedt om optryk i tillægsbetænkningen af spørgsmål 123 og  

 arbejdsministerens svar herpå, idet det heraf vil fremgå, at  

 deltidsarbejdende fuldtidsforsikrede, der afskediges efter gældende regler og  

 reglerne i lovforslaget, som det foreligger efter 2. behandling, er  

 fuldstændigt ligestillede med andre fuldtidsledige.
 Mindretallet indstiller lovforslaget til vedtagelse i den  

 affattelse, hvori det foreligger efter 2. behandling.
 Mindretallet kan ikke medvirke, hvis ændringsforslagene vedtages.
 Et andet mindretal (Fremskridtspartiets medlem af udvalget)  

 indstiller lovforslaget til forkastelse og henviser herom til partiets  

 betænkningsbidrag til betænkning af 12. december 1988.
Ændringsforslag nr. 5 og de dermed forbundne ændringsforslag nr. 1, 3 og 4  

 indeholder en kompliceret regelkonstruktion, som ikke forekom i lovforslaget,  

 som dette fremsattes den 13. oktober 1988, eller som det forelå efter 2.  

 behandlingen den 15. december 1988. Folketingets Arbejdsmarkedsudvalg har  

 fået lejlighed til at se disse regler den 16. december 1988 kl. ca. 16 eller  

 få timer før afgivelsen af nærværende tillægsbetænkning, der er første chance  

 for det overvejende antal af folketingsmedlemmerne for at blive bekendt med  

 nydannelsen.
Arbejdsministeren har oplyst, at forslaget indeholder  

 »mange nye spændende aspekter«.
Dette har unægtelig også været  

 etiketten ved alt det lovsjusk, som ved tidligere lejligheder har været  

 jasket gennem Folketinget til alvorlig skade for masser af mennesker.
De  

 mennesker, som de nye ændringsforslag angår, er beskæftiget på det  

 mangfoldige og stærkt forskelligartede danske arbejdsmarked, som ifølge  

 arbejdsministeren ikke har kunnet overskues, før han udfærdigede  

 ændringsforslagene.
De pågældende har ikke mindste kinamands mulighed for at  

 fremføre deres synspunkter og argumenter over for offentligheden og dermed  

 for Folketinget i de timer, der er tilbage, før der planlægges endelig  

 vedtagelse af ændringsforslagene.
Nydannelsen vil meget let også forvolde  

 administrativt kaos og stor usikkerhed, når den skal trækkes ned over  

 arbejdslivet med så kort varsel, som den jule-/nytårsperiode, der er frem til  

 ikrafttrædelsesdagen den 1. januar 1989.
 Skulle de »mange nye spændende aspekter« virkelig være så  

 fremragende, som arbejdsministeren forventer, kan det ikke gøre særlig stor  

 skade, såfremt der gives en rimelig tid - f.eks. frem til 1. marts 1989 -  

 til, at forslaget kan stå sin prøve over for den kritik, der må ventes, når  

 der bliver tid for befolkningen til nærmere overvejelse.
 Fremskridtspartiet håber derfor, at de nævnte ændringsforslag får normal  

 behandling, f.eks. ved, at arbejdsministeren tager dem ud af det foreliggende  

 lovforslag og fremsætter dem som selvstændigt forslag straks i det nye år.
 For at tilskynde til sådan rimelig adfærd fra ministerens side vil  

 Fremskridtspartiet gøre sin indflydelse gældende for, at der ikke af  

 Folketinget gives dispensation til hasteekspresbehandling af sagen med  

 tilsidesættelse af forretningsordenens almindelige tidsfrister.
 Ændringsforslagene nr. 6, 7 og 8 frembyder problemer af samme karakter, og  

 Fremskridtspartiets holdning til disse 3 ændringsforslag er derfor den samme.
 Fremskridtspartiet vil derimod ikke modsætte sig hastebehandling af  

 lovforslaget i øvrigt (med ændringsforslag nr. 2), såfremt de famøse 7  

 ændringsforslag trækkes ud af lovforslaget og behandles som selvstændigt  

 lovforslag, der kan fremsættes i måske januar 1989 og derefter  

 folketingsbehandles med de i grundloven foreskrevne 3 behandlinger i det  

 tempo, som flertallet (inden for normale tidsfrister i forretningsordenen og  

 Folketingets praksis) kan styre på ganske samme måde, som tilfældet er ved  

 alle andre nye folketingsforslag, der af forslagsstillerne opfattes som  

 indeholdende »mange nye spændende aspekter«.
 Ministeren har oplyst, at de mennesker, der omtales på side 7 i  

 lovforslaget som værende i knibe, vil blive reddet ved gennemførelsen af L  

 55, således som det foreligger efter 2. behandling - altså uden at de nye  

 uoverskuelige ændringsforslag gennemjages i den korte tid, der er tilbage til  

 folketingsarbejdet i 1988.
 Et tredje mindretal (Centrum-Demokraternes medlem af udvalget) vil  

 redegøre for sin stilling ved 3. behandling.
Ændringsforslag Af arbejdsministeren, tiltrådt af et flertal (S, KF, V, RV  

 og KRF):
Til § 1 1) Nr. 1 affattes således:
 »1. I § 1, stk. 1, 1. pkt., udgår », jf. dog § 9«,  

 og som nyt punktum indsættes efter 1. pkt.:
»Tilbudet skal herudover gives til medlemmer, der mister retten til  

 nedsatte dagpenge efter § 60 i lov om arbejdsformidling og  

 arbejdsløshedsforsikring m.v.« 2. pkt. bliver herefter 3. pkt.' Af arbejdsministeren, tiltrådt af et flertal (S, KF, V, FP,  

 RV og KRF):
 2) I det under nr. 2 foreslåede § 1, stk. 4, nr. 3, udgår  

 », jf. § 11«.
 Af arbejdsministeren, tiltrådt af et flertal (S, KF, V, RV  

 og KRF):
 3) I det under nr. 2 foreslåede § 1, stk. 4, indsættes som  

 nyt nummer:
»5) Ledige, som mister retten til nedsatte dagpenge efter § 60 i lov  

 om arbejdsformidling og arbejdsløshedsforsikring m.v.« 4) Nr. 3 affattes således:
 »3. I § 6, stk. 1, ændres »jf. § 1, stk. 1 og 2«  

 til: »jf. § 1, stk. 1, 2 og 4«, og efter 1. pkt. indsættes som nyt  

 punktum:
»Arbejdsministeren kan fastsætte særlige regler om ret til  

 arbejdstilbud til medlemmer, der mister retten til nedsatte dagpenge efter §  

 60 i lov om arbejdsformidling og arbejdsløshedsforsikring m.v.«» Til § 2 5) Efter nr. 4 indsættes som nyt nummer:
 »01. Efter § 59 indsættes som ny paragraf:
 »§ 60. Når et medlem har fået udbetalt nedsatte dagpenge i sammenlagt  

 78 uger inden for de sidste 2 år, bortfalder retten til nedsatte dagpenge,  

 indtil medlemmet har haft 26 ugers arbejde med mere end 30 timer i hver uge  

 inden for 12 måneder.
 Stk. 2. Et medlem, hvis ret til dagpenge er bortfaldet efter stk. 1,  

 bevarer uanset stk. 1 retten til nedsatte dagpenge, indtil medlemmet  

 påbegynder et arbejdstilbud efter § 1, stk. 1, 2. pkt., eller § 1, stk. 4,  

 nr. 5, i lov om arbejdstilbud til ledige eller har afslået arbejdstilbudet.
Stk. 3. Et medlem, hvis dagpengeret bortfalder efter stk. 1, og som ikke  

 benytter sig af retten til et arbejdstilbud efter § 1, stk. 1, 2. pkt., eller  

 § 1, stk. 4, nr. 5, i lov om arbejdstilbud til ledige, har ved fuld ledighed  

 alene ret til dagpenge som deltidsforsikret.
Retten til dagpenge som  

 fuldtidsforsikret genindtræder, når medlemmet har haft mere end 300 timers  

 beskæftigelse inden for en periode på 10 uger eller et arbejdstilbud.
Stk. 4. Direktøren for Arbejdsløshedsforsikringen fastsætter efter  

 forhandling med Landsarbejdsnævnet nærmere regler om anvendelsen af  

 bestemmelsen i stk. 1. Der kan herunder fastsættes regler for arbejdsforhold,  

 hvori der arbejdes periodevis, samt fastsættes regler om, at fagområder eller  

 dele heraf med særlig mange kortvarige ansættelsesforhold ikke er omfattet af  

 bestemmelsen i stk. 1.«» 6) I nr. 11 indsættes i det foreslåede § 84, stk. 3, som nyt  

nr. 1:
 »1) hvis det godtgøres, at beskæftigelse påbegyndes den efterfølgende  

 arbejdsdag, eller der modtages sygedagpenge eller afholdes ferie i  

 tilslutning til arbejdsophøret, eller«.
 Nr. 1 og 2 bliver herefter nr. 2 og 3.
 7) I nr. 11 indsættes i det foreslåede § 84, stk. 5, efter  

 1. pkt. som nyt punktum:
»Medlemmet har efter anmodning fra arbejdsgiveren pligt til at afgive  

 erklæring på tro og love om kravet i § 84, stk. 3, nr. 1.« 8) I nr. 11 indsættes i den foreslåede § 84 som stk. 8:
»Stk. 8. Direktøren for Arbejdsløshedsforsikringen kan efter  

 forhandling med Landsarbejdsnævnet fastsætte nærmere regler om afgivelse af  

 tro og love-erklæringer inden for de enkelte fagområder.« Bemærkninger Til nr. 1, 3 og 4 Ændringsforslagene er en følge af en ændring i reglerne om nedsatte  

 dagpenge (supplerende dagpenge).
Fuldtidsforsikrede kan kun modtage nedsatte dagpenge i 78 uger inden for  

 en periode på 2 år.
De 78 uger tælles fra den 1. januar 1988.
 Ledige, som mister retten til dagpenge efter § 60 i lov om  

 arbejdsformidling og arbejdsløshedsforsikring m.v., vil få ret til et  

 arbejdstilbud.
 I overensstemmelse med principperne i den nye arbejdstilbudslov vil dette  

 arbejdstilbud kunne gives som et 1. eller som et 2. arbejdstilbud.
 Hvis den ledige har fået sit første arbejdstilbud efter de her foreslåede  

 nye regler om arbejdstilbud, generhverves dagpengeretten.
Hvis en ledig har modtaget sit 1. arbejdstilbud på grundlag af ophør af  

 ret til nedsatte dagpenge, jf. § 60, stk. 1, i lov om arbejdsformidling og  

 arbejdsløshedsforsikring m.v., kan den ledige ikke opnå ret til et nyt 1.  

 arbejdstilbud af samme grund.
Den ledige kan få et 2. arbejdstilbud efter  

 bestemmelserne i § 1, stk. 4.
 De særlige regler herom fastsættes af arbejdsministeren.
Ledige, der ved afslutning af sidste arbejdstilbud er fyldt 50 år, vil  

 kunne få flere arbejdstilbud, herunder som følge af ophør af ret til nedsatte  

 dagpenge.
Det samme gælder for unge under 25 år.
 Ordningen med arbejdstilbud på grundlag af ret til nedsatte dagpenge vil  

 blive administreret således, at arbejdsløshedskasserne i god tid inden  

 udløbet af 78 uger indberetter de ledige til arbejdsformidlingen.
 Hvis den ledige ikke umiddelbart ønsker at modtage arbejdstilbud, vil  

 pågældende få mulighed for inden for 6 måneder at tage imod tilbudet.
 Arbejdstilbudet vil som hovedregel ikke kunne gives hos den hidtidige  

 arbejdsgiver.
Til nr. 2 Ændringen er redaktionel.
Til nr. 5 Ændringsforslaget om ændring af reglerne om retten til supplerende  

 dagpenge medfører, at fuldtidsforsikrede kun kan modtage supplerende dagpenge  

 i 78 uger inden for en periode på 2 år.
De 78 uger tælles fra den 1. januar  

 1988.
 Ved udarbejdelsen af forslaget om tidsbegrænsning for retten til  

 supplerende dagpenge er det hensigten, at løsarbejdere, f.eks. havnearbejdere  

 og visse løst ansatte grupper inden for fiskeindustri, tjenerfaget, musikere  

 med flere, ikke omfattes af forslaget.
Forslagets målgruppe er således personer, der arbejder på fast nedsat  

 arbejdstid eller i turnusordninger.
På baggrund af undersøgelsen i  

 Bonnerup-udvalgets betænkning er det anslået, at ca. 3.500 personer  

 umiddelbart vil blive omfattet af forslaget, og at der skønsmæssigt vil være  

 en tilgang på 1.000 personer årligt.
 Med henblik på at vurdere, om visse løsarbejdergrupper alligevel  

 utilsigtet vil blive omfattet af forslaget, er det aftalt mellem  

 aftaleparterne at iværksætte en undersøgelse i 1. kvartal af 1989 af  

 konsekvenserne af forslaget i forhold til løsarbejdere.
Der er mellem aftaleparterne enighed om at anvende den foreslåede  

 bemyndigelse til at foretage de nødvendige justeringer af reglerne, således  

 at visse medlemsgrupper helt vil kunne undtages fra reglerne.
Der er således  

 mulighed for at tage højde for utilsigtede konsekvenser, inden forslaget får  

 virkning, hvilket tidligst kan ske fra den 1. juli 1989.
Det vil blive overvejet, om det er muligt at foretage en afgrænsning på  

 grundlag af en vurdering af, hvorvidt der mellem arbejdsgiver og lønmodtager  

 er indgået aftale om fast nedsat tid inden for en given periode.
Dette  

 forhold vil blive søgt belyst ved en undersøgelse, der iværksættes i 4.  

 kvartal 1989.
 Retten til supplerende dagpenge kan generhverves ved et arbejdstilbud  

 eller 26 ugers arbejde med mere end 30 timer i hver uge inden for 12 måneder.
 Med henblik på at sikre en mere fast og varig tilknytning til  

 arbejdsmarkedet får medlemmer, der mister retten til supplerende dagpenge,  

 ret til et arbejdstilbud på fuld tid, jf. bemærkningerne til nr. 1, 3 og 4.
Retten til arbejdstilbud indtræder, før retten til supplerende dagpenge  

 bortfalder.
Hvis medlemmer mod forventning ikke får et arbejdstilbud, inden  

 retten til supplerende dagpenge bortfalder, jf. bemærkningerne til nr. 1, 3  

 og 4, kan der gives supplerende dagpenge, indtil arbejdstilbud gives.
 Det må forventes, at arbejdstilbudet væsentligt vil forbedre medlemmets  

 muligheder for at opnå varig beskæftigelse på fuld tid.
 Hvis medlemmet trods arbejdstilbudet kun opnår deltidsbeskæftigelse, har  

 medlemmet ret til på ny at modtage supplerende dagpenge i 78 uger inden for  

 en periode på 2 år.
Hvis medlemmet afskediges fra sin deltidsbeskæftigelse, foretager  

 arbejdsløshedskassen en konkret rådighedsvurdering.
Hvis der er begrundet  

 tvivl om rådigheden, kan retten til fulde dagpenge generhverves ved mere end  

 300 timers arbejde inden for 10 uger.
 Retten til dagpenge efter reglerne for fuldtidsforsikrede bevares  

 herefter, så længe det almindelige arbejdskrav er opfyldt  

 (26-ugers-bestemmelsen).
 Retten til supplerende dagpenge vil kun kunne generhverves ved 26 ugers  

 arbejde med mere end 30 timer i hver uge inden for 12 måneder.
 Et medlem, der afslår et arbejdstilbud og herefter ikke modtager  

 supplerende dagpenge, har inden for de første 6 måneder efter afslaget  

 mulighed for at opretholde retten til arbejdstilbud.
 Et medlem vil få ret til dagpenge som fuldtidsforsikret, når medlemmet i  

 en sammenhængende periode på 10 uger har haft arbejde i mere end 300 timer  

 eller et arbejdstilbud.
 For så vidt angår opfølgning af forliget af 9. december vedrørende de  

 anførte besparelser ved forslagene om supplerende dagpenge og udvidet adgang  

 til timeoverførsel vil der i samarbejde med arbejdsløshedskasserne blive  

 foretaget en undersøgelse i løbet af 2. og 3. kvartal 1989 med henblik på  

 stillingtagen til, om der skal foretages revision for at opfylde  

 hensigtserklæringen vedrørende de anførte besparelser i forligsaftalen.
Til nr. 6-8 Det foreslås, at arbejdsgiveren i forbindelse med fratræden kan anmode om  

 en tro og loveerklæring.
 Forslaget medfører, at retten til dagpengegodtgørelse bortfalder, hvis  

 medlemmet straks opnår andet arbejde, ligesom retten til dagpengegodtgørelse  

 bortfalder, hvis medlemmet modtager sygedagpenge eller holder ferie i  

 tilslutning til arbejdsophøret.
 Arbejdsmarkedets forhold er mangeartede, og det foreslås derfor, at der  

 gives mulighed for, at direktøren for Arbejdsløshedsforsikringen efter  

 forhandling med Landsarbejdsnævnet kan fastsætte nærmere regler om afgivelse  

 af tro og love-erklæringer.
 Det forudsættes, at bemyndigelsen kun udnyttes, hvis arbejdsmarkedets  

 parter er enige om de nærmere regler.
 Hvis parterne i Landsarbejdsnævnet ikke er enige, skal spørgsmålet  

 afklares mellem aftaleparterne.
 I bekendtgørelse fastsættes særlige regler for beregningen af  

 dagpengegodtgørelsen ved hjemsendelser.
Medlemmer med mindre end fuld overenskomstmæssig arbejdstid i en uge hos  

 samme arbejdsgiver får beregnet dagpengegodtgørelsen forholdsmæssigt.
Hvor  

 fuld overenskomstmæssig arbejdstid opnås gennem merarbejde på ugens andre  

 dage, erhverves ikke ret til dagpengegodtgørelse.
 Hvis medlemmet således i en uge inklusive merarbejde er nået op på fuld  

 overenskomstmæssig arbejdstid eller mere, skal der ikke betales  

 dagpengegodtgørelse.
 I ugeopgørelsen mellem arbejdsgiver og lønmodtager vil der ikke blive tale  

 om overførsel af eventuelle overskydende timer til den følgende uge.
 Der er videre enighed om, at forslaget til ændring af reglen i § 59, stk.  

 2, om timeoverførsel skal administreres således, at både uger, hvor der er  

 arbejdet mindre end fagets normale arbejdstid, og uger med beskæftigelse i  

 større omfang end fagets normale arbejdstid medregnes ved opgørelsen af  

 overskydende timer i 13-ugers-perioden.
 Manglende timetal i forhold til fagets normale arbejdstid vil således  

 blive fratrukket i overskydende timetal i 13-ugers-perioden.
Pia Christmas-Møller (KF) Kirkegaard (KF) Connie Hedegaard (KF) Jens Peter  

 Jensen (V) Traberg Smidt (V) Glistrup (FP) Jørgen Estrup (RV) Bollmann (CD)  

 fmd.
Glønborg (KRF) Jytte Andersen (S) Bakholt (S) Søren B.
Jørgensen  

 (S) nfmd.
Kaj Poulsen (S) Strunge (S) Tommy Dinesen (SF) Lilli  

 Gyldenkilde (SF) Ole Henriksen (SF) Bilag Et af udvalgets spørgsmål til arbejdsministeren og dennes svar herpå Spørgsmål:
 Det ønskes oplyst, hvorvidt en person, der er fuldtidsforsikret og på  

 supplerende dagpenge, og som afskediges fra sit arbejde, vil være stillet som  

 enhver anden arbejdsløs, såfremt L 55 vedtages, som det foreligger efter 2.  

 behandling.
 Svar:
Reglerne om arbejdstilbud, uddannelsesydelse, uddannelsestilbud og  

 iværksætterydelse i lov om arbejdstilbud til ledige er - således som de  

 foreligger efter 2. behandling - ikke knyttet an til, om den ledige, som  

 afskediges fra sit arbejde, modtager supplerende dagpenge eller modtager  

 dagpenge som fuldtidsledig.
Adgangen til arbejdstilbud er således knyttet an  

 til, at den ledige i god tid, inden pågældende kan miste dagpengeretten efter  

 26 ugers reglen, indberettes til et arbejdstilbud.
 Hvad angår retten til arbejdsløshedsdagpenge, bemærkes, at pågældende vil  

 være stillet som øvrige fuldtidsforsikrede ledige med ret til  

 fuldtidsdagpenge.
 Med ændringsforslaget, der vil blive stillet ved 3. behandlingen, om  

 begrænsning af retten til supplerende dagpenge kombineret med et  

 arbejdstilbud, vil personer på supplerende dagpenge yderligere få mulighed  

 for at få et arbejdstilbud, uanset at der ikke har foreligget længerevarende  

 fuldtidsledighed.
Der er her tale om en helt ny mulighed, idet disse personer ikke efter L  

 55, således som det foreligger efter 2. behandlingen, ville kunne få ret til  

 arbejdstilbud.
Denne nye mulighed for at få et arbejdstilbud vil væsentligt  

 forbedre mulighederne for at opnå varig beskæftigelse på fuld tid for  

 deltidsbeskæftigede medlemmer, som ikke har været i stand til selv at skaffe  

 sig et fuldtidsarbejde.
