Information om koordinationsudvalg for den  

 forebyggende arbejdsmarkedsindsats Forord Det er regeringens mål, at vi skal have et arbejdsmarked for alle,  

 dvs. et arbejdsmarked, der er så rummeligt, at der også er plads  

 til mennesker, der ikke har fuld arbejdsevne.
Vi ved, det kræver, at  

 alle kræfter skal inddrages, og at der er brug for at tænke i  

 andre baner.
Først og fremmest skal kommunen, arbejdsmarkedets parter,  

 de praktiserende læger og invalideorganisationerne inddrages, men  

 også andre lokale kræfter kan bidrage.
 For at få dette samarbejde - partnerskab - sat i gang lokalt er det  

 i forbindelse med bistandsreformen vedtaget, at der skal nedsættes  

 koordinationsudvalg for den forebyggende arbejdsmarkedsindsats  

 (koordinationsudvalg) i alle kommuner.
Herudover er der taget en række andre initiativer, som skal  

 støtte indsatsen for, at alle kan få et arbejdsliv.
Jeg kan  

 bl.a. nævne den tidlige opfølgning i dagpengesager,  

 fleksjobreglerne og den forstærkede aktiverende indsats,  

 ændringer i førtidspensionsreglerne om revalidering mv.
Eksperter m.fl. vil måske sige, at det ikke er muligt at nå  

 regeringens mål: at få alle med en arbejdsevne i arbejde, men  

 eksperterne siger også, at humlebien ikke burde kunne flyve.
Hver  

 sommer beviser den alligevel, at det umulige er muligt.
 Jeg vil gerne opfordre de enkelte koordinationsudvalg til at følge  

 humlebiens eksempel og bevise, at det umulige er muligt - at der lokalt kan  

 skabes et rummeligere arbejdsmarked.
 Jeg ved, det er en stor opgave for udvalgene at være med til at  

 løfte, derfor har jeg også afsat midler til at udvikle og lave  

 forsøg med udvalgenes arbejde.
Denne pjece er tænkt som en "vejviser" til brug for  

 igangsætning af koordinationsudvalg og til de medlemmer af  

 koordinationsudvalgene, som har påtaget sig en spændende og  

 vigtig opgave.
Det er imidlertid vigtigt, at udvalgene selv drøfter,  

 hvorledes de griber opgaven an set i forhold til de lokale behov og  

 muligheder.
Pjecen er desuden tænkt som en information til kommuner,  

 organisationer, m.fl.
 Socialministeriet vil sammen med Det Centrale Koordinationsudvalg  

 følge udviklingen lokalt.
Karen Jespersen Kapitel 1 Koordinationsudvalget og det rummelige arbejdsmarked Koordinationsudvalgene skal ses i sammenhæng med  

 Regeringens samlede indsats for at skabe et rummeligt arbejdsmarked.
 Formålet med at nedsætte koordinationsudvalg for den  

 forebyggende arbejdsmarkedsindsats (koordinationsudvalg) er nemlig lokalt at  

 få aktører, som kan bidrage til at skabe et rummeligt  

 arbejdsmarked - med plads til alle - også til personer med  

 be-grænset arbejdsevne.
 Midlet til lokalt at nå Regeringens overordnede mål med et  

 rummeligere arbejdsmarked er:
- at forebygge, at personer udstødes fra arbejdsmarkedet, - at fastholde de personer, der er i risiko for at miste fodfæstet  

 på arbejdsmarkedet, - at integrere personer, der har vanskeligt ved at komme ind på  

 arbejdsmarkedet, og - at integrere personer, der har svært ved at vende tilbage til  

 arbejdsmarkedet.
Det rummelige arbejdsmarked er en videreudvikling af aktivlinien i social-  

 og arbejdsmarkedspolitikken.
Aktivlinien byggede oprindeligt på ideen  

 om, at personer - især de med fuld arbejdsevne - ikke burde få  

 offentlig forsørgelse, hvis de ikke samtidig udnyttede deres  

 arbejdsevne i et aktiveringstilbud.
Aktivlinien kom også til at omfatte  

 personer med problemer ud over ledighed.
Men med introduktionen af det  

 rummelige arbejdsmarked er perspektivet skiftet.
Nu drejer det sig også  

 i høj grad om at undgå at give offentlig forsørgelse til  

 personer med begrænset arbejdsevne ved at forbedre deres  

 beskæftigelsesmuligheder på arbejdsmarkedet.
Det er en opgave for virksomhederne, der kan tilrettelægge arbejdet,  

 så personer, der har problemer med helbredet, kan blive på  

 arbejdspladsen, fx ved omskoling, omplacering mv.
Det er også en opgave  

 for arbejdsmarkedets parter, der via de sociale kapitler i overenskomsterne,  

 kan skabe mulighed for mere fleksible vilkår.
Og det er en opgave for  

 det offentlige - først og fremmest kommunerne.
Nogle af de centrale felter i det rummelige arbejdsmarked, som ligger  

 direkte inden for det sociale ansvarsområde, er: aktivering,  

 revalidering, arbejdsfastholdelse af sygedagpengemodtagere, fleksjob,  

 skånejob med løntilskud og kampagnen om virksomhedernes sociale  

 medansvar.
Indsatsområderne er kendte, men skiftet i fokus - fra passiv  

 forsørgelse til beskæftigelse på arbejdsmarkedet - vil  

 bevirke en ændring i anvendelsen af sociale tilbud, fx må det  

 forventes, at der kommer flere fleksjob og færre nye  

 førtidspensionister.
For at få et rummeligere arbejdsmarked er det nødvendigt at  

 øge samarbejdet mellem det offentlige og det private.
Det bevirker, at  

 bl.a. arbejdsmarkedets parter vil komme tættere på  

 socialpolitikken.
Det giver sig udtryk i, at der på lokalt plan  

 nedsættes koordinationsudvalg for den forebyggende  

 arbejdsmarkedsindsats inden udgangen af 1998.
 På centralt plan giver det sig udtryk i, at Den Sociale Ankestyrelse  

 den 1. juli 1998 har nedsat Det Centrale Koordinationsudvalg (se kap.8).
På centralt plan er der endvidere etableret  

 "firepartsdrøftelser" om fremme og udvikling af et mere  

 rummeligt arbejdsmarked.
Deltagerne er Arbejdsministeriet, Socialministeriet,  

 arbejdsmarkedets parter og repræsen-tanter for kommunerne.
 Desuden har socialministeren nedsat "Rådet for den sociale  

 indsats på det rummelige arbejdsmarked" (se kap. 9). Dette  

 råd er sammensat af repræsentanter for DA, LO og de kommunale  

 parter, med Socialministeriets departementschef som formand.
 Rådet inspirerer til politikudvikling og rådgiver ministeren i  

 forbindelse med ny lovgivning og nye initiativer inden for området mv.  

 Som et særligt interessefelt for rådet er koordinationsudvalgene,  

 og rådet kan direkte kontakte de lokale koordinationsudvalg.
Kapitel 2 Koordinationsudvalget - et rådgivende og  

 samarbejdsskabende udvalg Koordinationsudvalget nedsættes af kommunalbestyrelsen efter  

 bestemmelser i §§ 22-29 i lov om retssikkerhed og administration på det  

 sociale område (se bilag 1).
 Koordinationsudvalget rådgiver kommunalbestyrelsen om forhold, der  

 vedrører den sociale arbejdsmarkedsrettede indsats.
 Baggrunden for at indføre koordinationsudvalg i alle kommuner er et  

 ønske om at fremme den lokale indsats for et arbejdsmarked med plads  

 til alle, samt positive erfaringer fra et antal kommuner, der har haft  

 sociale koordinationsudvalg efter bestemmelser gældende før 1.  

 juli 1998 (se kap. 4.3).
 Koordinationsudvalget skal følge og rådgive kommunen om  

 generelle forhold, der vedrører kommunens indsats med hensyn  

 til:
- opfølgning af sager om sygedagpenge aktivering, revalidering,  

 fleksjob, skånejob med løntilskud mv., - hjælp til forsørgelse og - andre former for hjælp, hvor formålet er, at personer  

 opnår eller fastholder tilknyt-ning til arbejdsmarkedet.
 Koordinationsudvalget rådgiver også andre om den sociale  

 arbejdsmarkedsrettede indsats, fx virksomheder og faglige organisationer.
Herudover skal koordinationsudvalget medvirke til at udvikle samarbejdet  

 mellem kommunen og andre aktører.
Det kan fx være det lokale  

 erhvervsliv, arbejdsmarkedets parter, AF, de praktiserende læger,  

 handicaporganisationer m.fl.
Udvalget er et lokalt samarbejdsforum.
Det er et  

 partnerskab, hvor parter med forskellige indfaldsvinkler kan medvirke til  

 andre løsninger af sociale problemer, end hvis kommunen skal  

 løfte opgaven alene.
Udvalget kan endvidere med afsæt i  

 medlemmernes forskellige baglande skabe lokale netværk, som kan bidrage  

 til at åbne arbejdsmarkedet for personer med begrænsninger i  

 arbejdsevnen.
 Formålet med at nedsætte koordinationsudvalg er lokalt at  

 få aktører, som kan bidrage til at udvikle arbejdsmarkedet,  

 så der bliver plads til alle - også til personer med  

 begrænset arbejdsevne.
 Udvalget kan ikke behandle enkeltsager, men alene de forskellige generelle  

 problemstillinger, som har udgangspunkt i enkeltsager.
Kapitel 3 Koordinationsudvalget - medlemmer og nedsættelse  

 af udvalg Kommunalbestyrelsen skal nedsætte et koordinationsudvalg senest den  

 31. december 1998. Kommunen kan opfylde denne pligt enten ved at  

 nedsætte eget koordinationsudvalg eller ved at gå sammen med  

 andre kommuner i et fælles koordinationsudvalg.
3.1. Koordinationsudvalgets medlemmer Udvalget består som udgangspunkt af 7 medlemmer. Ét medlem,  

 der udpeges af kommunalbestyrelsen blandt dens medlemmer, og ét  

 medlem, som hver af følgende organisationer udpeger:
- De Samvirkende Invalideorganisationer (DSI) - Landsorganisationen i Danmark (LO) - Dansk Arbejdsgiverforening (DA) - Funktionærernes og Tjenestemændenes Fællesråd  

 (FTF) - Praktiserende Lægers Organisation (PLO) - Arbejdsmarkedsstyrelsen (AF-regionskontorerne) Herudover kan kommunen udpege medlemmer, der repræsenterer andre  

 organisationer eller private (fx enkeltpersoner) i lokalområdet.
De medlemmer, som de centrale organisationer udpeger, skal  

 repræsentere organisationen eller myndigheden på lokalt plan.
Der  

 stilles ikke krav om fast bopæl i en bestemt kommune for at kunne  

 være medlem af koordinationsudvalget.
Men det forudsættes, at  

 medlemmerne har et godt kendskab til lokalområdet.
Hvis det ikke er muligt at få udpeget repræsentanter fra alle  

 organisationer, kan koordinationsudvalget nedsættes med færre  

 medlemmer.
Udvalget skal dog altid bestå af mindst 4 medlemmer og et  

 kommunalbestyrelsesmedlem, dvs. 5 medlemmer i alt.
For at sikre at udvalget i  

 videst muligt omfang får den tilsigtede faglige og organisatoriske  

 bredde, skal kommunen løbende søge at få sammensat  

 udvalget med et fuldt antal organisationsrepræsentanter.
Hvis en af de centrale organisationer ikke kan udpege en  

 repræsentant til udvalget, kan kommunen evt. udpege andre  

 organisationer eller private i lokalområdet som erstatning.
Kommunen  

 skal dog fortsat arbejde på at få et fuldtalligt udvalg sammensat  

 med repræsentanter fra alle centrale organisationer.
 Efter behov kan udvalget indkalde personer eller organisationer til at  

 deltage i enkeltmøder, fx repræsentanter fra  

 revalideringsinstitutioner, uddannelsesinstitutioner, speciallæger,  

 amternes specialkonsulenter på handicapområdet, amtslige eller  

 kommunale beskyttede værksteder m.fl.
3.2. Kommunalt eller fælleskommunalt  

 koordinationsudvalg Kommunen kan vælge - enten at nedsætte eget koordinationsudvalg - eller at nedsætte et fælleskommunalt koordinationsudvalg i  

 samarbejde med andre kommuner.
 Inden den enkelte kommune træffer afgørelse om at gå i  

 samarbejde med andre i et fælleskommunalt koordinationsudvalg, er det  

 vigtigt at få skabt klarhed om det fælles arbejdsgrundlag samt de  

 gensidige forventninger og mål.
I oktober 1997 spurgte Det Centrale Sociale Koordinationsudvalg (nedsat  

 under Den Sociale Ankestyrelse før 1. juli 1998, se kap. 8)  

 medlemmerne i de fælleskommunale sociale koordinationsudvalg om deres  

 vurdering af fordele og ulemper ved fælles udvalg.
Samtidig blev de  

 bedt om at pege på forhold og vurderinger, som kunne være nyttige  

 for andre kommuner.
 Erfaringerne fra disse fælleskommunale sociale koordinationsudvalg  

 (etableret før 1. juli 1998, se kap. 4.3) peger både på  

 fordele og ulemper.
Blandt fordelene ved fælleskommunale koordinationsudvalg blev  

 nævnt, at bredden i udvalget giver grobund for gensidig inspiration,  

 bedre erfaringsudveksling og bredere sammenligningsmuligheder.
Der peges  

 på, at diskussionen blandt medlemmerne bliver præget af en mere  

 nuanceret belysning af temaer, der gør medlemmerne bedre i stand til  

 at servicere det lokale ar-bejdsmarked og samtidig skabe de nødvendige  

 netværk.
Herudover peges der på fordelene ved fælles  

 koordinationsudvalg for kommuner, der indgår i et større  

 arbejdskraftopland.
Der blev også peget på, at det kunne  

 være lettere for de centrale organisationer og AF-regionskontorerne at  

 finde det nødvendige antal repræsentanter til  

 koordinationsudvalgene.
Derudover kommer de administrative besparelser ved  

 udvalgets drift, når flere kommuner deles om udgifterne til bl.a.  

 diæter, dokumenteret tabt arbejdsfortjeneste mv.
Blandt ulemperne ved fælleskommunale koordinationsudvalg pegede  

 medlemmerne på, at tætheden og nærheden i drøftelser  

 kan have vanskeligere vilkår i det større udvalg, og at  

 små kommuner kan have svært ved at komme til orde i et forum med  

 en eller flere store kommuner.
Det blev også nævnt, at der ikke  

 er tid til at gå tilstrækkeligt i dybden i udvalgets  

 drøftelser, og at det er vanskeligere for medlemmerne at få et  

 godt lokalkendskab til det større område.
Herudover blev der  

 peget på risikoen for, at koordinationsudvalget styres for meget af  

 kommunalbestyrelsernes medlemmer.
Vægten af kommunal  

 repræsentation kan således være for stor i forhold til de  

 øvrige medlemmer, hvis mere end 5 kommuner slår sig sammen.
De vigtigste råd, som medlemmerne i de fælleskommunale  

 koordinationsudvalg gav til andre kommuner, var - at kommunerne skal gøre sig klart, hvad de ser som fordelene ved  

 fællesskabet, og - at kommunerne får talt fællesskabet ordentligt igennem,  

 således at der er klarhed om holdninger, forventninger og  

 arbejdsmetoder.
Det vil derfor være naturligt, at kommuner, som overvejer at  

 nedsætte fælleskommunalt koordinationsudvalg, vælger at  

 gå i samarbejde med de kommuner, som afgrænser et  

 arbejdskraftopland eller på anden måde udgør et lokalt  

 arbejdsmarked.
Afgrænsningen afhænger af lokale  

 forudsætninger og samarbejdstraditioner, som godt kan foregå  

 på tværs af kommune- eller amtsgrænser.
 Blandt de sociale koordinationsudvalg (nedsat før 1. juli 1998)  

 findes der 6 fællesudvalg, som varierer i størrelse fra 2 til 6  

 kommuner (se bilag 4).
3.3 Nedsættelse af udvalg Når der skal nedsættes et koordinationsudvalg, henvender  

 kommunalbestyrelsen sig til de centrale organisationer, som er ansvarlige for  

 at udpege medlemmer til udvalget.
Arbejdsmarkedsstyrelsen har dog udlagt  

 denne opgave til AF-regionskontorerne, og derfor henvender  

 kommunalbestyrelsen sig hertil, når Arbejdsmarkedsstyrelsens  

 repræsentant skal udpeges.
 Så snart kommunalbestyrelsen har modtaget indstillingerne fra  

 organisationerne og AF-regionskontoret, nedsætter kommunalbestyrelsen  

 koordinationsudvalget og fastsætter en forretningsorden.
 Hvis en kommune ønsker at gå fra eget udvalg til fælles  

 kommunalt udvalg eller omvendt, kan den altid træffe beslutning herom  

 og nedsætte det ønskede udvalg efter de regler, der er beskrevet  

 her.
3.4 Forretningsorden Det er den enkelte kommunalbestyrelse eller ved fælleskommunale  

 koordinationsudvalg de samarbejdende kommunalbestyrelser, der  

 fastsætter forretningsordenen for koordinationsudvalget.
 Kommunalbestyrelsen eller de samarbejdende kommunalbestyrelser  

 fastsætter således omfanget og detailleringsgraden i  

 forretningsordenen.
Der findes ingen lovmæssige krav til indholdet i en  

 forretningsorden.
Men det vil være naturligt, at forretningsordenen  

 indeholder bestemmelser om hovedlinier for udvalgets virke og de  

 funktionsmåder, som kommunalbestyrelsen fastsætter inden for  

 rammerne af lovgivningen.
Forretningsordenen tilpasses den enkelte kommunes  

 struktur og tradition.
 En forretningsorden kan fx indeholde bestemmelser om:
 Koordinationsudvalgets sammensætning mv.:
- Hvem skal vælges som formand og næstformand? - Deltager andre lokale organisationer eller enkeltpersoner i udvalgets  

 møder? - Hvor mange ordinære møder skal udvalget holde, og hvad med  

 ekstraordinære møder? - Skal møderne være åbne eller lukkede? - Specielle forhold ved fællesudvalg, fx hvor sekretariatet skal  

 placeres, og om det skal gå på skift.
 Koordinationsudvalgets opgaver mv.:
- Hvad er udvalgets arbejdsområde og målgrupper? - Hvad er regelgrundlaget og de overordnede rammer? - Hvad skal den årlige redegørelse indeholde? Koordinationsudvalgets møder mv.:
- Hvem leder møderne? - Hvor tit afholdes møde? - Hvilke bestemmelser gælder for afstemninger og om  

 beslutningsdygtighed? - Hvad føres til referat? Udsendelse af dagsorden mv.:
- Hvem fastsætter dagsordnen? - Hvilke frister gælder for indkaldelse af udvalget? - Hvilke frister gælder for anmodning om at få et emne  

 behandlet? - Hvilke frister gælder for udsendelse af andet  

 informationsmateriale? I bilag 5 er der - til inspiration - et eksempel på en  

 forretningsorden.
Det understreges, at forretningsordenen kan have mange  

 andre former.
3.5 Funktionsperiode Der findes ingen regler om koordinationsudvalgets funktionsperiode.
Dog  

 skal medlemmet fra kommunalbestyrelsen udtræde af  

 koordinationsudvalget, hvis medlemmet ikke opnår genvalg til  

 kommunalbestyrelsen ved valgperiodens udløb eller ikke bliver udpeget  

 for en ny periode.
De øvrige medlemmer kan fortsætte i  

 koordinationsudvalget, så længe de repræsenterer  

 organisationen eller myndigheden lokalt og er udpeget af denne.
Dette  

 gælder også, hvis kommunen har udpeget medlemmer, der  

 repræsenterer andre organisationer eller private i  

 lokalområdet.
 Hvis et medlem ønsker at udtræde af koordinationsudvalget,  

 udpeger organisationen eller myndigheden et nyt medlem.
Kapitel 4 Koordinationsudvalgets opgaver og målgrupper 4.1 Koordinationsudvalgets opgaver Koordinationsudvalget har følgende opgaver - at bidrage til at øge beskæftigelsesmulighederne for  

 borgere, der er i fare for at miste tilknytningen til arbejdsmarkedet, eller  

 borgere, der ikke eller kun vanskeligt kan opnå beskæftigelse  

 på almindelige vilkår, - at medvirke til at samordne og udvikle den lokale forebyggende indsats i  

 kommunen for de borgere, der har svært ved at klare sig på  

 arbejdsmarkedet på egen hånd, og - at følge og rådgive kommunalbestyrelsen om: kommunens  

 indsats mht. opfølgning af sager om sygedagpenge, aktivering,  

 revalidering, fleksjob, skånejob med løntilskud mv., hjælp  

 til forsørgelse, andre former for hjælp, der har til  

 formål, at borgeren opnår eller fastholder tilknytning til  

 arbejdsmarkedet, - at rådgive andre end kommunalbestyrelsen om den  

 arbejdsmarkedsrettede indsats, fx virksomheder og faglige organisationer, - at medvirke til at udvikle samarbejdet mellem kommunen og andre, der kan  

 yde en indsats i det forebyggende arbejde.
 Det er det enkelte koordinationsudvalg, der beslutter, hvordan det vil  

 løse disse opgaver, og hvordan opgaverne prioriteres.
Med udvalget er der etableret et samarbejdsforum.
Her kan det  

 drøftes, hvordan udsatte personer kan fastholdes og indsluses på  

 arbejdsmarkedet.
Det er også her, at nye initiativer og  

 løsninger kan udformes.
Det er et forum, der kan medvirke til at  

 øge samspillet mellem offentlige og private, fx ved at etablere  

 sociale partnerskaber mellem kommunen og private virksomheder om aktivering  

 og revalidering i privat regi.
Det er nødvendigt, at koordinationsudvalget følger med i den  

 lokale indsats for at fastholde de mennesker, der er i fare for at miste  

 fodfæste på arbejdsmarkedet, og for at skaffe plads på  

 arbejdsmarkedet til dem, der står udenfor.
Det kan fx dreje sig om  

 revalidering eller opfølgning i længereva-rende  

 sygedagpengesager - og det kan dreje sig om at tilbyde job på  

 særlige vilkår, fx som fleksjob eller aftalebaserede  

 skånejob efter overenskomsternes sociale kapitler.
Mange kommuner har  

 sat projekter i gang indenfor disse områder.
Det vil være en  

 naturlig del af koordinationsudvalgets arbejde at følge sådanne  

 projekter med henblik på videreudvikling og forankring.
 Koordinationsudvalgets drøftelser af indsatsen kan fx ske på  

 grundlag af analyser, der belyser udviklingen i udgifter til sygedagpenge  

 eller antallet af førtidspensions-tilkendelser.
 Koordinationsudvalget kan desuden rådgive og stille forslag til  

 kommunalbestyrelsen ud fra den viden, medlemmerne har fra deres forskellige  

 baglande og ud fra disses behov.
 Koordinationsudvalget har også til opgave at rådgive fx  

 erhvervsvirksomheder, faglige organisationer og andre samarbejdspartnere om  

 spørgsmål, der ligger inden for udvalgets arbejdsområde.  

 Udvalget vil som hovedregel have en god baggrund for en sådan  

 rådgivning, bl.a. gennem den viden, som udvalget indhenter om  

 prioriteringer samt iværksatte og planlagte tiltag i kommunen.
 Udvalget skal endvidere skabe netværk og partnerskaber, som kan  

 bidrage til at fremme den sociale forebyggende indsats.
 I afsnit 4.3 om erfaringer med de sociale koordinationsudvalg kan der  

 hentes inspiration til, hvilke opgaver udvalget kan tage fat på og  

 hvordan.
4.2 Koordinationsudvalgets målgruppe Den målgruppe, som koordinationsudvalget skal koncentrere sin  

 indsats om, er dels de borgere, der er ved at miste tilknytningen til  

 arbejdsmarkedet, dels de borgere, som allerede står udenfor, og som har  

 problemer med at få beskæftigelse på almindelige  

 vilkår.
Det kan fx dreje sig om borgere, der - endnu ikke har sygemeldinger af væsentligt omfang, men hvor det  

 som følge af tiltagende nedslidning er klart, at de på  

 længere sigt ikke vil kunne fortsætte med de hidtidige  

 jobfunktioner.
 - stadig er ansat hos en arbejdsgiver, men som er ved at miste jobbet  

 p.g.a. hyppige eller langvarige sygemeldinger.
 - har en midlertidig begrænsning i arbejdsevnen, fx p.g.a.  

 arbejdsulykke, men som endnu ikke har mistet jobbet.
 - har en midlertidig begrænsning i arbejdsevnen, fx p.g.a.langvarig  

 ledighed i kombination med misbrugsproblemer og sociale problemer.
 - har en begrænsning i arbejdsevnen, fx p.g.a. psykisk lidelse, som  

 vurderes nu at være varig, personen kan derfor ikke fastholde sin  

 beskæftigelse på overenskomstens særlige vilkår  

 (aftalebaseret skånejob).
- har en varig begrænsning i arbejdsevnen, fx p.g.a. handicap, og  

 kan derfor ikke opnå eller fastholde beskæftigelse på  

 overenskomstmæssige vilkår - har en varig begrænsning i arbejdsevnen, er  

 førtidspensionister og kan ikke opnå eller fastholde et job  

 på normale vilkår på nedsat tid.
 Koordinationsudvalget kan alene arbejde på at bedre den generelle  

 indsats for målgruppen, herunder gennem øget samspil mellem  

 offentlige og private.
4.3 Erfaringer fra de hidtidige sociale  

 koordinationsudvalg Fra 1. juli 1994 til 1. juli 1998 har kommunerne på frivillig basis  

 kunnet få kompetencen til selv at træffe afgørelse i alle  

 typer førtidspensionssager.
For at få  

 afgørelseskompetencen har det været en betingelse, at kommunen  

 nedsatte sociale koordinationsudvalg med lokale repræsentanter fra DA,  

 LO, De Samvirkende Invalideorganisationer, Praktiserende Lægers  

 Organisation, Arbejdsmarkedsstyrelsen og kommunalbestyrelsen.
 Det har været disse udvalgs opgave at arbejde for at styrke den  

 lokale forebyggende indsats over for personer med begrænsninger i  

 arbejdsevnen, så de i videst muligt omfang kunne bevare eller  

 opnå tilknytning til arbejdsmarkedet fremfor at overgå til  

 førtidspension.
 38 kommuner (jf. bilag 4) havde med tilladelse fra socialministeren, i  

 forbindelse med, at de havde fået den fulde afgørelseskompetence  

 på førtidspensionsområdet, nedsat sociale  

 koordinationsudvalg.
Erfaringerne fra disse kommuner og deres sociale koordinationsudvalg er  

 blevet fulgt af Den Sociale Ankestyrelse og Det Centrale Sociale  

 Koordinationsudvalg.
Erfaringerne er bl.a. blevet samlet gennem de  

 årsredegørelser, som udvalgene hvert år har sendt til Det  

 Centrale Sociale Koordinationsudvalg.
Det skal bemærkes, at kun 1/3 af de 38 kommuner har haft sociale  

 koordinationsudvalg i 2 år eller mere.
Og erfaringerne har vist, at det  

 har taget en vis tid at opnå et effektivt arbejdende  

 koordinationsudvalg.
 De sociale koordinationsudvalg har i praksis grebet deres arbejde an  

 på meget forskellige måder, afhængig af de lokale  

 arbejdsmarkedsforhold, bestående samarbejdslinier og kommunernes  

 størrelse.
I de fleste sociale koordinationsudvalg er der i den indledende fase brugt  

 mange ressourcer på at give udvalgets medlemmer viden om den del af den  

 sociale lovgivning, der har betydning for det arbejdsområde, som  

 udvalget skal beskæftige sig med.
Samtidig har udvalgenes medlemmer  

 ydet en betydelig indsats for at sætte sig ind i kommunens sagsgange og  

 rutiner.
Denne fase er blevet oplevet som nødvendig for det videre  

 arbejde både af kommune og udvalg.
Efter den indledende fase har interessen i de sociale koordinationsudvalg  

 i langt de fleste kommuner samlet sig om kommunens praksis med hensyn til  

 opfølgningen i sygedagpengesager.
Dette er af såvel udvalg som  

 kommuner blevet betragtet som en god disposition dels på grund af den  

 store stigning i udgifterne til sygedagpenge, dels fordi mange  

 undersøgelser og projekter har vist, at det især er på  

 sygedagpengeområdet, der skal sættes ind, hvis  

 arbejdsfastholdelsen skal fremmes.
Herudover har arbejdet i udvalgene rettet sig mod at forbedre kontakten  

 til kommunens praktiserende læger, udbygningen af  

 samarbejdsrelationerne til erhvervslivet, bl.a. til at skabe mulighed for at  

 etablere aktiverings- og revalideringstilbud i privat regi, samt for at  

 øge antallet af fleks- og skånejob.
I nogle kommuner er  

 udvalgene gået ind i en nærmere analyse af kommunens  

 tilkendelsespraksis på førtidspensionsområdet, især  

 hvor antallet af tilkendte førtidspensioner afviger væsentligt  

 fra, hvad man statistisk måtte forvente.
For de fleste udvalg har det været en central del af arbejdet dels  

 at følge igangværende projekter om sygedagpengeopfølgning  

 og arbejdsfastholdelse, dels at være med til at sætte nye  

 projekter i gang.
Kommunerne har ofte kunnet drage nytte af de enkelte  

 udvalgsmedlemmers netværk og kendskab til lokalområdet.
 Som eksempler på andre initiativer kan nævnes:
Temadage om arbejdsfastholdelse I én kommune har forvaltningen og det sociale koordinationsudvalg  

 siden 1996 løbende afholdt fælles temadage.
En af temadagene  

 havde til formål at udvikle det gensidige kendskab og samarbejde mellem  

 forvaltningen, de faglige organisationer, arbejdsløshedskasserne og  

 arbejdsformidlingen.
I dette store forum debatterede man, hvad hver  

 især kunne bidrage med i arbejdsfastholdelsesøjemed, fik  

 kendskab til hinandens muligheder og arbejdsbetingelser og endte bl.a. med at  

 konkludere, at man fra alle sider måtte prioritere informationen til  

 erhvervsvirksomhederne højt.
Det drejede sig hovedsagelig om  

 information om, hvordan sociallovgivningens mu-ligheder kan omsættes  

 til praksis i virksomhederne, fx når kommunen ønsker at få  

 en person ansat på særlige vilkår eller revalideret  

 på virksomhederne.
Det er også blevet drøftet, hvilke  

 informationer man kunne sende ud til de enkelte virksomheder.
Planlægning af projekt for langtidssygemeldte Et socialt koordinationsudvalg har arbejdet med at planlægge et  

 projekt for langtidssygemeldte.
Projektet er blevet til i samarbejde med  

 AOF's daghøjskole og er blevet finansieret af EU-midler.
Konference om skånejob Et socialt koordinationsudvalg har med støtte fra kommunens  

 forvaltning arbejdet med at planlægge en konference om skånejob  

 mv. for lokalområdets arbejdsgivere, ledere og offentlige  

 myndigheder.
Erhvervsvirksomheder og revalidering Et socialt koordinationsudvalg fik sat en undersøgelse i gang af 50  

 af kommunens revalideringssager.
På baggrund af denne  

 undersøgelse kunne udvalget råde kommunen til at stræbe  

 efter, at så meget revalidering som muligt skulle foregå ude  

 på virksomhederne.
Fyraftensmøder Et socialt koordinationsudvalg har afholdt et fyraftensmøde for  

 lokalområdets mellemstore og store virksomheder.
Emnet var  

 arbejdsfastholdelse og skånejob, og målet var at få et  

 større antal skånejob på virksomhederne.
Resultatet blev  

 et intensiveret samarbejde, hvor der arbejdes videre med at skabe fleks- og  

 skånejob.
Temamøde med praktiserende læger om sygdomsbegrebet Et socialt koordinationsudvalg har afholdt et temamøde med  

 lokalområdets praktiserende læger om sygdomsbegrebet.
Det  

 primære mål var at få en debat i gang om de mere  

 problematiske sygdomsforløb, der volder problemer for både  

 læger og socialforvaltning.
Det er fx fibromyalgi og whip-lashtraumer,  

 hvor der ikke er mange objektive fund, og hvor der derfor er behov for et  

 ekstra nært samarbejde mellem lægerne og de sociale  

 myndigheder.
Udvikle revalideringstilbud Et socialt koordinationsudvalg har arbejdet på at udvikle andre  

 revalideringstilbud end de gængse tilbud fra  

 revalideringsinstitutionerne, hvor de har vist sig at være  

 utilstrækkelige eller mindre egnede.
 Kontanthjælp, aktivering mv.
 Et socialt koordinationsudvalg har medvirket til, at der er blevet  

 gennemført en organisationsændring i kommunen på  

 områderne kontanthjælp, aktivering, revalidering og sygedagpenge,  

 således at indsatsen overfor udvalgets målgruppe er blevet  

 bedre.
Jobkonsulent kontakter erhvervsvirksomheder Et andet socialt koordinationsudvalg har taget initiativ til, at alle  

 lokalområdets erhvervsvirksomheder er blevet kontaktet af kommunens  

 jobkonsulent dels for at skabe personlig kontakt, dels for at give  

 virksomhederne kendskab til de regler og støttemuligheder, der findes  

 i den sociale lovgivning.
Kapitel 5 Samarbejde og netværk lokalt Koordinationsudvalget skal styrke den sociale arbejdsmarkedsrettede  

 indsats bl.a. ved at etablere samarbejde og skabe netværk inden for og  

 på tværs i udvalgets egne organisationer, men også ved at  

 samarbejde med andre relevante aktører såvel lokalt som  

 regionalt.
Det følgende er tænkt som inspiration.
Arbejdsmarkedets parter Udvalget kan gennem sit arbejde som holdningsbearbejder påvirke de  

 lokale private virksomheder, herunder tillidsrepræsentanterne, til at  

 påtage sig et socialt ansvar og medvirke til, at der skabes  

 samarbejdsrelationer mellem virksomhederne og kommunen med henblik på  

 en indsats over for udsatte grupper som fx egne medarbejdere, der er ved at  

 miste deres arbejde på grund af sygdom.
 Udvalget kan desuden medvirke til vidensudveksling mellem kommunen, lokale  

 virksomheder og faglige organisationer i form af temadage, debatmøder  

 eller lign. med henblik på at styrke den forebyggende indsats  

 lokalt.
De praktiserende læger Det er meget vigtigt at få de praktiserende læger med i det  

 lokale samarbejde, bl.a. fordi det ofte er lægen, der først  

 får kendskab til behovet for en forebyggende indsats.
Erfaringer har  

 vist, at motivation er en vigtig faktor i forbindelse med at fastholde en  

 sygemeldt person i arbejde, og motivationen falder hos den syge, hvis ikke  

 lægen bidrager til at fastholde, at sigtet for personen som  

 udgangspunkt er en fortsat tilknytning til arbejdsmarkedet.
 Et samarbejde vil også kunne bidrage til en mere helhedsorienteret  

 indsats for den enkelte, herunder til, at lægeerklæringerne  

 udformes, så de kan blive bedre redskaber i den forebyggende  

 indsats.
Udvalget kan også inddrage det lokale hospitalsvæsen i  

 arbejdet.
Et samarbejde indgået mellem kommunen, de praktiserende  

 læger i amtet og amtets sygehuse kan fx bidrage til at fremskynde  

 undersøgelses- og behandlingsforløb.
Arbejdsmarkedsråd og arbejdsformidling Arbejdsmarkedsrådet og arbejdsformidlingen vil være naturlige  

 samarbejdsparter for udvalget i arbejdet med at skabe et mere rummeligt  

 arbejdsmarked.
Arbejdsmarkedsrådet er sammensat af repræsentanter  

 for parterne på arbejdsmarkedet, amtsrådet og kommunerne.  

 Rådet har bl.a. som opgave at koordinere uddannelses- og  

 erhvervsvejledningen samt det virksomhedsopsøgende arbejde,  

 planlægning af den arbejdsmarkedspolitiske indsats i regionen.  

 Rådet kan også få udarbejdet analyser og prognoser for  

 udviklingen på arbejdsmarkedet i regionen.
Arbejdsløshedskasser Arbejdsløshedskasserne er også vigtige samarbejdsparter i den  

 forebyggende indsats.
Det kan bl.a. være vigtigt at få en dialog  

 med arbejdsløshedskasserne om en tidlig indsats over for ledige  

 forsikrede, som har andre problemer end ledighed, og som har behov for en  

 særlig indsats, fx revalidering eller fleksjob for at kunne vende  

 tilbage til arbejdsmarkedet.
Et sådant samarbejde kan forbedre  

 mulighederne for at fastholde disse personers tilknytning til arbejdsmarkedet  

 og dermed forhindre, at de kommer længere væk fra arbejdsmarkedet  

 og til sidst ender i det sociale system.
Kommunen Et øget lokalt samarbejde om den sociale arbejdsmarkedsrettede  

 indsats vil forbedre kommunens muligheder, når sociale opgaver skal  

 løses og på langt sigt medvirke til, at antallet af borgere  

 på offentlig forsørgelse bliver mindre.
Uddannelsesinstitutioner I arbejdet med den forebyggende indsats er det også vigtigt at  

 inddrage de lokale uddannelsesinstitutioner, fx erhvervsskoler og AMU-centre,  

 for at udbygge kendskabet til de eksisterende kursus- og uddannelsestilbud.  

 Udvalget kan desuden være med til at etablere nye tilbud tilpasset  

 såvel det lokale erhvervsliv som de forskellige udsatte  

 målgrupper.
Bedriftssundhedstjenesten Gennem sit kendskab til de lokale virksomheder og erfaring inden for  

 generel forebyggelse af arbejdsrelaterede sygdomme kan  

 bedriftssundhedstjenesten - i samarbejde med koordinationsudvalget - medvirke  

 til forskellige tiltag overfor udsatte grupper.
Andre Der kunne nævnes andre samarbejdspartnere, som fx  

 invalideorganisationerne, amtskommunen (revalideringsinstitutioner,  

 beskyttede værksteder), erhvervsråd, projekter, andre  

 koordinationsudvalg, arbejdsmedicinske klinikker, lokalblade,  

 brugergrupper.
Kapitel 6 Koordinationsudvalgets drift mv.
Kommunalbestyrelsen skal give koordinationsudvalget de oplysninger, der er  

 nødvendige for, at udvalget kan løse sine arbejdsopgaver.
Fx  

 statistiske oplysninger, der viser udviklingen inden for bestemte  

 områder.
 Kommunen stiller sekretariatsbistand til rådighed for udvalget samt  

 afholder udgifter til udvalgets virksomhed.
 I de kommuner, hvor der er nedsat fælles kommunalt  

 koordinationsudvalg, yder kommunerne sekretariatsbistand i fællesskab  

 efter aftale, ligesom kommunerne i fællesskab afholder udgifter til  

 fællesudvalgets virksomhed.
 Diæter mv.
 Kommunalbestyrelsen kan beslutte, at koordinationsudvalgets medlemmer  

 får diæter, erstatning for dokumenteret tabt arbejdsfortjeneste  

 og anden udgiftsgodtgørelse efter regler i den kommunale  

 styrelseslov.
Beslutningen skal omfatte alle udvalgets medlemmer, dog kan  

 kommunalbestyrelsens medlemmer ikke få diæter.
Kommunalt eller  

 statsligt ansatte kan heller ikke få diæter, hvis de er medlemmer  

 af koordinationsudvalget som led i deres arbejde.
Diæter udgør (pr. 1. januar 1998) 320 kr. for møder  

 under 4 timer og 640 kr. for møder over 4 timer.
Transporttiden til og  

 fra møder i koordinationsudvalget indgår i mødetiden.
 Dokumenteret tabt arbejdsfortjeneste udgør pr. dag maksimalt 1.600  

 kr. (pr. 1. januar 1998).
 Der henvises til §16 a i lov om kommunernes styrelse og  

 bekendtgørelse nr. 861 af 21. november 1997 om vederlag, diæter,  

 pensioner mv. for varetagelse af kommunale hverv (se bilag 3).
 Om kommunen vælger at give diæter mv. er dens egen beslutning.  

 Dog kan en beslutning om ikke at ville udbetale diæter mv.  

 påvirke den faglige bredde i udvalgets sammensætning.
Kapitel 7 Årsredegørelse En gang om året skal koordinationsudvalget give kommunalbestyrelsen  

 en redegørelse om udvalgets arbejde i det forløbne  

 år.
 Årsredegørelsen skal også sendes til Det Centrale  

 Koordinationsudvalg (se kap.8). Det Centrale Koordinationsudvalg vil hvert  

 år skriftligt bede koordinationsudvalgene om at få tilsendt  

 årsredegørelserne.
7.1 Formålet med årsredegørelsen Udover at rapportere til kommunalbestyrelsen og Det Centrale  

 Koordinationsudvalg har årsredegørelsen også det  

 formål, at den giver koordinationsudvalget anledning til selv at  

 evaluere årets arbejde og udviklingen inden for udvalgets  

 arbejdsområde.
Årsredegørelsen giver således koordinationsudvalget et  

 godt grundlag for at rådgive kommunalbestyrelsen om  

 indsatsområder i kommunen.
Rapporten kan også bruges, når  

 udvalget skal opstille og prioritere indsatsområder og mål for  

 sit virke i det kommende år.
7.2 Årsredegørelsens indhold Årsredegørelsen kan indeholde oplysninger om - hvordan udviklingen i kommunen har været med hensyn til det  

 forebyggende arbejde i det forløbne år, bl.a. set i forhold til  

 antallet af sygedagpengemodtagere, kontanthjælpsmodtagere, personer  

 under revalidering og i fleks- eller skånejob samt antal tilkendelser  

 af førtidspension, - hvem koordinationsudvalget har etableret samarbejde med, samt med  

 hvilket resultat, - hvilke særarrangementer som temamøder,  

 fyraftensmøder, projekter o.l. koordinationsudvalget har sat i  

 gang, - hvordan udviklingen har været i den lokale arbejdsmarkedsstruktur  

 for de personer, der er udvalgets målgruppe, - hvordan samarbejdet lokalt med kommunen m.fl. er forløbet, og - om udvalgets mødefrekvens og  

 medlemssammensætning.
 Når Det Centrale Koordinationsudvalg anmoder om at få  

 årsredegørelsen tilsendt, kan der samtidig anmodes om, at  

 redegørelsen skal indeholde andre nærmere specificerede  

 oplysninger.
Kapitel 8 Det Centrale Koordinationsudvalg Den Sociale Ankestyrelse nedsætter Det Centrale Koordinationsudvalg  

 efter bestemmelser i §§ 80-81 i lov om retssikkerhed og administration  

 på det sociale område.
Socialministeren udpeger formanden for udvalget efter indstilling fra Den  

 Sociale Ankestyrelse.
Socialministeren udpeger udvalgets øvrige  

 medlemmer efter indstilling fra - Dansk Arbejdsgiverforening, - Landsorganisationen i Danmark, - Funktionærernes og Tjenestemændenes  

 Fællesråd, - Amtsrådsforeningen i Danmark, - Kommunernes Landsforening, - Københavns og Frederiksberg kommuner i fællesskab, - De Samvirkende Invalideorganisationer, - Foreningen af Statsamtmænd, - Praktiserende Lægers Organisation, - Den Sociale Sikringsstyrelse, - Socialministeriet.
Det Centrale Koordinationsudvalg afløste den 1. juli 1998 Det  

 Centrale Sociale Koordinationsudvalg.
Dette udvalg blev etableret i  

 forbindelse med, at kommunerne fik mulighed for at søge kompetencen  

 på førtidspensionsområdet overført mod samtidig at  

 etablere sociale koordinationsudvalg, se kap 4.3.
8.1 Det Centrale Koordinationsudvalgs opgaver Det Centrale Koordinationsudvalg skal støtte Den Sociale  

 Ankestyrelse med styrelsens praksiskoordinering og vejledningsvirksomhed.
Derudover skal Det Centrale Koordinationsudvalg følge og  

 rådgive kommunerne om - kommunernes indsats med hensyn til opfølgning af  

 sygedagpengesager, aktivering, revalidering, fleks- og skånejob med  

 løntilskud mv., - hjælp til forsørgelse og - andre former for hjælp, der har til formål, at borgeren  

 opnår eller fastholder tilknytning til arbejdsmarkedet.
 Det Centrale Koordinationsudvalg skal således følge  

 udviklingen og rådgive kommunerne på de områder, som  

 kommunernes koordinationsudvalg beskæftiger sig med.
 Det Centrale Koordinationsudvalg skal også formidle erfaringer  

 mellem de lokale koordinationsudvalg, mellem kommunerne samt mellem de lokale  

 udvalg og de centrale myndigheder.
8.2 Hvordan kan Det Centrale Koordinationsudvalg  

 løfte opgaverne Praksisundersøgelser Til brug for opgaven med at følge og vejlede kommunerne anvender  

 Det Centrale Koordinationsudvalg de praksisundersøgelser, som Den  

 Sociale Ankestyrelse foretager.
Ved disse undersøgelser  

 gennemgår Den Sociale Ankestyrelse en række ensartede sager efter  

 den sociale lovgivning for at vurdere, om afgørelserne er truffet i  

 overensstemmelse med lovgivningen, Den Sociale Ankestyrelses praksis og  

 retspraksis i øvrigt.
Det er resultaterne af disse  

 praksisundersøgelser, der giver Det Centrale Koordinationsudvalg og  

 Ankestyrelsen mulighed for at pege på eventuelle  

 uhensigtsmæssigheder og vejlede kommunerne om gældende praksis og  

 korrekt sagsbehandling.
Nyhedsbrev Det Centrale Koordinationsudvalg formidler viden om lovinitiativer,  

 projekter, rapporter, interessante initiativer og gode idéer om  

 arbejdsfastholdelse, fleksjob mv.
Denne formidling kan ske i et nyhedsbrev  

 fra Det Centrale Koordinationsudvalg til samtlige kommuner og medlemmer af  

 kommunernes koordinationsudvalg samt til centrale myndigheder og  

 organisationer.
Årsrapport Det Centrale Koordinationsudvalg udarbejder en sammenfattende  

 årsrapport over årsredegørelserne fra de lokale udvalg.  

 Årsrapporterne sendes til kommunerne og til medlemmerne af kommunernes  

 koordinationsudvalg samt til centrale myndigheder og organisationer.
 Konferencer mv.
 Det Centrale Koordinationsudvalg kan - evt. i samarbejde med  

 Socialministeriet og relevante organisationer - arrangere konferencer mv.,  

 herunder undervisning for udvalgenes medlemmer.
Kapitel 9 Rådet for den sociale indsats på det  

 rummelige arbejdsmarked Rådet for den sociale indsats på det rummelige arbejdsmarked  

 er nedsat af socialministeren i foråret 1998.
Rådet er et partnerskab, som har til formål at styrke den  

 fælles indsats for et rummeligt arbejdsmarked.
Det er en rammeaftale  

 for et samarbejde på centralt plan om at bidrage til at løse  

 sociale opgaver lokalt.
Rådet består af følgende - 1 repræsentant fra Dansk Arbejdsgiverforening, - 1 repræsentant fra Landsorganisationen i Danmark, (LO) - 1 repræsentant udpeget af Kommunernes Landsforening,  

 Amtsrådsforeningen og Københavns og Frederiksberg kommuner i  

 fællesskab samt - Socialministeriets departementschef.
Rådet skal rådgive ministeren om lovgivning og initiativer  

 mv., der vedrører det rummelige arbejdmarked.
Rådet skal  

 også inspirere til politikudviklingen og udviklingen af indsatsen  

 lokalt for et rummeligt arbejdsmarked.
 Rådet har mulighed for en direkte kontakt til de lokale  

 koordinationsudvalg.
 Det Centrale Koordinationsudvalg har fortsat som opgave at styrke  

 erfaringsopsamling og -formidling samt vejledning af de lokale  

 koordinationsudvalg, hvor Rådet tager initiativer til politiske  

 udmeldinger og forslag til særligt prioriterede områder o.  

 lign.
På det generelle plan kan Rådet fx have følgende  

 aktiviteter - rådgivning af ministeren i forhold til reglerne vedrørende  

 det rummelige arbejdsmarked, - iværksættelse af forskning, forsøg,  

 undersøgelser og evalueringer, - rådgivning vedrørende indretningen af statistik og anden  

 dokumentation for udviklingen på området og - rådgivning vedrørende nye initiativer og projekter  

 generelt.
På det mere konkrete plan, inspiration til politikudviklingen og  

 udviklingen af indsatsen lokalt, navnlig i forhold til de lokale  

 koordinationsudvalg, kan der være aktiviteter af forskellig karakter -  

 herunder fx - udmelding af temaer og områder, som efter Rådets mening  

 bør have en høj prioritet, - udgivelse af fælles pjecer med konkrete anvisninger på,  

 hvordan udviklingen af det rummelige arbejdsmarked kan fremmes, - afholdelse af nationale og regionale konferencer samt - medvirke til at fremme den uddannelse af de lokale  

 koordinationsudvalgsmedlemmer, som er nødvendig for, at de kan  

 løfte opgaven lokalt.
 Rådet for den sociale indsats på det rummelige arbejdsmarked  

 skal fungere som paraply for de mange initiativer, der er i gang uden at  

 være egentlig styrende.
Kapitel 10 Værktøjer i den sociale  

 arbejdsmarkedsrettede indsats I dette afsnit gives en kort oversigt over den del af den sociale  

 lovgivning, som vedrører det arbejdsfelt, som koordinationsudvalget  

 bevæger sig inden for.
 Følgende værktøjer kan nævnes:
- arbejdsfastholdelse af sygedagpengemodtagere, - aktivering af kontanthjælpsmodtagere, - revalidering, - fleksjob med løntilskud, - skånejob med løntilskud, - arbejdsredskaber og støtte til indretning af arbejdsplads, - forsøg med beskæftigelsesfremmende ordninger og - beskyttet beskæftigelse.
10.1 Arbejdsfastholdelse af sygedagpengemodtagere Betingelsen for at kunne få sygedagpenge er, at man er  

 uarbejdsdygtig p.g.a. sygdom, og at den sygemeldte opfylder et  

 beskæftigelseskrav, der er fastsat i loven om dagpenge ved sygdom og  

 fødsel.
Sygedagpenge er en korttidsydelse.
Derfor skal ydelsen søges  

 afløst af andre sociale eller arbejdsmarkedsmæssige ydelser  

 eller foranstaltninger, hvis der ikke er udsigt til, at den sygemeldte kan  

 blive rask og genvinde sin arbejdsevne.
Dagpengene ophører, når  

 dagpengene eller refusionen til en arbejdsgiver er blevet udbetalt i mere end  

 52 uger i de forudgående 18 kalendermåneder, medmindre  

 betingelserne for at forlænge dagpengeperioden er opfyldt.
Efter gældende regler skal kommunen foretage en opfølgning af  

 den enkelte sygedagpengesag.
Denne opfølgning skal ses i  

 sammenhæng med, at sygedagpengeperioden er tidsbegrænset, og at  

 mulighederne for at fastholde den sygemeldte på arbejdsmarkedet  

 styrkes, når der sker en tidlig vurdering af den sygemeldtes  

 situation.
Kommunen skal tage den enkelte sygedagpengesag op til vurdering, når  

 en dagpengemodtager har været sygemeldt i 8 uger.
Denne  

 opfølgning skal kommunen fortsætte med hver 8. uge.
Samtidig  

 skal opfølgningen ske ved en personlig samtale med den sygemeldte.
I forbindelse med opfølgningen skal der tages stilling til at  

 udarbejde en opfølgningsplan.
Denne plan skal under alle  

 omstændigheder være udarbejdet, senest når  

 dagpengemodtageren har været sygemeldt i 6 måneder inden for de  

 sidste 12 måneder.
Herudover er der sket en styrkelse af selve opfølgningen, da der nu  

 er et egentligt lovmæssigt krav om, at de faglige organisationer og  

 arbejdspladsen skal inddrages i udarbejdelsen af opfølgningsplanen.  

 Denne medinddragelse skal sikre, at den sygemeldte kan bevare sin tilknytning  

 til den konkrete arbejdsplads eller arbejdsmarkedet i det hele taget.  

 Kommunen kan derfor benytte sig af disse parters indgående kendskab til  

 de arbejdsfunktioner, der knytter sig til det konkrete arbejde, herunder  

 arbejdsfunktioner inden for det pågældende område eller  

 arbejdsmarkedet i det hele taget.
Disse parters medvirken skal sikre, at den  

 sygemeldte kan imødekomme de krav, der stilles på  

 arbejdsmarkedet, når han eller hun er blevet rask igen.
10.2 Aktivering af kontanthjælpsmodtagere Efter reglerne i lov om aktiv socialpolitik (kap. 4) er personkredsen for  

 kommunernes aktiveringsindsats afgrænset til personer, der er  

 berettiget til at få kontanthjælp.
De grundlæggende betingelser for at få kontanthjælp er,  

 at ansøgeren har været ude for ændringer i sine forhold,  

 og at disse ændringer bevirker, at ansøgeren ikke har mulighed  

 for at opfylde sin pligt til at forsørge sig selv og sin familie.  

 Hjælpen er desuden betinget af, at ansøgeren og dennes  

 ægtefælle ikke har et rimeligt tilbud om arbejde.
Det er  

 også en betingelse, at ansøgeren og ægtefællen skal  

 tage imod et rimeligt tilbud om aktivering eller andre  

 beskæftigelsesfremmende tilbud, som kan forbedre mulighederne for at  

 få et arbejde.
Til kontanthjælpsmodtagere under 30 år skal kommunen give  

 tilbud om aktivering senest efter 13 ugers kontanthjælp, uanset om der  

 er tale om personer med ledighed som problem eller personer med problemer  

 udover ledigheden.
Kontanthjælpsmodtagere, der er fyldt 30 år,  

 skal have aktiveringstilbud senest efter 12 måneder - uanset, hvad der  

 er årsagen til udbetaling af kontanthjælpen.
For personer under 30 år, der alene har ledighed som problem, skal  

 tilbudet - sammen med eventuelt deltidsarbejde - være på mindst  

 30 timer om ugen.
Har personen problemer udover selve ledigheden, er det op  

 til kommunen at fastlægge det ugentlige timetal.
For personer, der er  

 fyldt 30 år kan det ugentlige omfang og varigheden af tilbudet,  

 fastsættes under hensyntagen til personens behov og  

 forudsætninger uanset årsagen til at den pågældende  

 får kontanthjælp.
 Kommunen kan vælge at lave en skriftlig plan for  

 aktiveringsforløbet, når den skønner, at dette er  

 hensigtsmæssigt for at fremme en sammenhængende indsats.
 Kommunens tilbud om aktivering efter lov om aktiv socialpolitik kan  

 omfatte en eller flere af disse aktiviteter:
- vejlednings- og introduktionsprogram, - jobtræning, - individuel jobtræning, - frivillige og ulønnede aktiviteter, - voksen- eller efteruddannelse, - jobrotation, - særligt tilrettelagte uddannelsesaktiviteter, - særligt tilrettelagte aktiverende forløb.
 Udover disse aktiveringstilbud kan kommunen også tilbyde andre  

 former for beskæftigelsesfremmende foranstaltninger, som kan  

 iværksættes efter den øvrige lovgivning.
Vejlednings- og introduktionsprogram Tilbud om et kortvarigt vejlednings- og introduktionsprogram har til  

 formål at skabe klarhed om kontanthjælpsmodtagerens ønsker  

 og muligheder med hensyn til det videre aktiveringsforløb.
Programmet  

 skal indeholde vejledning om arbejds- og uddannelsesmuligheder, ligesom det  

 kan give personen mulighed for at afprøve  

 beskæftigelsesønsker.
Jobtræning Kontanthjælpsmodtagere kan få tilbud om at blive ansat i  

 jobtræning med løntilskud hos private eller offentlige  

 arbejdsgivere.
Ansættelsen sker på overenskomstmæssige  

 løn- og arbejdsvilkår, dog således at kommunen  

 fastsætter arbejdstiden efter aftale med arbejdsgiveren.
Tilbud om  

 jobtræning skal tilrettelægges under hensyn til arbejdspladsens  

 karakter og den enkelte persons kvalifikationer.
Individuel jobtræning Individuel jobtræning kan etableres for ledige  

 kontanthjælpsmodtagere, som kun vanskeligt kan opnå  

 beskæftigelse på normale løn- og arbejdsvilkår  

 på det almindelige arbejdsmarked.
Individuel jobtræning kan finde  

 sted hos private eller offentlige arbejdsgivere, herunder i projekter.
Frivillige og ulønnede aktiviteter Kontanthjælpsmodtagere kan - efter eget ønske - deltage i  

 frivillige og ulønnede aktiviteter af samfundsmæssig betydning.  

 Kommunen afgør i hvert enkelt tilfælde, hvilke aktiviteter der  

 kan godkendes.
Aktiviteten skal ligge inden for rammerne af et veldefineret  

 projekt, en organisation eller en forening.
Voksen- og efteruddannelse Kontanthjælpsmodtagere over 25 år kan efter eget ønske  

 deltage i voksen- og efteruddannelsesforløb, der er optaget på  

 positivlisten for uddannelsesorlov.
Deltagelsen er betinget af, at personen  

 har fået hjælp i 6 måneder, og at voksen- og  

 efteruddannelsen indgår i en skriftlig plan for  

 aktiveringsforløbet.
Det er desuden et krav, at personen ikke har  

 udsigt til at få stabilt og ustøttet arbejde i løbet af  

 uddannelsesperioden.
Jobrotation Som led i aktiveringsindsatsen kan kommunen anvende ordninger om  

 jobrotation, hvor en ledig erstatter en beskæftiget person.
En  

 kontanthjælpsmodtager kan således ansættes i  

 jobtræning med løntilskud, som afløser for en  

 beskæftiget, der er på orlov med støtte efter lov om  

 støtte til voksenuddannelse, eller som har orlov efter lov om orlov  

 eller lov om værnepligtsorlov.
Særligt tilrettelagte uddannelsesaktiviteter Kontanthjælpsmodtagere kan få tilbud om at deltage i  

 særligt tilrettelagte uddannelsesaktiviteter, fx undervisning på  

 daghøjskoler og produktionsskoler, undervisning på folkeskolens  

 8., 9. og 10. klasseniveau, undervisning i HF-enkeltfag mv.
 De særligt tilrettelagte uddannelsesaktiviteter kan fx kombineres  

 med tilbud om individuel jobtræning.
Særligt tilrettelagte aktiverende forløb De særligt tilrettelagte aktiverende forløb kan være  

 tilbud, der ikke kan indpasses under de øvrige tilbud, men hvor  

 tilbudene kombineres og sammensættes målrettet til særlige  

 persongrupper.
Tilbudene kan således i første omgang sigte mod  

 at forbedre en persons livskvalitet, fx gennem støtte til at  

 håndtere dagligdagen samt skabe netværk.
10.3 Revalidering Revalidering er erhvervsrettede aktiviteter og økonomisk  

 hjælp, der kan bidrage til, at en person med begrænsninger i  

 arbejdsevnen enten kan fastholde et job eller komme ind på  

 arbejdsmarkedet, således at den pågældendes muligheder for  

 at forsørge sig selv og sin familie forbedres.
Det er en betingelse for at få støtte til reva-lidering, at  

 der skal være tale om - en person med begrænsninger i arbejdsevnen af fysiske, psykiske  

 og/eller sociale årsager, - en realistisk mulighed for, at revalidering kan føre til, at  

 personen helt eller delvist kan komme til at forsørge sig selv - at erhvervsrettede aktiviteter efter denne eller anden lovgivning ikke  

 er tilstrækkelige for at bringe personen ind i eller tilbage til en  

 erhvervsmæssig tilværelse.
Revalidering kan således kun  

 iværksættes, når der ikke er andre muligheder for, at en  

 person kan blive i stand til at forsørge sig selv.
Det er ikke muligt at udpege bestemte persongrupper for  

 revalideringsindsatsen.
Det afgørende er, om revalideringen er  

 nødvendig for at give personen det "løft", der skal  

 til for at kunne (gen)indtræde på arbejdsmarkedet.
Derfor  

 må kommunen foretage en samlet vurdering af personens og familiens  

 helbredsmæssige og sociale situation, herunder uddannelsesniveau og  

 tilknytning til arbejdsmarkedet.
 Revalideringen kan bestå af en eller flere af følgende  

 aktiviteter:
- arbejdsprøvning, - erhvervsmodnende eller afklarende aktiviteter (forrevalidering), - uddannelse, - optræning hos private eller offentlige arbejdsgivere og - hjælp til selvstændig virksomhed.
 Kommunen udarbejder i samarbejde med revalidenden en erhvervsplan,  

 når det erhvervsmæssige sigte er afklaret for den  

 pågældende.
Arbejdsprøvning Formålet med en arbejdsprøvning er normalt at vurdere, om  

 revalidenden med sit helbred og sine ressourcer kan optrænes til at  

 udføre et givet arbejde.
En arbejdsprøvning vil som regel  

 være af kortere varighed.
En arbejdsprøvning kan foregå hos en privat eller offentlig  

 arbejdsgiver.
Hvis der er behov for en specialiseret indsats, kan en  

 arbejdsprøvning foregå i et amtskommunalt tilbud.
Erhvervsmodnende eller afklarende aktiviteter Erhvervsmodnende og afklarende aktiviteter er tilbud, som kommunen kan  

 give en revalidend i forrevalideringsfasen.
De aktiviteter, der kan foregå i denne fase, skal være  

 erhvervsrettede.
Det kan fx være arbejdsprøvning, ophold  

 på daghøjskole, højskole eller produktionsskole,  

 erhvervsmodnende og erhvervsintroducerende kurser, jobindslusningsprojekter,  

 undervisning på 9.-10. klasse samt gymnasie- og HF-niveau mv. og andre  

 forberedende aktiviteter, der er nødvendige for at afklare  

 revalideringsmulighederne, ligesom der kan foregå specielt  

 støttende aktiviteter.
Uddannelse Der er i princippet ingen begrænsninger i de uddannelsestyper, som  

 kan indgå i et revalideringsforløb.
Der er heller ikke krav om,  

 at kurser og uddannelse er kompetencegivende.
 Som eksempler på uddannelser, der kan indgå i en revalidering,  

 kan nævnes:
- erhvervsforberedende skolegang og kurser, herunder HF, studenter- og  

 andre forberedelseskurser, - efterskole- og højskoleophold, - faglige uddannelser, - kortere videregående uddannelser, - mellemlange og lange videregående uddannelser, - kurser etableret efter Arbejdsministeriets, Kulturministeriets eller  

 Undervisningsministeriets regler og - kurser etableret af kommunen eller amtskommunen.
Optræning hos private eller offentlige arbejdsgivere En optræning eller omskoling som led i revalidering kan ske enten  

 hos private eller offentlige arbejdsgivere, herunder som et amtskommunalt  

 tilbud.
 Varigheden af en optræning afhænger af revalidendens behov og  

 skal sigte mod beskæftigelse på arbejdsmarkedet.  

 Optræningen vil derfor kunne vare fra nogle få uger eller  

 måneder og op til 1 år eller mere.
En optræning skal altid indgå i en er-hvervsplan, da der skal  

 være et afklaret erhvervsmæssigt sigte med tilbudet.
Et  

 optræningsforløb kan være en opfølgning på en  

 arbejdsprøvning, hvor det erhvervsmæssige sigte for revalidenden  

 er blevet afklaret.
Hjælp til selvstændig virksomhed Kommunen kan give revalidenden hjælp til selvstændig  

 virksomhed, hvis den på-gældende opfylder betingelserne for  

 hjælp til revalidering og har de nødvendige faglige og  

 forretningsmæssige forudsætninger for at drive selvstændig  

 virksomhed.
10.4 Fleksjob med løntilskud Kommunen giver tilbud om ansættelse i fleksjob med løntilskud  

 hos private eller offentlige arbejdsgivere.
Amtskommunen kan give tilbud,  

 når den er arbejdsgiver.
 Betingelserne for at få et fleksjob er, at personen ikke får  

 social pension, at ansættelse ikke kan ske på normale  

 vilkår, herunder efter overenskomstens sociale kapitler, og at  

 personens arbejdsevne er varigt nedsat.
Som udgangspunkt fastsættes løn- og øvrige  

 arbejdsvilkår efter de kollektive overenskomster på  

 ansættelsesområdet.
Kommunen giver arbejdsgiveren et  

 løntilskud i forhold til den aftalte løn afhængig af  

 omfanget af arbejdsevnen.
Tilskudet kan højst udgøre 1/3, 1/2  

 eller 2/3 af mindstelønnen.
 Ved uforskyldt ledighed mellem to fleksjob udbetales en  

 ledighedsydelse.
10.5 Skånejob med løntilskud Kommuner og amtskommuner giver tilbud om ansættelse i skånejob  

 med løntilskud hos private eller offentlige arbejdsgivere.
 Skånejob kan etableres for personer, der får  

 førtidspension, og som ikke er i stand til at fastholde eller  

 opnå beskæftigelse på nedsat tid på normale  

 vilkår.
Løn- og øvrige arbejdsvilkår fastsættes ved  

 aftale mellem arbejdsgiveren og den ansatte.
Kommunen giver et tilskud  

 på 1/2 af den løn, som arbejdsgiveren betaler, dog højst  

 1/6 af den mindste overenskomstmæssige timeløn på det  

 aktuelle ansættelsesområde.
10.6 Arbejdsredskaber og indretning af  

 arbejdspladsen Kommunen kan give en person med begrænset arbejdsevne hjælp  

 til værktøj og arbejdsredskaber samt til kortvarige kurser, hvis  

 hjælpen har afgørende betydning for, at den  

 pågældende kan fastholde eller opnå beskæftigelse og  

 kompensere for den pågældendes begrænsninger i  

 arbejdsevnen.
 Hjælpen kan gives til personer, der er ansat, eller som skal  

 ansættes, samt til personer, der driver selvstændig virksomhed.  

 Hjælp til værktøj og arbejdsredskaber samt til kortvarige  

 kurser kan kun gives, såfremt der ikke er mulighed for at få  

 hjælp efter andre bestemmelser.
 Som eksempler på hjælp til værktøj og  

 arbejdsredskaber kan nævnes:
- mindre arbejdsmaskiner eller værktøj til personligt brug  

 og - særlige arbejdsstole.
 Som eksempler på andre former for engangsydelser kan  

 nævnes:
- indretninger af mindre omfang på arbejdspladsen, såsom  

 håndgreb, sænkning af gulv, udvidelse af døre,  

 installation af ramper og lift mv. samt - kortvarige kurser, herunder erhvervelse af kørekort, som har  

 afgørende betydning for, at pågældende kan fastholde eller  

 opnå beskæftigelse.
10.7 Forsøg med beskæftigelsesfremmende  

 ordninger Efter ansøgning fra en kommune eller amtskommune kan  

 socialministeren tillade, at der bliver lavet beskæftigelsesfremmende  

 forsøgsordninger, som fraviger reglerne i lov om aktiv socialpolitik.  

 Der kan dog ikke gives tilladelse til at fravige satserne for de forskellige  

 ydelser.
Forsøgsordningerne må normalt ikke medføre  

 ændringer i byrdefordelingen mellem stat, kommune og amtskommune.
10.8 Beskyttet beskæftigelse Kommuner og amtskommuner kan give tilbud om beskyttet beskæftigelse  

 til personer under 67 år efter lov om social service § 87.
 Beskyttet beskæftigelse gives til personer, som på grund af  

 betydelig nedsat fysisk eller psykisk funktionsevne eller særlige  

 sociale problemer ikke kan opnå eller fastholde beskæftigelse  

 på normale vilkår på arbejdsmarkedet, og som ikke kan  

 benytte tilbud efter anden lovgivning.
Personer i beskyttet beskæftigelse har som regel  

 førtidspension som hovedforsørgelse.
Der aflønnes efter  

 indsats i beskyttet beskæftigelse.
Bilag 1  

 §§ 22-29 og §§ 80-81 i lov om retssikkerhed og administration på det  

 sociale område (Udelades her, da loven findes som selvstændigt  

 dokument i Retsinformation) Bilag 2:  

 Uddrag af Socialministeriets vejledning af 6. marts 1998 om lov om  

 retssikkerhed og administration på det sociale område (Udelades her, da vejledningen findes som  

 selvstændigt dokument i Retsinformation) Bilag 3:  

 Bestemmelser om diæter mv.
1) Uddrag af lov om retssikkerhed og administration  

 på det sociale område Diæter m.v.
 §29. Kommunalbestyrelsen kan beslutte, at medlemmerne af  

 koordinationsudvalget får diæter, erstatning for dokumenteret  

 tabt ar-bejdsfortjeneste og udgiftsgodtgørelse efter reglerne i § 16 a  

 i lov om kommunernes styrelse.
Stk.2. En belutning efter stk.1 skal omfatte alle medlemmer af udvalget,  

 dog kan medlemmer af kommunalbestyrelsen ikke modtage diæter.
Endvidere  

 kan kommunalt eller statsligt ansatte ikke modtage diæter, når  

 deres arbejde i udvalget er et led i pågældendes almindelige  

 arbejde.
2) Udrag af lov om kommunernes styrelse §16 a.
Kommunalbestyrelsen kan beslutte at yde diæter og erstatning  

 for dokumenteret tabt arbejdsfortjeneste til den, som uden at være  

 medlem af kommunalbestyrelsen deltager i de i §16, stk.1, litra a-e,  

 nævnte møder m.v.
 Stk.2. For deltagelse i møder i et havneudvalg, jf. § 19, stk, 2,  

 ydes der udvalgsmedlemmer, som ikke er medlemmer af kommunalbestyrelsen,  

 diæter og erstatning for dokumenteret tabt arbejdsfortjeneste efter  

 reglerne i stk. 3 og 4.
Stk.3. Indenrigsministeren fastsætter størrelsen af  

 diæterne.
Diæterne fastsættes til et bestemt beløb  

 pr. dag og således, at der for dage, hvor varetagelsen af hvervet  

 beslaglægger mere end 4 timer, ydes det dobbelte beløb.
Ved  

 beregningen af den tid, varetagelsen af hvervet beslaglægger, medtages  

 også den tid, der er fornøden til at rejse til og fra det sted,  

 hvor hvervet udføres, medmindre hele rejsen foregår inden for  

 samme primærkommunes grænser.
 Stk.4. Erstatning for tabt arbejdsfortjeneste kan pr. dag højst  

 udgøre det femdobbelte af diæt-beløbet for møder  

 af ikke over 4 timers varighed, jf. stk.3. Indenrigsministeren  

 fastsætter nærmere regler om ydelse af erstatningen.
 Stk.5. Er der tillagt nogen særligt honorar eller vederlag for  

 varetagelse af et kommunalt hverv, kan der ikke ydes den  

 pågældende diæter og erstatning for tabt arbejdsfortjeneste  

 i forbindelse hermed.
 Stk.6. Enhver er forpligtet til at modtage de ydelser, der tilkommer den  

 pågældende efter reglerne i stk. 1-4.
 Stk.7. I forbindelse med deltagelse i de i   § 16, stk. 1, litra a-c,  

 nævnte møder m.v. ydes der til den, der ikke er medlem af  

 kommunalbestyrelsen, de i §16, stk. 10, nævnte godtgørelser samt  

 godtgørelse af dokumenterede, nødvendige udgifter til  

 børnepasning.
Stk.8. Kommunalbestyrelsen kan beslutte at godtgøre de i stk.7.  

 nævnte udgifter til den, der uden at være medlem af  

 kommunalbestyrelsen deltager i de i §16, stk. 1, litra d-f, nævnte  

 aktiviteter.
Kommunalbestyrelsen kan endvidere beslutte at godtgøre  

 andre udgifter, som er forbundet med deltagelse i de i § 16, stk. 1,  

 nævnte møder mv., eller belutte at yde anden støtte i  

 forbindelse hermed.
 3) Uddrag af bekendtgørelse om vederlag  

 diæter, pension mv. for varetagelse af kommunale hverv.
Diæter §4. Diæter, jf. §16 a, stk. 1-3, i lov om kommunernes styrelse,  

 udgør 320 kr. pr. dag.
For dage, hvor hvervet beslaglægger mere  

 end 4 timer, ydes det dobbelte.
 Stk.2. Diætsatsen forhøjes hvert år den 1. januar med 5  

 kr., første gang den 1. januar 1999.
Erstatning for dokumenteret tabt arbejdsfortjeneste §5. Erstatning for dokumenteret tabt arbejdsfortjeneste, jf. § 16, stk.5,  

 og § 16 a, stk 1 og 4, i lov om kommunernes styrelse, kan pr. dag  

 højst udgøre det femdobbelte af diætsatsen i § 4.  

 Kommunalbestyrelsen afgør, om erstatningskravet kan anses for  

 dokumenteret.
Bilag 4:  

 Kommuner med sociale koordinationsudvalg efter lovgivning gældende  

 før 1. juli 1998 Nedsat i 1994 og 1995 1. Middelfart 2. Nyborg 3. Randers 4. Haslev 5. Ikast 6. Tinglev 7. Sydfalster 8. Egebjerg 9. Hjørring 10. Hvalsø 11. Esbjerg Nedsat i 1996 12. Kerteminde 13. Munkebo 14. Ballerup 15. Århus 16. Gram 17. Vojens 18. Christiansfeld 19. Haderslev 20. Åbenrå 21. Helsingør 22. Videbæk 23. Trehøje 24. Aaskov Nedsat i 1997 25. Broby 26. Faaborg 27. Holstebro 28. Rougsø 29. Purhus 30. Hadsten 31. Mariager 32. Årslev Nedsat i 1998 33. Galten 34. Silkeborg 35. Ry 36. Them 37. Hammel Gjern Kommuner med fælleskommunalt socialt koordinationsudvalg:
 1) Kerteminde og Munkebo.
 2) Videbæk, Trehøje og Aaskov.
 3) Broby og Faaborg.
 4) Purhus, Hadsten, Mariager og Randers (fra 1. april 1997).
 5) Galten, Silkeborg, Ry, Them, Hammel og Gjern.
 6) Gram, Vojens, Christiansfeld og Haderslev (er ophævet pr. 1. juli  

 1998).
Bilag 5:  

 Eksempel på en forretningsorden Forretningsorden for X-kommunes koordinationsudvalg for  

 den forebyggende arbejdsmarkedsindsats.
 § 1. Udvalgets sammensætning.
 Udvalget er nedsat i henhold til §§ 22 - 29 i lov om retssikkerhed og  

 administration på det sociale område.
Udvalget består af 1 medlem udpeget af kommunalbestyrelsen blandt  

 dens medlemmer og 1 medlem udpeget af - DSI - LO - DA - FTF - PLO - AF-regionskontoret (for Arbejdsmarkedsstyrelsen).
 (Der udpeges suppleanter for udvalgets medlemmer).
 Kommunalbestyrelsen kan udpege medlemmer, der repræsenterer andre  

 organisationer eller private i lokalområdet.
 § 2. Udvalgets opgaver.
 Udvalget skal samordne og udvikle den lokale forebyggende indsats for  

 personer, der har svært ved at klare sig på arbejdsmarkedet,  

 udvalget skal bidrage til at beskæftigelsesmulighederne øges for  

 borgere, der er i fare for at miste tilknytningen til arbejdsmarkedet, eller  

 borgere, der ikke eller kun vanskeligt kan opnå beskæftigelse  

 på almindelige vilkår.
 Udvalget følger og rådgiver kommunalbestyrelsen om kommunens  

 indsat mht. aktivering, revalidering, fleksjob, skånejob med  

 løntilskud, sygedagpengeopfølgning, hjælp til  

 forsørgelse og andre former for hjælp, der har til formål,  

 at borgeren opnår eller fastholder tilknytning til arbejdsmarkedet.
 Udvalget giver inden for sit område rådgivning til andre, fx.  

 virksomheder og faglige organisationer.
 Udvalget medvirker til at udvikle samarbejdet mellem kommunen og dens  

 samarbejdsparter i forhold til den arbejdsmarkedsrettede indsats.
Koordinationsudvalget afgiver én gang om året en samlet  

 redegørelse til kommunalbestyrelsen.
Redegørelsen sendes  

 samtidig til Det Centrale Koordinationsudvalg.
 Udvalget kan ikke behandle konkrete sager, jf pkt. 107 i Vejledning om lov  

 om retssikkerhed og administration på det sociale område.
 § 3. Koordinationsudvalgets møder.
 På Koordinationsudvalgets første møde vælges  

 blandt medlemmerne en formand og en næstformand.
Udvalget afholder mindst 4 møder om året.
Formanden  

 fastsætter tid og sted for mødernes afholdelse.
 Ekstraordinære møder kan afholdes, når formanden eller  

 minimum halvdelen af udvalgets medlemmer ønsker det.
 Et medlem, der er forhindret i at deltage i et udvalgsmøde,  

 meddeler det til Social- og Sundhedsforvaltningen inden mødets  

 afholdelse (og indkalder sin suppleant).
 Udvalgets møder er åbne/lukkede.
 § 4. Udsendelse af dagsorden.
 Formanden fastsætter dagsorden og sørger for, at der senest  

 xx hverdage, inden et mødet afholdes, sendes en dagsorden til hvert af  

 udvalgets medlemmer.
 Dersom et medlem senest yy dage forud for et møde, har indleveret  

 anmodning om behandling af et emne, sætter formanden emnet på  

 dagsordenen for mødet.
 Emnet kan optages på dagsordenen i mødet, såfremt  

 udvalgets medlemmer er enige om dette.
 Nødvendigt informationsmateriale, som medlemmer har brug for til  

 møderne i udvalget, sendes til medlemmerne senest sammen med  

 dagsordenen for mødet.
 Nyhedsbreve samt andet materiale fra Det Centrale Koordinationsudvalg  

 videresendes til medlemmerne snarest efter modtagelsen i kommunen.
 § 5. Beslutningsdygtighed, afstemninger og mødeledelse.
Udvalget er beslutningsdygtigt, når mindst 2/3 af udvalgsmedlemmerne  

 er tilstede.
Alle beslutninger tages ved stemmeflertal.
I tilfælde af  

 stemmelighed er formandens stemme afgørende.
 Medlemmerne kan kun deltage i udvalgets afstemninger, når de  

 personligt er tilstede.
 Formanden og i dennes forfald næstformanden leder udvalgets  

 møder.
 § 6. Beslutningsprotokol.
Udvalgets beslutninger indføres under møderne i  

 beslutningsprotokollen af udvalgets sekretær.
Formanden tilkendegiver,  

 hvad der skal indføres.
 Udvalgets sekretærfunktion varetages af kommunens  

 beskæftigelsesafdeling eller den afdeling i den kommunale forvaltning,  

 som området sorterer under.
 Ethvert medlem kan forlange sin afvigende mening indført i  

 beslutningsprotokollen og medsendt udvalgets udtalelser og beslutninger.
Beslutningsprotokollen skal underskrives af samtlige medlemmer, der har  

 deltaget i mødet.
Det anføres i beslutningsprotokollen for hver  

 enkelt møde, hvilke medlemmer der har været fraværende,  

 samt hvornår mødet sluttede.
 Formanden sørger for, at der udsendes referat af hvert møde  

 i udvalget.
 § 7. Ændringer af forretningsorden.
 Kun kommunalbestyrelsen kan ændre forretningsordenen.
 Bilag nr. 6: Puljemidler mv.
 Fra 1999 vil der være mulighed for at søge om midler til  

 forsøgs- og udviklingsprojekter, der har til formål at fremme  

 det rummelige arbejdsmarked, herunder virksomhedernes sociale medansvar.
Det er dels projekter, der udvikler praktiske strategier, som - forebygger, at personer udstødes fra arbejdsmarkedet, - fastholder personer, der er i fare for at blive udstødt af  

 arbejdsmarkedet og/eller - (re)integrerer personer, der har vanskeligt ved at komme ind på  

 arbejdsmarkedet, dels projekter, der bidrager til at udvikle virksomhedernes sociale  

 medansvar, herunder personalepolitiske initiativer.
 Ansøgere kan være kommuner og amtskommuner, offentlige og  

 private virksomheder samt lokale koordinationsudvalg.
Der kan kun søges om midler én gang om året.  

 Ansøgningsfristen i 1999 forventes at blive i maj måned.  

 Ansøgning skal ske på et særligt skema, der fås i  

 Den Sociale Sikringsstyrelse, Puljekontoret, Landemærket 11, 1119  

 København K.
Tlf. 33 92 92 50 fra mandag til fredag mellem kl. 10 og  

 12.
E-mail dss.@dss.dk Herudover vil der i 1998 i et vist omfang være mulighed for, at  

 koordinationsudvalg eller kommuner kan søge om midler til at starte  

 udvalgenes virksomhed.
Der kan ikke søges midler til ordinær  

 drift.
Ansøgning herom rettes til Socialministeriet.
Yderligere  

 oplysninger kan fås hos fuldmægtig Anne Thuen, tlf. 33 92 92  

 65.
Bilag nr. 7:  

 Nyttige adresser Centrale organisationer Dansk Arbejdsgiverforening Vestervoldgade 113 1790 København V Tlf.: 33 93 40 00 De Samvirkende Invalideorganisationer Kløverprisvej 10 B 2650 Hvidovre Tlf.: 36 75 17 77 Funktionærenes og Tjenestemændenes Fællesråd Niels Hemmingsens Gade 12 Postboks 1169 1010 København K Tlf.: 33 36 88 00 Landsorganisationen I Danmark Rosenørns Allé 12 1634 København V Tlf.: 35 24 60 00 Praktiserende Lægers Organisation Trondhjemsgade 9 2100 København Ø Tlf.: 35 44 85 00 Formidlingscentre Inspiration i forbindelse med udvikling af det rummelige arbejdsmarked,  

 herunder støtte i forbindelse med at etablere projekter mv., kan  

 fås hos følgende formidlingscentre:
Formidlingscentret Storkøbenhavn Købmagergade 47, 2.th.
1150 København K Tlf.: 33 14 90 70 Formidlingscenter Øst Nørretorv 30, 2. sal 4100 Ringsted Tlf.: 57 67 46 46 FormidlingsCenter Århus Fredensgade 52 Postbox 667 8100 Århus Tlf.: 86 12 88 55 Formidlingscentret for socialt arbejde i Ribe, Ringkjøbing og Vejle  

 amter Storegade 182 6705 Esbjerg Ø Tlf.: 75 13 35 00 Herudover kan nævnes UdviklingsCenter for beskæftigelse på særlige  

 vilkår Jernbanegade 4, 3.sal 1608 København V.
