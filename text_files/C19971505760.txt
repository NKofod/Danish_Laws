Indledning Reproduktionsfremmende behandling sker som al anden lægelig behandling i  

 Danmark under den enkelte læges ansvar efter lægeloven, særligt lægelovens §  

 6. For kunstig befrugtning gælder endvidere fr.o.m. 1. oktober 1997  

 bestemmelserne i Lov nr. 460 af 10. juni 1997 om kunstig befrugtning i  

 forbindelse med lægelig behandling, diagnostik og forskning m.v.
I loven  

 afgrænses kunstig befrugtning som forsøg på at etablere graviditet hos en  

 kvinde på anden måde end ved samleje mellem en kvinde og en mand.
Det  

 omfatter al lægelig behandling og diagnostik som bygger på eller kombineres  

 med udtagning af menneskelige æg og/eller instrumentelt assisteret  

 befrugtning med sædceller, men ikke isoleret ovulationsfremmende behandling  

 eller rekonstruktiv kirurgi for at fremme opnåelse af graviditet.
 Den nye lov bestemmer hvem der må tilbydes behandling med kunstig  

 befrugtning (krav om parforhold, aldersgrænse m.v.).
Loven bestemmer også hvilke metoder der må anvendes ved  

 behandlingen.
Det sker dels ved en række forbud mod bestemte fremgangsmåder,  

 dels ved at anvendelse af bestemte metoder gøres betinget af, at nærmere  

 beskrevne vilkår er opfyldt.
Nye metoder inden for behandling og  

 diagnostik må kun tages i brug uden for videnskabsetisk godkendt  

 forskningsregi med Sundhedsministerens godkendelse.
 Generelt skærper Lov om kunstig befrugtning m.v. endvidere kravene til  

information og samtykke , der som hovedregel skal gives såvel  

 skriftligt som mundtligt.
Med lovens ikrafttræden 1. oktober 1997 bortfalder hidtil eksisterende  

 bekendtgørelser, cirkulærer og vejledninger på området, og erstattes af nye  

 bekendtgørelser m.v. på området.
Det drejer sig om følgende:
- Sundhedsministeriets bekendtgørelse nr. 728 af 17. september 1997 om  

 kunstig befrugtning - Sundhedsministeriets cirkulæreskrivelse af 22. september 1997 vedrørende  

 ny lov om kunstig befrugtning og nye krav for adgang til behandling - Sundhedsstyrelsens bekendtgørelse af 30. september 1997 om lægers  

 indberetning af IVF-behandling m.v. samt præimplantationsdiagnostik I Sundhedsministeriets Bekendtgørelse om kunstig befrugtning af 17.  

 september 1997 fastsættes regler om lægers anmeldelse af påtænkte nye metoder  

 i behandling og diagnostik (godkendelsesordning), samt om opbevaring og  

 donation af menneskelige æg og sæd.
Sundhedsministeriet har endvidere ved  

Cirkulæreskrivelse af 22. september 1997 vedrørende ny lov om kunstig  

 befrugtning og nye krav for adgang til behandling , bl.a. vejledt om  

 civilretlige virkninger (faderskab, moderskab) af kunstig befrugtning.
 Sundhedsstyrelsen har udarbejdet Bekendtgørelse af 30. september 1997  

 om lægers indberetning af IVF-behandling m.v. samt  

 præimplantationsdiagnostik , som træder i kraft 15. oktober 1997. Lægers  

 indberetning af IVF-behandling m.v. videreføres hermed i princippet uændret,  

 men som noget nyt og særligt af hensyn til revisionen af Lov om kunstig  

 befrugtning m.v., som skal finde sted om to år, skal Sundhedsstyrelsen  

 særskilt underrettes om præimplantationsdiagnostik samt om  

 svangerskabsreduktion.
 I nærværende vejledning gives et samlet overblik over de krav som kan  

 afledes dels af lægelovens ansvarsbestemmelser, dels den nye Lov om kunstig  

 befrugtning m.v. og deraf afledt regelstof.
A.
Tilbud om behandling Behandlingsindikation 1. Normalt vil behandling af ufrivillig barnløshed ikke blive  

 indledt før tilstanden har bestået i mere end 12 måneder.
Det kan være  

 begrundet at tilråde kvinden/parret at afvente længere, end dette, før  

 behandling indledes.
Hvor der kan påvises en tilstand, som væsentligt  

 nedsætter en af parternes fertilitet, bortfalder hensynet til varighed,  

 ligesom kvindens alder i sig selv kan tale imod afventen.
2. Inden reproduktionsfremmende behandling indledes, bør der være  

 foretaget undersøgelser, som i fornødent omfang belyser årsagen til  

 konceptionsvanskeligheden.
Disse bør som hovedregel omfatte gynækologisk  

 undersøgelse, ovulationsbestemmelse, sædanalyse og hysterosalpingografi,  

 eller andre undersøgelser, som ækvivalerer dette omfang.
3. De forberedende undersøgelser, som kan udføres hos egen læge,  

 eller anden henvisende læge, bør også omfatte undersøgelse m.h.p. rubella  

 status og eventuel cervix cytologi.
Endvidere bør tilbydes undersøgelse for  

 klamydia, og HIV.
 4. Lægen skal foretage en helbredsvurdering hos kvinder, som  

 ønsker at blive gravide ved kunstig befrugtning, samt på baggrund heraf  

 informere en kvinde om den risiko, der evt. i det konkrete tilfælde må  

 antages at være forbundet med behandling eller med svangerskab og fødsel.  

 Hvor det vurderes, at der foreligger en væsentligt øget helbredsmæssig  

 risiko, særligt forhold som indebærer en nærliggende risiko for fosterets  

 udvikling, bør dette søges afhjulpet før kunstig befrugtning iværksættes,  

 evt. må lægen fraråde etablering af graviditet eller efter en konkret  

 vurdering i særlige tilfælde afslå at medvirke.
Krav vedr. kvindens alder 5. I medfør af § 6 i Lov om Kunstig befrugtning m.v. må kunstig  

 befrugtning ikke finde sted såfremt kvinden, der skal føde barnet, er  

 ældre end 45 år . Det betyder, at behandling ikke må indledes eller  

 fortsættes fra og med 46 års fødselsdag.
Ved kunstig befrugtning forstås i  

 denne forbindelse såvel behandlinger hvor der udtages og/eller oplægges æg  

 fra en kvinde, som insemination herunder ovulationsfremmende behandling  

 kombineret med insemination.
Krav om parforhold 6. I medfør af § 3 i Lov om Kunstig befrugtning m.v. må kunstig  

 befrugtning kun tilbydes kvinder, som er gift, eller som lever sammen med  

 en mand i et ægeskabslignende forhold . Sundhedsministeriet har i  

 Cirkulæreskrivelse af 22. september 1997 vedrørende ny lov om kunstig  

 befrugtning og nye krav for adgang til behandling fastsat regler om lægers  

 indhentelse af dokumentation for parforholdets karakter m.v. som en  

 forudsætning for behandlingens iværksættelse.
Sæddonation og ægdonation 7. I medfør af § 5 i Lov om Kunstig befrugtning m.v. må der ikke  

 etableres kunstig befrugtning, medmindre ægcellen stammer fra den kvinde, der  

 skal føde barnet, eller sæden stammer fra hendes partner.
Det vil sige, at  

sæddonation ikke må kombineres med ægdonation .
B.
Information og samtykke 8. En læges informationspligt er fastslået i lægelovens § 6, stk.  

 2. I Sundhedsstyrelsens cirkulære af 22. september 1992 om information og  

 samtykke - lægers pligt og patienters ret, understreges bl.a., at patienten  

 har ret til fuld information i det omfang, det ønskes, at informationen skal  

 være forståelig og gives løbende, samt at risiko for eventuelle bivirkninger  

 og komplikationer skal indgå i informationen.
Kravene til information og  

 samtykke er endvidere fastlagt i Lov om kunstig befrugtning m.v., kapitel 6,  

 herunder jf. § 23 stk.2 at der også skal informeres om bivirkninger og  

 risici.
 9. I medfør af § 23, stk.1-2 i Lov om kunstig befrugtning m.v.  

 skal informationen endvidere fr.o.m. 1. oktober 1997 gives såvel skriftligt  

 som mundtligt, ligesom der skal indhentes skriftligt samtykke fra kvinden og  

 dennes ægtefælle eller partner til behandlingen.
Information om behandlingens effektivitet 10. Information om udsigten til vellykket behandlingsresultat  

 efter behandling med in vitro fertilisering (herunder kombineret med andre  

 metoder f.eks. mikroinsemination) skal bl.a. belyse parrets sandsynlighed for  

 at opnå levendefødsel af (mindst) eet barn, beregnet per påbegyndt  

 behandlings-cyklus, evt. også per ægudtagning og per ægoplægning, eller - ved  

 insemination - beregnet per behandlingscyklus.
11. Ved information om sandsynligheden for levendefødsel efter  

 behandlingen skal der tages hensyn til forhold hos kvinden/manden, som har  

 betydning for den individuelle prognose - f.eks. kvindens alder eller  

 kombination af flere fertilitetsnedsættende faktorer hos parret.
Det er  

 således ikke tilstrækkeligt at oplyse om gennemsnitlige succesrater for en  

 større patientpopulation.
 12. Såvidt muligt bør klinikken også fremlægge egne opnåede  

 behandlingsresultater som et led i informationen.
 Information om risici m.v.
 13. Informationen skal også omfatte mulige komplikationer og  

 risici ved behandlingen, herunder særligt risiko for overstimulation,  

 infektion, ekstrauterin graviditet, flerfold graviditet eller videregivelse  

 af arvelige sygdomme, m.v.
Information om eventuel risiko ved hormonbehandling 14. Ved information om mulige risici ved hormonstimulation, er det  

 patientens ret også at blive informeret om evt. væsentlige  

 usikkerhedsmomenter, dvs. hvor endelig afklaring ikke er sket.
Flere  

 epidemiologiske studier har ikke kunnet bekræfte - men heller ikke endeligt  

 afkræfte - en mistanke om sammenhæng mellem ovulationsstimulerende behandling  

 og invasiv ovariecancer.
En forøget risiko med ovulationsfremmende hormoner  

 som følge af de højere doser, som har været anvendt det seneste årti ville  

 evt. først kunne observeres efter en årrækkes latenstid, og en læge kan  

 derfor ikke stille et par i udsigt at behandlingen med sikkerhed er helt uden  

 risiko for kvinden.
Langvarig behandling (over 12 cykli) med høje doser  

 clomiphen bør så vidt muligt undgås indtil konsekvenserne heraf er bedre  

 videnskabeligt belyst.
Information om risiko for flerfold graviditet 15. Information om risiko for flerfold graviditet og mulige  

 komplikationer hertil skal altid gives, hvor denne risiko er øget s.f.a.  

 behandlingen.
Såfremt en kvinde på forhånd tilkendegiver, at hun ikke kan  

 acceptere muligheden af evt. at gennemføre et tvillingsvangerskab, bør  

 behandling, hvor risiko herfor må vurderes at være væsentligt øget i forhold  

 til naturlig ustimuleret konception, ikke tilbydes.
 16. Det følger af § 23, stk.2 i Lov om kunstig befrugtning m.v.,  

 at informationen også skal omfatte information om adoption.
17. I medfør af § 24 i Lov om kunstig befrugtning mv. skal der  

 gives information om de civilretlige virkninger af, at et par modtager  

 donerede kønsceller (æg, sæd) i forbindelse med kunstig befrugtning.
Kravet  

 til information herom kan anses for opfyldt med at lægen udleverer  

 Sundhedsministeriets Vejledning om moderskab og faderskab til par, der ønsker  

 foretaget kunstig befrugtning (medtaget som bilag til Sundhedsministeriets  

 Cirkulæreskrivelse af 22. september 1997 vedrørende ny lov om kunstig  

 befrugtning mv.), idet lægen i fornødent omfang drøfter dette med parret.
 C. Ægtransplantation m.v.
Hormonbehandling af kvinder 18. Hormonal induktion af follikelmodning og ovulation foretages  

 såvel med efterfølgende samleje som i relation til inseminationsbehandling og  

 behandling hvor der udtages æg fra en kvinde med henblik på in vitro  

 fertilisering (IVF-behandling m.v.). Uanset hvilken behandling der er tale  

 om, indebærer behandlingen medmindre særlige forholdsregler tages, en risiko  

 for overstimulation og/eller flerfold svangerskab.
Dette skal indgå i lægens  

 indikationsstilling, og behandlingen skal tilrettelægges med henblik på i  

 muligt omfang at minimere denne risiko.
 19. Ved hormonal induktion af follikelmodning med injektioner  

 indeholdende gonadotrope hormoner bør æggestokkenes reaktion altid  

 kontrolleres ved ultralydscanning, førend injektion af ægløsnende hormon  

 gives.
 20. Injektion af hormon med ægløsnende virkning ved afslutning af  

 den follikelstimulerende behandling, og hvor behandlingen ikke sker som led i  

 IVF-behandling m.v., bør som hovedregel ikke gives, hvis der er mere end tre  

 follikler med en diameter på 17 mm eller mere: der bør højst accepteres fem  

 modne follikler, selv hvor der foreligger flere fertilitetsnedsættende  

 faktorer.
 21. Hvor der foreligger mistanke om, at follikelstimulation vil  

 være vanskeligere at styre, f.eks. ved polycystiske ovarier, bør der udvises  

 særlig forsigtighed ved valg af dosis og kontrolhyppighed.
 22. Behandling med gonadotrope hormoner, bortset fra syntetiske  

 ovariestimulerende stoffer med ringe risiko for overstimulation, bør kun  

 udføres af læger med særlig erfaring med denne behandling.
23. I tilfælde, hvor der er etableret flerfold svangerskab, og  

 hvor der består en nærliggende risiko for kvindens gennemførelse af det  

 samlede svangerskab - og dermed alle fostrenes liv - eller efter  

 omstændighederne risiko for kvindens helbred ved gennemførelse af flerfold  

 svangerskab, må lægen efter indgående drøftelse med parret søge denne risiko  

 afværget i det omfang, dette er muligt.
Det grundlæggende er her, at det  

 foretagne indgreb skal afværge (mindske) en risiko for alle fostrene, eller  

 for kvinden.
24. Svangerskabsreduktion kan ikke anses for omfattet af ordlyden  

 i lov om svangerskabs-afbrydelse.
Indgrebets udførelse må på den baggrund  

 vurderes efter Lægelovens ansvars-bestemmelser særligt § 6 vedr. lægens omhu  

 og samvittighedsfuldhed, information og samtykke mv.
Det kan afledes heraf,  

 at forudsætningerne for at udføre indgrebet på forsvarlig måde skal være  

 tilstede, hvilket som hovedregel, da der er tale om et meget sjældent  

 indgreb, vil forudsætte henvisning til relevant sygehusafdeling.
Indberetning 25. I medfør af Sundhedsstyrelsens Bekendtgørelse af 30. september  

 1997 om lægers indberetning af IVF-behandling m.v. samt  

 præimplantations-diagnostik, skal ethvert tilfælde af svangerskabsreduktion  

 skriftligt efterfølgende indberettes til Sundhedsstyrelsen, jf. også denne  

 vejlednings pkt. 107.
Ægoplægning hos en kvinde 26. I medfør af § 8 i Lov om kunstig befrugtning m.v. må kunstig  

 befrugtning, hvor der forinden er sket udvælgelse af æg for at vælge barnets  

 køn, ikke foretages medmindre dette sker for at forhindre en kønsbundet  

 alvorlig arvelig sygdom hos barnet.
 27. Antallet af ubefrugtede æg eller befrugtede, delte æg  

 (embryoner), som transfereres i een behandlingscyklus, bør som hovedregel  

 ikke overstige to friske æg eller tre cryopræserverede-optøede æg.
 28. Hos kvinder, hvor chancen for implantation vurderes at være  

 særligt lav p.g.a. at flere væsentligt fertilitetsnedsættende faktorer  

 foreligger, kan det undtagelsesvist overvejes at oplægge tre friske æg.
29. Antallet af æg som skal oplægges i en behandlingscyklus, må  

 aftales i samråd med den behandlede kvinde.
Dette forudsætter, at kvinden  

 informeres om sammenhængen mellem antal oplagte æg og  

 graviditetssandsynlighed, respektive sandsynlighed for flerfold graviditet og  

 evt. komplikationer hertil.
30. Såfremt der ikke er opnået graviditet i en sædvanlig  

 behandlingscyklus, hvor overskydende egnede æg blev nedfrosset med henblik på  

 senere tilbagelægning hos kvinden, bør oplægning af de frosne-optøede æg i  

 naturlige cykli som regel tilrådes, før en ny behandlingscyklus med  

 hormonstimulation og ægudtagning mv. evt. kommer på tale.
Herved minimeres  

 antallet af hormonstimulerede cykli.
Kirurgisk behandling 31. Indikationsområdet for kirurgisk reproduktionsfremmende  

 behandling ændrer sig løbende bl.a. på baggrund af udvikling i kirurgisk  

 teknik og erfaringerne med andre former for reproduktionsfremmende  

 behandling: information om de forskellige behandlingsmuligheder, herunder  

 vedrørende udsigt til et vellykket behandlingsresultat sammenlignet med andre  

 behandlingsmetoder, samt vedrørende mulige risici, er en væsenlig  

 forudsætning for kvindens/mandens stillingtagen, og skal altid gives.
Mikroinsemination Forbud mod kønsvalg 32. I medfør af § 8 i Lov om kunstig befrugtning må kunstig  

 befrugtning med sædceller som er udvalgt for at vælge barnets køn på forhånd,  

 ikke foretages, medmindre dette sker for at forhindre en kønsbundet alvorlig  

 arvelig sygdom hos barnet.
Tilbud om prænatal diagnostik 33. Indtil der er sket en nøjagtigere fastlæggelse af  

 misdannelsesrisiko, risiko for kromosomforandringer m.v. bør der gives tilbud  

 om prænatal diagnostik (moderkagebiopsi eller fostervandsundersøgelse samt  

 ultralydscanning). En del par ønsker imidlertid ikke, efter omsider at have  

 opnået graviditet, at løbe den hermed forbundne lille risiko for induceret  

 abort.
Sæd fra bitestikel/testikel 34. Udtagning af sædceller fra bitestikel eller testikel vil kunne  

 afhjælpe barnløshed hos en lille gruppe af par, hvor et ejakulat med  

 sædceller ikke kan frembringes, og vil i mange tilfælde være den eneste  

 behandlingsmulighed udover donorinsemination.
Mulige behandlingsalternativer  

 herunder muligheden af insemination med sæd fra fremmed donor, samt fordele  

 og ulemper/risici forudsættes overvejet i samråd med parret.
»Modne« eller »umodne« sædceller 35. Sundhedsstyrelsen finder, at anvendelse af  

»modne«(transformerede) sædceller (spermatozoer) ikke rejser  

 principielt nye reproduktionsbiologiske problemer.
Om disse spermatozoer  

 stammer fra et ejakulat, fra bitestiklen (epididymis) eller fra testiklen, er  

 fra et sundhedsfagligt synspunkt underordnet.
Sundhedsministeren har på  

 baggrund af Sundhedsstyrelsens indstilling fundet at sådan anvendelse af  

 modne sædceller i princippet kan accepteres.
36. Anvendelse af »umodne« (ikke transformerede)  

 sædceller (runde sædceller uden »hale«, spermatider) bør ikke  

 finde sted på nuværende udviklingstrin.
Såfremt mere omfattende videnskabelig  

 dokumentation måtte støtte en sådan anvendelse, ville ibrugtagning af metoden  

 uden for videnskabsetisk godkendt forskningsregi være ny behandling ,  

 og som sådan skulle anmeldes og godkendes, jf. § 21 i Lov om kunstig  

 befrugtning m.v.
 Genetisk diagnostik m.v.
 37. Ved brug af sædceller fra testikel/bitestikel ligesom ved  

 mikroinsemation med sædceller fra ejakulat, bør desuden gives tilbud om  

 prænatal diagnostik (moderkagebiopsi eller fostervandsundersøgelse samt  

 ultralydscanning). Lægen bør anbefale dette i lyset af de endnu begrænsede  

 behandlingserfaringer.
38. Hvor der kan være kvalitative ændringer i sædcelledannelsen  

 bør dette belyses bl.a. ved prøve af testikelvæv og hormonanalyser, evt.  

 videregående andrologiske undersøgelser.
Hos mange af de mænd/par, hvor brug  

 af sædceller fra testikel/bitestikel kan overvejes, spiller genetiske og  

 kromosomale forhold ingen rolle, men der bør altid indgå en overvejelse af  

 denne mulighed.
Hos mænd med obstruktion af fraførende sædveje af anden årsag  

 end operativ lukning, andre former for beskadigelse, eller infektionsfølger,  

 bør lægen således tilråde genetisk bærerdiagnostik af manden/parret, og evt.  

 genetisk rådgivning, særligt med henblik på at undgå cystisk fibrose eller  

 variant heraf.
Hvor det er relevant, bør et par tilbydes kromosomundersøgelse  

 af begge (karyotype). Også genetisk diagnostik og/eller rådgivning i relation  

 til andre tilstande kan afhængigt af de kommende års udvikling komme på tale.  

 Hvor genetiske faktorer kan tænkes at spille en rolle bør de mulige  

 konsekvenser heraf i det hele taget altid nøje overvejes i samråd med  

 patienten/parret og under inddragelse af fornøden genetisk/arvebiologisk  

 ekspertise.
D.
Præimplantations-diagnostik Retstilstand vedr. metoden fr.o.m. 1. oktober 1997 39. I medfør af § 21 I Lov om Kunstig befrugtning mv. er det ikke  

 tilladt at tage nye behandlings- og diagnosticeringsmetoder m.v. i  

 forbindelse med kunstig befrugtning i brug, før sundhedsministeren har  

 godkendt disse.
På baggrund af Sundhedsministerens tilkendegivelse om  

 metodens anvendelse må præimplantationsdiagnostik i Danmark indtil videre  

 ikke finde sted som behandling uden for forskningsregi, dvs. der må alene gås  

 frem efter en videnskabelig protokol, som er vurderet og godkendt i det  

 videnskabsetiske komit-system.
Det må herefter forudsættes, at ibrugtagning  

 af metoden i princippet sker i to faser.
I den første fase udvikles,  

 afprøves og indøves teknikken med anvendelse af æg som er doneret til  

 forskning, og som ikke oplægges i livmoderen . Projektet skal være  

 godkendt i det videnskabsetiske komit-system.
I den anden fase vil man  

 tilbyde at udføre undersøgelsen hos nogle patienter, fordi det nu vurderes at  

 kunne ske uden øget risiko.
Man iværksætter m.a.o. en behandling, men denne  

 finder sted inden for rammerne af en videnskabelig protokol, som skal  

 vurderes og godkendes i det videnskabsetiske komit-system som en forudsætning  

 for at gennemføres.
 40. Under ovenstående forudsætninger vil  

 Præimplantationsdiagnostik fr.o.m. 1. oktober 1997 kunne finde sted inden for  

 de rammer, som er fastsat i den nye lov om kunstig befrugtning, jf.  

 nedenstående.
 41. Såfremt en afdeling på et senere tidspunkt på baggrund af  

 opnåede videnskabelige erfaringer ønsker at videreføre metoden som  

 behandlingstilbud uden for forskningsmæssigt, videnskabsetisk godkendt regi,  

 forudsætter dette Sundhedsministerens godkendelse efter reglerne i  

 Sundhedsministeriets Bekendtgørelse om kunstig befrugtning af 17. september  

 1997.
Præimplantationsdiagnostik efter § 7, stk. 1 42. Det fremgår af § 7, stk.1 i Lov om kunstig befrugtning m.v.,  

 at genetisk undersøgelse af et befrugtet æg kun må finde sted, hvor der er en  

kendt, væsentligt øget risiko for fødsel af et barn med en  

alvorlig arvelig sygdom .
 Risikoen kan være kendt pga. familiær forekomst, fødsel af et sygt barn,  

 prækonceptionel anlægsbærerdiagnostik, mv.
 43. Hos de kvinder/par, hvor en sådan risiko bliver kendt, skal  

 der først tilbydes prænatal genetisk rådgivning og undersøgelse efter  

 retningslinjerne i Sundhedsstyrelsens Vejledning om Prænatal genetisk  

 rådgivning og undersøgelse af 1994. Der må således ikke gives tilbud om  

 præimplantations-diagnostik alene på baggrund af anlægsbærerdiagnostik hos  

 forældrene, dvs. uden videregående genetisk rådgivning af parret.
 Der er tale om en meget begrænset gruppe af kvinder/par, som med alt  

 overvejende sandsynlighed må antages at ville kunne have opnået provokeret  

 abort efter reglerne i Abortlovens § 3, stk.3, såfremt dette blev aktuelt.
 De personer, som kan forudses at få behov for præimplantationsdiagnostik,  

 tilhører med ovenstående begrundelse de ganske særligt belastede  

 slægter.
44. Mange genmutationer har varierende ekspression, dvs. at de  

 giver sig til kende med tilstandsbilleder af uens klinisk sværhedsgrad.
Det  

 karakteristiske er, at det samme sygdomsbillede (genmutation) har forskellig  

 sværhed når forskellige familier (slægter) sammenlignes, men inden for den  

 samme familie (slægt) er sværhedsniveau'et ofte ret konstant fra generation  

 til generation.
Det er således sygdommens sværhedsgrad i den ramte familie, og ikke  

 diagnosen alene, der i disse tilfælde som hovedregel er det afgørende  

 kriterium for at præimplantationsdiagnostik kan overvejes.
Af denne grund,  

 samt endvidere under hensyn til at undgå stigmatisering, kan der ikke  

 opstilles en bestemt »positivliste«, men der vil altid være tale om  

 en dybtgående vurdering som bl.a. også inddrager genetisk/arvebiologisk  

 ekspertise.
 45. Eksempler på arvelige sygdomme, hvor adgang til  

 genetisk diagnostik efter § 7, stk. 1 kunne blive overvejet: cystisk fibrose,  

 Huntington's Chorea, Hæmofili A, B, Multipel Endocrin Neoplasi (MEN-2A),  

 eller alvorlig sygdom s.f.a. arvelig kromosomal translokation hvor denne ikke  

 vil være balanceret hos afkommet.
 46. Der må ikke på de befrugtede æg tilbydes genetisk screening  

 for andre arvelige sygdomme, end den eller de alvorlige arvelige sygdomme,  

 som den kendte, væsentligt øgede risiko retter sig mod hos den behandlede  

 kvinde.
Præimplantationsdiagnostik efter § 7, stk.2 47. Det fremgår af § 7, stk. 2 i Lov om kunstig befrugtning m.v.,  

 at genetisk undersøgelse af et befrugtet æg desuden kan foretages i  

 forbindelse med kunstig befrugtning uden for kvindens krop på grund af  

 ufrugtbarhed, hvor en sådan undersøgelse kan påvise eller udelukke en  

 væsentlig kromosomabnormitet.
Undersøgelser efter § 7, stk 2 må således alene  

 udføres hos kvinder, som i forvejen pga. infertilitet er tilbudt  

 IVF-behandling, dog at udelukkelse af alvorlig kromosomdefekt ved et  

 befrugtet æg også ville kunne ske såfremt kvinden i forvejen var omfattet af  

 § 7, stk.1.
 48. Eksempler på kromosomabnormiteter, som ville være  

 omfattet af § 7, stk. 2 er Trisomi-21 (Down's syndrom), Trisomi-18,  

 Trisomi-13, 47,XXY (Klinefelter), hvoraf bl.a. afledes, at så svære andre  

 kromosomforandringer, at det vil være uforenelig med liv, også er omfattet.
 49. Det forudsættes i alle tilfælde, at der til en kvinde, som  

 tilbydes præimplantationsdiagnostik efter § 7, stk. 1-2, er ydet rådgivning i  

 et omfang som svarer til det anbefalede i Sundhedsstyrelsens vejledning om  

 prænatal genetisk information, rådgivning og undersøgelse af 1994.
Indberetning til Sundhedsstyrelsen 50. I medfør af Sundhedsstyrelsens Bekendtgørelse af 30. september  

 1997 om lægers indberetning af IVF-behandling m.v. samt  

 præimplantations-diagnostik skal præimplantations- diagnostik i hvert enkelt  

 tilfælde efterfølgende skriftligt indberettes til Sundhedsstyrelsen af den  

 læge i hvis ansvarsregi IVF-behandlingen finder sted, jf. nedenstående pkt.  

 104-106.
E.
Donerede kønsceller (æg, sæd) Donerede ægceller 51. I medfør af Lov om kunstig befrugtning m.v., er kun donation  

 af u-befrugtede æg lovlig i Danmark.
I medfør af samme lovs § 14 stk.2, må  

 det modtagende par endvidere ikke kende en ægdonors identitet.
De øvrige  

 formelle krav som efter lovens kapitel 3, herunder vedrørende information og  

 samtykke, erklæringer m.v., skal være opfyldt for at behandling med donerede  

 æg kan finde sted, er udmøntet i Sundhedsministeriets bekendtgørelse om  

 kunstig befrugtning af 17. september 1997, hvortil henvises.
Der kræves altid  

 skriftligt samtykke fra den donerende kvinde, som skal være informeret om  

 konsekvenser af donationen.
Mindskning af smitterisiko ved ægdonation 52. En kvinde, som donerer æg til en anden kvinde, vil selv være i  

 behandling for ufrivillig barnløshed, og det forudsættes at kvinden har  

 gennemgået de undersøgelser som er nævnt under ovenstående pkt. 3 samt  

 undersøgelse for gonor-, syfilis, hepatitis B og C, og HTLV.
53. HIV lejres ikke intracellulært i ægceller eller sædceller, og  

 modsat heterolog insemination overføres ved oplægning af ubefrugtede eller  

 befrugtede æg ikke et leukocytholdigt sekret, hvori HIV kan findes.
Heller  

 ikke i praksis kendes eksempler på overførsel af HIV smitte ved ægdonation.  

 Risikoen må i det hele anses for uhyre ringe, og smitteoverførsel må anses  

 som usandsynlig, hvor risikoadfærd hos den donerende kvinde ikke foreligger.  

 Dog anbefales det at udføre HIV-test hos en kvinde, som vil donere æg til en  

 anden kvinde.
Risiko for videregivelse af arvelige sygdomme m.v. i forbindelse med  

 ægdonation 54. Risiko for videregivelse af arvelige sygdomme, misdannelser  

 mv. bør klarlægges ved udspørgen af den donerende kvinde evt. relevant anden  

 undersøgelse.
Donerede sædceller 55. I medfør af § 8 i Lov om kunstig befrugtning m.v. må kunstig  

 befrugtning med sædceller, som er udvalgt for at vælge barnets køn på  

 forhånd, ikke foretages, medmindre dette sker for at forhindre en kønsbundet  

 alvorlig arvelig sygdom hos barnet.
56. De krav som skal være opfyldt for at behandling med donerede  

 sædceller kan finde sted, fremgår af Sundhedsministeriets bekendtgørelse af  

 17. september 1997, jf. § 20 i Lov om kunstig befrugtning m.v. af 10. juni  

 1997, hvortil henvises.
Der kræves bl.a. skriftligt samtykke m.v. fra  

 sæddonor, ligesom sæddonor skal være anonym for det modtagende par og barnet.
Ansvar for behandlingen 57. Det umiddelbare ansvar for en behandling med heterolog  

 insemination (donorsæd) påhviler den læge, som udfører inseminationen  

 og/eller den læge, i hvis ansvarsregi inseminationen finder sted.
Det  

 påhviler således lægen, i fornødent omfang at sikre sig, at sæd anvendt til  

 heterolog insemination er tilvejebragt ved en procedure, der som minimum  

 opfylder kravene i denne vejledning (se nedenstående).
 Mindskning af risiko for HIV-smitte ved udvælgelse af prospektive  

 sæddonorer:
58. En prospektiv donor, hvis sæd er fundet egnet til  

 inseminationsbehandling, herunder egnet til nedfrysning, skal indkaldes til  

 samtale med en læge, som vejleder om smitterisiko, herunder særligt risiko  

 for HIV-smitte hos donoren.
Lægen bør gennem udspørgen af den prospektive  

 donor sikre sig, at denne ikke har haft en adfærd, der indebærer risiko for  

 at være HIV-smittet, samt at den prospektive donor har forstået den givne  

 information.
Lægen udspørger desuden for tegn og symptomer, som kunne være  

 forårsaget af HIV-infektion.
 Kriterier der ubetinget medfører afvisning:
59. En prospektiv donor må ubetinget afvises såfremt den  

 pågældende tidligere har haft kønsligt samkvem med en mand, en prostitueret  

 kvinde, en kvinde som vides eller formodes at have HIV-infektion, eller  

 såfremt han selv har været prostitueret.
Samleje inden for de seneste 12  

 måneder med en fremmed kvinde som er bosat i et geografisk område hvor HIV er  

 særligt udbredt i befolkningen, skal også udelukke en person fra at blive  

 donor.
 60. En prospektiv donor må desuden ubetinget afvises såfremt den  

 pågældende har været behandlet med blod eller blodprodukter pga.  

 koagulationsforstyrrelser, eller såfremt han har anvendt eller modtaget  

 parenteral injektion af farmakologisk aktive stoffer uden for lægeligt  

 behandlingsregi.
 61. Såfremt det viser sig, at en prospektiv donor ikke selv  

 opfylder et eller flere af ovenstående kriterier, men inden for de seneste 12  

 måneder har haft samleje med en person for hvem dette gælder, skal han også  

 afvises.
 62. Endelig må en prospektiv donor afvises, såfremt den pågældende  

 har fået diagnosticeret syfilis, eller har haft en reaktiv screeningstest for  

 syfilis uden negativ konfirmatorisk test.
Sæddonorerklæring 63. Såfremt donor accepteres, underskriver denne en erklæring om,  

 at han har modtaget og forstået information vedrørende smittemåder for HIV og  

 om betydningen af hensigtsmæssig sundhedsadfærd i hele den periode, hvor han  

 afgiver sædportioner til donation, samt bekræfter, at han ikke har været i  

 kontakt med de kendte risikogrupper, og er indstillet på at underkaste sig de  

 undersøgelser, som angives i følgende retningslinjer.
 Anvendelse af frossen eller frisk sæd:
64. Hos donorer, hvor der ikke er oplysning om risikoadfærd, og  

 hvor HIV-antistof ikke kan påvises på donationstidspunktet, er risikoen for  

 HIV-smitte yderst ringe, men principielt tilstede.
Cryopræservering af sæd  

 ødelægger ikke HIV, eller andre seksuelt overførbare smitstoffer, men  

 ved passende valgt karenstid før sædens anvendelse, kan HIV-risiko per  

 behandlingsforsøg som følge af sen serokonversion yderligere nedsættes.
Ved  

 nye metoder til cryo-præservering synes det i stigende grad muligt at bevare  

 sædens konceptionseffektivitet bedre: specielt ved in vitro  

  fertilisering er frossen sæd nu omtrent lige så effektivt som frisk sæd,  

 ligesom der ikke foreligger meddelelse om ændret kønsrate eller  

 kromosomskader som følge af frysningen.
På denne baggrund bestemte  

 Sundhedsstyrelsen med virkning fra 1. juli 1994 at anvendelse af frisk sæd  

 til heterolog insemination burde ophøre, hvilket fortsat gælder.
Undersøgelser for at påvise HIV hos sæddonor 65. Når donor er fundet egnet og har underskrevet erklæring om  

 modtaget information m.v., udtages blodprøve til HIV-antistof-bestemmelse  

 m.v.
Undersøgelse for antistoffer med HIV-1 og HIV-2 skal ske ved en anerkendt  

 metode.
Hvis undersøgelse viser reaktion for antistoffer, udføres to  

 uafhængige kontrolundersøgelser på samme blodprøve.
Viser blot een af disse  

 undersøgelser ikke sikkert negativ reaktion, kan sæd fra den pågældende donor  

 ikke anvendes.
Hvis begge er negative kan donor accepteres og testes påny  

 efter 6 måneder.
Såfremt testen efter 6 måneder ligeledes er negativ, kan  

 sæden frigives til anvendelse.
Forinden donor informeres om fund af  

 HIV-antistof konfirmeres resultatet ved undersøgelse for HIV-1 antistof med  

 Western Blot.
Karensbestemmelse 66. Undersøgelse af ny blodprøve fra donor for antistoffer mod  

 HIV-1 og HIV-2 skal udføres ved udløbet af karensperiode (6 måneder) for den  

 nedfrosne sæd på samme måde som ved undersøgelse af den første blodprøve.
Kun  

 såfremt der ved denne undersøgelse fortsat findes negativt screeningresultat,  

 kan sæden anvendes ved insemination.
Mindskning af risiko for smitte med andre smitstoffer end HIV hos  

 sæddonorer Udelukkelse af Gonore 67. Gonore søges udelukket ved at donor udspørges om symptomer på  

 urogenital lidelse, nylige lægekontakter samt evt. antibiotisk behandling:  

 desuden foretages dyrkning for gorore i sæden.
 68. Kontrollen gentages hver 3. måned så længe donor er virksom.  

 Findes det ved en kontrol at der har været mellemliggende antibiotisk  

 behandling, foretages gonokok antistoftest (GAT).
Udelukkelse af andre smitsomme sygdomme hos sæddonorer 69. Følgende andre sygdomme skal endvidere søges udelukket ved  

 relevant udspørgen samt relevante laboratorieundersøgelser: Syfilis (WR),  

 klamydiainfektion (urethralpodning eller genforstærkningsmetode (PCR, LCR)  

 evt. antigentest, udføres ved 1. undersøgelse og gentages i efterfølgende  

 tilfælde, hvor der findes tegn på leukocytose ved mikroskopi af sæden):  

 Hepatitis B (HBsAg), Hepatitis C (anti-HCV) og HTLV (anti-HTLV I/II). Det  

 anbefales at gentage undersøgelser for Hepatitis B,C samtidig med at  

 HIV-testen gentages efter 6 måneders karensperioden.
 Information om HIV-risiko.
70. En kvinde skal forud for inseminations-behandlingen orienteres  

 af den for behandlingen ansvarlige læge om risikoen for overførsel af smitte,  

 særligt HIV.
Informationen til kvinder, der insemineres med dybfrossen-optøet  

 sæd, skal mindst omfatte følgende:
»AIDS er en meget alvorlig, smitsom sygdom, der ødelægger kroppens  

 forsvar mod infektionssygdomme og visse kræftsvulster.
Sygdommen skyldes et  

 virus, som kan forekomme i blandt andet sæd.
Man har i videst muligt omfang  

 sikret sig, at donorerne ikke har haft en adfærd, der indebærer risiko for at  

 være smittet med HIV.
Herudover undersøges donorerne med blodprøver for  

 HIV-infektion før godkendelse.
Sæden anvendes først, når den har været  

 nedfrosset i mindst 6 måneder, og der påny er udført blodprøve af donor for  

 HIV-infektion for at udelukke, at donor i denne periode har udviklet  

 antistoffer mod HIV.Til trods for disse sikkerhedsforanstaltninger kan en  

 helt minimal risiko for overførsel af HIV ved insemination ikke  

 udelukkes.« Den behandlende læge skal i journalen anføre, at ovenstående information  

 er givet.
Risiko for videregivelse af arvelige sygdomme m.v.
71. Risiko for videregivelse af arvelige sygdomme, misdannelser  

 mv. bør søges begrænset ved udspørgen af prospektive donorer og relevant  

 anden undersøgelse Hvor en kvinde, som ønsker at blive insemineret med donorsæd, ved, at hun  

 er bærer af et recessivt gen for en alvorlig arvelig sygdom (fx cystisk  

 fibrose), anbefales at så vidt muligt anvende sæd fra en fortsat aktiv  

 sæddonor, hvor bærertilstand kan udelukkes med sæddonors samtykke i at lade  

 sig undersøge herfor.
Information om arverisiko 72. Den skriftlige information, som den behandlende læge giver til  

 en kvinde som insemineres med heterolog donorsæd, skal mindst indeholde  

 følgende:
73. »Ved udvælgelse af sæddonorer er risiko for videregivelse  

 af arvelige sygdomme, misdannelser m.v. søgt begrænset ved kun at anvende  

 donorer som har oplyst at de ikke har kendskab til sådanne arverisici i deres  

 slægt, og hvor der af en læge er udspurgt nærmere for at belyse dette.
Trods  

 disse forsigtighedsregler er en arverisiko ikke udelukket, men dog for  

 gruppen af sæddonorer mindre end i et gennemsnit af danske mænd.« Den behandlende læge skal i journalen anføre, at denne information er  

 givet.
Antal graviditeter efter een donor 74. Det skal tilstræbes, at antallet af graviditeter etableret med  

 sæd fra een donor ikke overstiger 25, idet det også forudsættes, at der  

 tilstræbes geografisk spredning.
Konstateret misdannelse m.v. efter en donor 75. Hvor der er konstateret misdannelse eller sygelig tilstand hos  

 et barn født efter sæddonation, og hvor dette må antages at kunne være  

 forårsaget af forhold hos sæddonoren, som også ville kunne gøre sig gældende  

 i andre sædportioner fra denne donor, bør udlevering af sæd fra denne donor  

 standses og allerede udleverede, men endnu ikke anvendte sædportioner  

 tilbagekaldes.
 76. Genetisk rådgivning af det par, som har fået barnet,  

 forudsættes at ske uafhængig af sædbanken, efter sædvanlige retningslinjer,  

 så der i fornødent omfang kan ske vejledning om en evt. gentagelsesrisiko.
 77. Hvor risiko for misdannelse med sæd fra donoren ikke er helt  

 ubetydelig, bør læger som har rekvireret sæd fra den pågældende donor  

 orienteres, med henblik på at lægen har mulighed for at informere og rådgive  

 et par, hvor der måtte foreligge et igangværende svangerskab efter den samme  

 donor.
 78. Det forudsættes jvf ovenstående, at de rekvirerende læger ikke  

 foreholdes relevante oplysninger, som kunne have betydning for, at lægerne  

 kan yde den bedst mulige information og rådgivning til deres patienter.
Vedrørende hensyn til fremtoningspræg 79. Lægen bør ved valg af donorsæd kun lægge vægt på følgende  

 oplysninger om fremtoningspræg hos donor: hudfarve, øjenfarve, hårfarve,  

 højde og vægt.
Herved kan et ønske om etnisk og familiær lighed tilgodeses.
 I medfør af § 20, stk.1 i Lov om kunstig befrugtning mv. kan  

 Sundhedsministeren fastsætte nærmere regler om bl.a. sæddonation.
Etnicitet/donorsæd 80. Det kan forekomme, at en dansk sædbank ikke kan tilgodese  

 ønsket om familiær lighed hos et par som tilhører en anden etnisk gruppe, men  

 at donorsæd kan opnås f.eks. fra en sædbank i parrets hjemland.
Såfremt de  

 sundhedsfaglige foranstaltninger for at undgå smitterisiko m.v. er mindre  

 omfattende end denne vejlednings krav, men dog efter lægens vurdering i  

 samråd med parret tilstrækkelige, skal parret nøje informeres om evt. øget  

 risiko som følge heraf.
Parret skal skriftligt erklære at denne information  

 er givet, som en forudsætning for at behandling kan iværksættes.
Homolog insemination 81. Homolog insemination kan ske med frisk eller frossen sæd, og  

 insemination med sæd fra ægtefælle/samlever er ikke undergivet de  

 restriktioner der jf. ovenstående gælder for heterolog insemination.
F.
Nedfrysning af æg/sæd Opbevaring af nedfrosne æg 82. I medfør af § 15 i Lov om kunstig befrugtning m.v. kan  

 befrugtede og ubefrugtede menneskelige æg opbevares i op til to år, hvorefter  

 æggene skal destrueres.
De formelle krav som iøvrigt skal være opfyldt for,  

 at nedfrysning og opbevaring af æg kan finde sted, herunder vedrørende  

 formål, mundtlig og skriftlig information samt skriftligt samtykke, er  

 fastsat i Sundhedsministeriets bekendtgørelse om kunstig befrugtning af 17.  

 september 1997, hvortil henvises.
 83. Det påhviler den for nedfrysning og opbevaring ansvarlige  

 læge, at der kronologisk føres ordnede optegnelser over  

 nedfrysnings-aktiviteten (opbevaringsprotokol), baseret på cpr.nr. og dato.
 84. Hvert »strå« skal mærkes med cpr.nr. for den kvinde,  

 fra hvem de udtagne æg stammer, samt dato for nedfrysningen.
85. Den for nedfrysning og opbevaring ansvarlige læge skal i  

 forbindelse med optagning af nedfrosne æg drage omsorg for, at dette  

 registreres i opbevaringsprotokollen.
Såfremt optagning sker mhp. anden  

 anvendelse end tilbagelægning til den kvinde, fra hvem æggene er udtaget  

 (donation, forskning) skal dette fremgå af protokollen.
 86. Den for nedfrysning og opbevaring ansvarlige læge skal drage  

 omsorg for, at destruktion sker ved udløb af den lovfastsatte opbevaringstid.  

 Optegnelse heraf skal finde sted i opbevaringsprotokollen.
Opbevaring af nedfrossen sæd 87. De krav som skal være opfyldt for, at nedfrysning og  

 opbevaring af sæd kan finde sted, herunder vedrørende formål, mundtlig og  

 skriftlig information samt skriftligt samtykke, er fastsat i  

 Sundhedsministeriets bekendtgørelse om kunstig befrugtning af 17. september  

 1997, hvortil henvises.
 88. Den for en sædbank ansvarlige læge skal foranledige, at der  

 føres ordnede optegnelser over de nedfrosne sædportioner.
 89. Den for en sædbank ansvarlige læge skal drage omsorg for, at  

 donorsæd opbevares og mærkes efter sådanne retningslinjer, at der er fornøden  

 sikkerhed mod såvel forbytning af sædportioner som mod uvedkommendes adgang  

 til anvendelse eller identifikation af sædportioner, ligesom  

 opbevaringsforholdene skal være betryggende såvel m.h.t. bevaring af sædens  

 biologiske egenskaber som med hensyn til at minimere risiko for  

 smitteoverførsel mellem deponerede sædportioner.
 Hvor sæd nedfryses med henblik på eventuel senere homolog insemination  

 anbefales også, at donor undersøges for HIV- og hepatitisvirus.
 90. Den ansvarlige læge skal drage omsorg for, at der i sædbanken  

 er fastlagt retningslinjer for kontrol af at sæd destrueres i tilfælde, hvor  

 der hos donor påvises antistoffer f.eks. mod HIV.
Særligt vedr. homolog insemination 91. Der skal ske destruktion af en ægtefælles eller samlevers  

 opbevarede sæd i tilfælde hvor en sædbank bliver bekendt med, at den  

 pågældende ægtefælle eller samlever er død, jf. § 19 i lov om Kunstig  

 befrugtning.
G.
Nye metoders indførelse Befrugtningslovens bestemmelser m.v.
92. I medfør af § 21 i Lov om kunstig befrugtning m.v. er det ikke  

 tilladt at tage nye behandlings- og diagnosticeringsmetoder m.v. i brug, før  

 sundhedsministeren har godkendt disse ud fra etiske og sundhedsfaglige  

 hensyn.
Med hjemmel i lovens § 21, stk.2 har Sundhedsministeriet i  

 Bekendtgørelse af 17. september 1997 om kunstig befrugtning fastsat nærmere  

 regler om anmeldelse og godkendelse af nye metoder inden for kunstig  

 befrugtning.
Disse regler svarer nøje til de regler for anmeldelse af nye  

 metoder, som hidtil har været gældende efter Sundhedsstyrelsens Cirkulære om  

 lægers anmeldelse af ny behandling, som bortfalder med at  

 Sundhedsministeriets bekendtgørelse træder i kraft.
Efter daværende  

 lovgivning kunne lægerne pålægges anmeldelsespligt, men ikke pligt til at  

 afvente myndighedsvurderingen.
Med den nye befrugtningslovs ikrafttræden er  

 denne situation ændret.
93. Det vil således ikke være tilladt efter Lov om kunstig  

 befrugtning m.v., at lægen iværksætter den nye metode efter at have anmeldt  

 dette, men inden sundhedsministerens godkendelse foreligger.
Efter § 29 i Lov  

 om kunstig befrugtning m.v. kan en sådan overtrædelse af § 21 medføre bøde  

 eller hæfte.
94. Ved en ny behandlings- eller diagnosticeringsmetode forstås i  

 denne forbindelse en metode, som repræsenterer noget væsentligt og  

 principielt nyt i forhold til hidtidig klinisk anvendelse i Danmark.
En  

 læge, som er i tvivl herom kan rådspørge Sundhedsstyrelsen.
Nye metoder der indføres i forskningsregi 95. I Sundhedsministeriets bekendtgørelse om kunstig befrugtning  

 af 17. september 1997 bestemmes, at såfremt en ny metode anvendes som led i  

 et af det videnskabsetiske komit-system godkendt forskningsprojekt, er dette  

 ikke omfattet af kravet om anmeldelse og godkendelse efter § 21 i Lov om  

 kunstig befrugtning m.v.
Såfremt metoden dog efterfølgende søges taget i brug  

 uden for godkendt forskningsregi, er dette omfattet af anmeldelsespligten.  

 Dette svarer til hidtidig praksis for anmeldelse af nye metoder.
 96. Det henstilles, at en læge, som vil tage en ny metode i brug  

 som led i et godkendt forskningsprojekt, underretter Sundhedsstyrelsen herom.
 Forbud mod genetisk modifikation m.v.
97. Det følger endvidere af § 2 og § 4 i Lov om Kunstig  

 befrugtning mv  af 10. juni 1997, at en ny behandling ikke må indebære  

 genetisk modifikation af ægceller eller sædceller eller opsætning af genetisk  

 identiske befrugtede æg.
Dette forbud omfatter bl.a. genterapi af kønsceller,  

 hybridisering af arvemasse, kernetransferering, og »kloning«.  

 Endvidere bestemmes i § 9 at det befrugtede ægs videre udvikling til et  

 menneskeligt individ ikke må finde sted uden for en kvindes livmoder.
Lægelovens almindelige krav 98. En læge skal være opmærksom på, at myndighedsgodkendelse af en  

 ny metode inden for kunstig befrugtning kun indebærer en stillingtagen til  

 metodens principielle sundhedsfaglige rationale og etiske implikationer.
99. Hvor en læge konkret tager en ny reproduktionsfremmende  

 behandling i brug hos en patient (herunder væsentligt ændrer sin  

 behandlingsmetode), handler lægen uanset ovennævnte principielle  

 myndighedstilkendegivelse, under ansvar efter lægelovens bestemmelse om omhu  

 og samvittighedsfuldhed samt pligt til at indhente informeret samtykke.  

 Behandlingen må ikke kunne antages at være forbundet med væsentlig  

 helbredsrisiko for kvinden eller for misdannelse/skade hos fostret.
Det er  

 derfor en forudsætning, at en ny behandling hviler på et sådant  

 erfaringsmæssigt eller videnskabeligt rationale, at mulige fordele og ulemper  

 ved behandlingen kan vurderes med fornøden sikkerhed.
Det påhviler endvidere  

 lægen at iværksætte den efter de konkrete omstændigheder fornødne kontrol af  

 tilstanden under og efter behandlingen.
 100. Hvor ny behandling afprøves efter en videnskabelig protokol,  

 og efter forudgående godkendelse i det videnskabsetiske komit--system,  

 fritager dette ikke lægen, i dennes forhold til den enkelte patient, for det  

 konkrete behandlingsansvar, som følger af lægeloven.
101. Hvor ny behandling iværksættes, omfatter informationspligten  

 også oplysning herom, som en væsentlig forudsætning for patientens  

 stillingtagen.
Der foreligger efter omstændighederne en skærpelse af  

 informationspligten, særligt hvad angår mulige risici.
H.
Anmeldelse, indberetning og journalføring Nye metoder 102. Hvor en ny behandlings- eller diagnosticeringsmetode ved  

 kunstig befrugtning ønskes taget i brug, skal Sundhedsstyrelsen underrettes,  

 jf. ovenstående pkt. 92-96.
Indberetning af behandlinger IVF-behandling 103. I medfør af Sundhedsstyrelsens Bekendtgørelse om lægers  

 indberetning af IVF-behandling m.v. samt præimplantationsdiagnostik skal en  

 læge fortsat indberette oplysninger om behandling, hvor der udtages eller  

 forsøges udtaget æg fra en kvinde med henblik på tilbagelægning i ubefrugtet  

 eller befrugtet tilstand hos kvinden (IVF-behandling mv.), samt hvor der  

 oplægges eller forsøges oplagt donerede æg (skema-indberetning).
Præimplantationsdiagnostik 104. I medfør af Sundhedsstyrelsens Bekendtgørelse om lægers  

 indberetning af IVF-behandling m.v. samt præimplantationsdiagnostik, skal en  

 læge, i hvis (kliniske) ansvarsregi der, som led i befrugtning af et æg uden  

 for kvindens krop, foranstaltes præimplantations diagnostik, skriftligt inden  

 for en måned og med angivelse af patientens fødselsår underrette  

 Sundhedsstyrelsen herom.
Dette skal indeholde en angivelse af indikationen  

 for undersøgelsen samt oplysning om, i hvilket ansvarsregi den  

 molekylærbiologiske diagnostik (blastom-r- eller pollegemediagnostik) fandt  

 sted.
Det skal anføres om undersøgelsen er udført efter § 7, stk. 1 eller §  

 7, stk. 2.
 105. Indberetningspligten gælder også, hvor  

 præimplantationsdiagnostik udføres i forskningsregi godkendt af det  

 videnskabsetiske komitesystem.
106. Endvidere skal indberetning ske ved afkrydsning på  

 Sundhedsstyrelsens formular vedr.
IVF-behandling, jvf. ovenstående punkt 103.
Svangerskabsreduktion 107. I medfør af Sundhedsstyrelsens Bekendtgørelse om lægers  

 indberetning af IVF-behandling m.v. samt præimplantationsdiagnostik, skal en  

 læge, som udfører reduktion af et svangerskab eller i hvis ansvarsregi  

 indgrebet udføres, skriftligt inden for en måned, med angivelse af patientens  

 fødselsår underrette Sundhedsstyrelsen herom.
Der skal anføres indikation og  

 svangerskabsuge, anvendt reduktionsmetode, samt reduktionens grad (antal før,  

 antal efter). Desuden skal anføres hvilken reproduktionsfremmende behandling  

 der blev givet forud for graviditetens etablering.
 Indberetning fra sædbanker m.v.
108. Den for en sædbank ansvarlige læge skal årligt indberette  

 antallet af anvendte donorer i året, antal nedfrosne »strå«, samt  

 antallet af udleverede »strå« fordelt på modtagende  

 afdeling/praksis m.v.
Endvidere indberettes antal opnåede graviditeter.
Der  

 henvises vedrørende de ovennævnte indberetninger til Sundhedsstyrelsens  

 Bekendtgørelse af 30. september 1997 om indberetning af IVF-behandling m.v.  

 samt præimplantationsdiagnostik.
 109. Indberetningspligten omfatter også en læge, som ikke  

 rekvirerer donorsæd fra en anden virksomhed, men som i eget ansvarsregi  

 træffer aftale med donorer om levering og opbevaring af donorsæd til brug for  

 sine patienter.
110. Det følger af Lægelovens krav til omhu og  

 samvittighedsfuldhed (§ 6), at en læge som foretager inseminationsbehandling  

 med sæd som er rekvireret fra andet regi (sædbank) skal underrette sædbanken  

 om udfald (opnåelse af graviditet) samt om evt. komplikationer f.eks. barn født med arvelig sygdom eller misdannelse, hvilket er en  

 forudsætning for optimal sikkerhed omkring brug af heterolog donorsæd.
 Journalføring m.v.
 111. Af Sundhedsstyrelsens cirkulære af 19. december 1996 om  

 lægers pligt til at føre ordnede optegnelser, jf Sundhedsstyrelsens  

 vejledning af 19. december 1996 om lægers journalføring, kan afledes: en læge  

 som behandler med kunstig befrugtning m.v. skal føre optegnelser om den til  

 patienten givne information, samt vedrørende behandlingen iøvrigt, herunder  

 også optegnelser som er relevante i forhold til lovgivningens bestemmelser og  

 heraf afledt regelstof.
112. Med virkning fra 1. januar 1994 er en revision af  

 klassifikationskoder trådt i kraft, hvorefter flerfold svangerskab samt  

 komplikationer hertil, samt kunstig befrugtning, herunder komplikationer til  

 kunstig befrugtning, bl.a. hyperstimulatio ovarii, registreres særskilt.  

 Opmærksomheden henledes særligt på kap.
XIV, XV, og XXI i Sundhedsstyrelsens  

 Klassifikation af sygdomme.
I. Øvrigt Denne vejledning erstatter Sundhedsstyrelsens vejledning af 23. december  

 1993 om lægers anvendelse af kunstig befrugtning og andre former for  

 reproduktionsfremmende behandling.
