Fremsat den 7. oktober 1999 af forskningsministeren (Birte  

 Weiss) Forslag til Lov om Statstidende Kapitel 1 Statstidende § 1.  

Forskningsministeren fører en database, der indeholder de  

 meddelelser, som ifølge § 3 optages i Statstidende.
 Stk. 2. Meddelelserne formidles til offentligheden på  

 følgende måder:
 1)	Gennem det elektroniske Statstidende, der  

 offentliggøres via Internettet eller lignende alment  

 tilgængeligt elektronisk medium.
 2)	Gennem det trykte Statstidende, der udgives,  

 så længe forholdene tilsiger det, jf. § 7,  

 stk. 3.
 3)	Som elektroniske masseudtræk inklusive personnumre til  

 afgrænsede grupper af modtagere.
 Stk. 3. Forskningsministeren fastsætter regler om  

 opbygningen, driften og brugen af Statstidende, herunder regler for de  

 tekniske sikkerhedskrav og krav til beskyttelse og bevaring af oplysninger i  

 systemet.
 Stk. 4. Forskningsministeren udpeger en udgiver, der er  

 ansvarlig for administration af databasen og for formidling af meddelelser  

 til offentligheden.
 § 2. Statstidende er ikke omfattet af  

 medieansvarsloven.
Kapitel 2 Optagelse af meddelelser i Statstidende § 3. I Statstidende optages alle  

 meddelelser, som i henhold til lovgivningen skal offentliggøres i  

 Statstidende.
 Stk. 2. Forskningsministeren kan efter aftale med vedkommende  

 minister fastsætte regler om, at meddelelser, som efter lovgivningen  

 skal offentliggøres, uden at det i lovgivningen kræves, at  

 offentliggørelse skal ske i Statstidende, skal optages i Statstidende.  

 Offentliggørelsen skal opfylde særlovgivningens krav hertil.
 Stk. 3. Forskningsministeren fastsætter regler om,  

 hvilke andre meddelelser der kan optages i Statstidende.
 Stk. 4. Forskningsministeren kan efter aftale med vedkommende  

 minister fastsætte regler om, at den, der får optaget en  

 meddelelse i Statstidende, jf. stk. 1 og 2, skal meddele Statstidende  

 personnummer henholdsvis virksomhedsnummer på den, som meddelelsen  

 vedrører.
 Stk. 5. Forskningsministeren kan efter aftale med vedkommende  

 minister fastsætte regler om, at meddelelser, som efter lovgivningen  

 skal offentliggøres, og hvor det i lovgivningen er foreskrevet, at  

 offentliggørelsen skal ske på en bestemt måde, skal  

 offentliggøres gennem det samme tekniske rammesystem som Statstidende.  

 Offentliggørelsen skal opfylde særlovgivningens krav hertil.
 § 4. Den, der  

 leverer en meddelelse til offentliggørelse i Statstidende, skal sikre,  

 at oplysningerne i meddelelsen ikke er urigtige eller vildledende.  

 Leverandøren af meddelelsen har pligt til snarest muligt at berigtige  

 oplysninger, der viser sig at være urigtige eller  

 vildledende.
 Stk. 2. Anmodning om berigtigelse af urigtige eller  

 vildledende oplysninger kan indgives til udgiveren af Statstidende eller til  

 den, der har leveret meddelelsen.
 Stk. 3.  

Udgiveren af Statstidende træffer endelig administrativ  

 afgørelse om optagelse af meddelelser i Statstidende herunder om  

 anmodninger om berigtigelse af urigtige eller vildledende oplysninger.  

 Afgørelser, der vedrører pligtmæssige meddelelser, kan  

 dog indbringes for vedkommende minister.
Kapitel 3 Offentliggørelse m.v.
 § 5. Alle meddelelser  

 offentliggøres i det elektroniske og det trykte Statstidende.  

 Offentliggørelse af personoplysninger må kun ske med de  

 begrænsninger, der følger af stk. 2 og 3.
Stk. 2. Efter 1 år fra tidspunktet for  

 offentliggørelse må personoplysninger, der i anden  

 sammenhæng anses for fortrolige, ikke kunne søges i det  

 elektroniske Statstidende ved at bruge personens navn eller anden form for  

 personidentifikation som søgekriterium.
Forskningsministeren kan dog  

 efter indstilling fra vedkommende minister fastsætte regler om, at  

 fortrolige personoplysninger skal være søgbare i et  

 længere tidsrum end 1 år, hvis afgørende grunde taler  

 herfor.
 Stk. 3. Personnumre må kun offentliggøres ved  

 proklamaer i dødsboer, jf. dog § 6, stk. 3.
 § 6. Enhver  

 har adgang til gratis at læse og søge i det elektroniske  

 Statstidende.
 Stk. 2. Oplysninger fra det elektroniske Statstidende kan  

 forudbestilles til regelmæssig aflevering i elektronisk form.
Stk. 3. Masseudtræk af oplysninger, som omfatter  

 personnumre, kan alene ske i det omfang, anden lovgivning tillader det og  

 efter aftale med udgiveren af Statstidende.
Udgiveren fastsætter  

 nærmere vilkår for modtagerens brug af oplysningerne.
 § 7. Hvor der er knyttet retsvirkninger til  

 offentliggørelsen af en meddelelse i Statstidende, følger  

 retsvirkningerne af offentliggørelsen i det trykte  

 Statstidende.
 Stk. 2. Forskningsministeren fastsætter regler om  

 på hvilke steder, det trykte Statstidende skal være gratis  

 tilgængeligt for offentligheden, så længe der er  

 retsvirkninger knyttet til offentliggørelsen af det trykte  

 Statstidende.
Stk. 3. Forskningsministeren kan fastsætte regler om, at  

 retsvirkningerne skal følge af offentliggørelsen i det  

 elektroniske Statstidende og i tilknytning hertil, at udgivelsen af det  

 trykte Statstidende ophører.
Regler herom kan først  

 fastsættes, når det elektroniske Statstidende er gratis  

 tilgængeligt for offentligheden på de steder, som er fastsat i  

 medfør af stk. 2.
 § 8. Forskningsministeren fastsætter regler om  

 overførsel af oplysninger i det elektroniske Statstidende til  

 arkiv.
Kapitel 4 Betalingsbestemmelser § 9. Forskningsministeren  

 fastsætter regler om betaling for den trykte udgave af Statstidende,  

 levering af særlige tjenesteydelser i tilknytning til brugen af det  

 elektroniske Statstidende og masseudtræk af oplysninger fra  

 Statstidende, jf. § 6, stk. 3.
 Stk. 2. Forskningsministeren fastsætter regler om  

 betaling for optagelse af meddelelser i Statstidende.
 Stk. 3. Udgiveren af Statstidende træffer endelig  

 administrativ afgørelse om beregning af betaling som nævnt i  

 stk. 1 og 2.
Kapitel 5 Straffebestemmelser § 10. Overtrædelse af § 4, stk. 1, og af  

 vilkår fastsat i medfør af § 6, stk. 3, 2. punktum,  

 straffes med bøde, medmindre højere straf er forskyldt efter  

 anden lovgivning.
 Stk. 2. I regler, udstedt i medfør af § 1,  

 stk. 3, kan der fastsættes bestemmelser om straf af bøde  

 for overtrædelse af reglerne.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
Kapitel 6 Ikrafttræden m.v.
 § 11. Loven træder i kraft den  

 1. juli 2000.
 Stk. 2. Samtidig ophæves lov nr. 10 af 23. januar 1903  

 om en statstidende.
Kapitel 7 § 12. I lov om tinglysning, jf. lovbekendtgørelse nr.  

 622 af 15. september 1986, som ændret blandt andet ved § 1 i lov  

 nr. 281 af 29. april 1992 og senest ved § 3 i lov nr. 385 af 22. maj  

 1996, foretages følgende ændringer:
 1.	I § 50, stk. 1, 1. pkt., indsættes efter  

 »tilgængelige« : », eventuelt i elektronisk form«.
 2.	§ 50 c, stk. 7, ophæves.
 3.	I § 50 c, stk. 8, der bliver stk. 7, ændres  

 »stk. 2-7« til: »stk. 2-6«.
 4.	I § 50 c, stk. 9, der bliver stk. 8, ændres  

 »stk. 5-7« til: »stk. 5-6«.
Kapitel 8 § 13. Loven gælder ikke for  

 Færøerne og Grønland, men kan ved kongelig anordning  

 sættes i kraft for disse landsdele med de afvigelser, som de  

 særlige færøske og grønlandske forhold  

 tilsiger.
Bemærkninger til lovforslaget Almindelige bemærkninger 1. Lovforslagets baggrund og formål Lovforslaget har sin baggrund i regeringens IT-politiske  

 handlingsplan fra 1995 »Fra vision til handling   Info-samfundet år  

 2000«, hvor det blev besluttet, at Statstidende trinvist skulle overgå  

 til elektronisk form (se side 24).
På den baggrund nedsatte forskningsministeren den  

 24. oktober 1995 et udvalg til at forberede, at de meddelelser, der i dag  

 udgives i det trykte Statstidende, med tiden ville kunne afløses af  

 offentliggørelser i elektronisk form.
Udvalget, hvis formand var  

 retschef Jens Møller, Folketingets Ombudsmand, afgav i januar 1997  

 betænkning nr. 1328 om elektronisk Statstidende.
Sideløbende med udvalgsbehandlingen  

 iværksatte forskningsministeren i sommeren 1996 en udbudsforretning med  

 henblik på udvikling og levering af det edb-system, som skulle  

 udgøre det tekniske fundament i det elektroniske  

 offentliggørelsessystem for Statstidende.
Statens Information blev i  

 forlængelse af deres ansvar for det trykte Statstidende pålagt at  

 varetage udviklingen af elektronisk Statstidende.
Det elektroniske system kaldet NetTidende er et  

 Internet-baseret system, der foreløbigt skal indeholde en elektronisk  

 udgave af Statstidende.
NetTidende systemet er samtidig et teknisk  

 rammesystem, således at andre officielle meddelelser, som i dag  

 offentliggøres gennem andre »tidender« eller  

 offentliggørelsessystemer, vil kunne lægges ind på  

 systemet uden særlige ændringer af det tekniske system.
 Med nærværende lovforslag lægges op til  

 en konsekvent og tidssvarende udnyttelse af informationsteknologien i  

 relation til Statstidende, som i dag udkommer i trykt form.
 Statstidende udkommer på nuværende tidspunkt  

 med hjemmel i en lov, der går tilbage til 1903 og som senest er  

 revideret i 1970. Med forslaget til ny lov om Statstidende vil der blive  

 skabt et tidssvarende retligt grundlag for Statstidende og gennem anvendelse  

 af moderne informationsteknologi vil borgere, virksomheder, myndigheder m.fl.  

 blive sikret bedre adgang til officielle meddelelser.
Der oprettes en database, som indeholder de meddelelser af  

 forskellig art (»kundgørelser«), som offentliggøres via  

 Statstidende.
Oplysningerne i databasen vil fremover blive offentliggjort i  

 et elektronisk Statstidende og indtil videre i et trykt Statstidende.
Det elektroniske Statstidende har en række fordele i  

 forhold til den trykte udgave både økonomisk og med hensyn til  

 brugsværdi, og det kan forudses, at behovet for en trykt udgave vil  

 mindskes med årene.
En forudsætning for, at den elektroniske  

 udgave kan erstatte den trykte, vil dog være, at man flytter  

 retsvirkninger, som er knyttet til offentliggørelsen af en række  

 meddelelser i Statstidende, fra det trykte til det elektroniske Statstidende,  

 sådan som det er sket for Erhvervs- og Selskabsstyrelsens  

 »Registreringstidende«.
Lovforslaget lægger op til, at det sker inden  

 for en kortere årrække.
Det vil dog ikke ske samtidig med lovens  

 ikrafttræden, idet en række forhold skal være bragt  

 på plads, inden forskningsministeren kan træffe beslutning om at  

 lade retsvirkningerne følge af offentliggørelsen i det  

 elektroniske Statstidende.
Selv efter, at retsvirkningerne af offentliggørelse  

 er blevet knyttet til det elektroniske Statstidende, vil udgivelsen af det  

 trykte Statstidende dog blive fortsat, så længe der er et marked  

 herfor, dvs. så længe der er brugere, som er villige til at  

 betale for en trykt udgave.
Det skal i denne forbindelse tages i betragtning,  

 at mens adgangen til den elektroniske udgave vil være gratis, vil der  

 blive opkrævet betaling for den trykte udgave.
Denne betaling vil blive  

 afpasset efter de forholdsvis høje omkostninger, som vil være  

 forbundet med at fremstille den trykte udgave.
 Med overgang til udgivelse af Statstidende i elektronisk  

 form vil brugeren fra egen PC eller fra en PC på et folkebibliotek  

 gratis kunne søge og læse i Statstidende.
Der vil blive tale om en klar forbedring af  

 offentlighedens adgang til officiel information.
Statstidende er i dag  

 fremlagt på hovedbibliotekerne, hvor den benyttes ganske sparsomt.
Men  

 i fremtiden vil den være tilgængelig, ikke blot på  

 bibliotekerne, men fra enhver PC med forbindelse til Internettet.
Denne  

 mulighed er ikke alene interessant for de »professionelle« brugere hos  

 virksomheder og offentlige myndigheder.
Allerede nu har over 33% af danskerne  

 adgang til Internettet fra hjemmet, og Statens Bibliotekstjeneste forventer,  

 at stort set alle landets hovedbiblioteker i løbet af 1999 vil have  

 givet deres brugere adgang til Internettet.
For blinde, svagtseende og læsehandicappede  

 forventes en elektronisk udgave af Statstidende at give en bedre mulighed for  

 selv at læse meddelelserne.
Når informationen findes elektronisk,  

 kan den udskrives med stor skrift, i punktskrift eller læses op med de  

 dansksprogede talesynteseprogrammer, der forventes at komme på markedet  

 i løbet af de kommende år.
Det tekniske system vil blive  

 udformet således, at der inden for de givne økonomiske rammer  

 tages størst muligt hensyn til at forbedre handicappedes  

 adgangsmuligheder.
Loven hjemler mulighed for, at officielle meddelelser, som  

 i dag offentliggøres gennem andre officielle »tidender« eller  

 offentliggørelsessystemer, fremover kan optages i Statstidende eller  

 lægges ind som selvstændige »tidender« i det tekniske  

 rammesystem, NetTidende.
Der er imidlertid tale om en frivillig ordning, idet  

 forskningsministerens fastsættelse af regler herom kun kan ske efter  

 forudgående aftale med vedkommende minister.
I det omfang det sker, vil  

 det betyde en yderligere forbedring for brugerne, der så kan finde  

 flere informationer samlet ét sted og tilgængelige under  

 én brugergrænseflade.
Det elektroniske Statstidende vil forenkle såvel  

 prioritering som informationssøgning.
Man kan via etablering af en  

 såkaldt »søgeagent« fortælle systemet, hvilke typer af  

 oplysninger man ønsker, hvor ofte man vil have dem og hvordan.  

 Derefter sørger søgeagenten i samarbejde med det elektroniske  

 Statstidende for, at brugeren får de relevante informationer leveret.  

 Denne mulighed for at forudbestille bestemte oplysninger vil være  

 gratis, såfremt de udvalgte oplysninger læses via Internettet  

 eller modtages som e-post.
Dette sammenholdt med den øgede  

 tilgængelighed betyder en styrkelse af retssikkerheden, idet brugerne  

 får lettere ved at se de officielle meddelelser, der har betydning for  

 dem.
Hermed efterleves formålet med offentliggørelsen af  

 meddelelser i Statstidende gående ud på at give en ubestemt kreds  

 af borgere, virksomheder, myndigheder m.fl. eller en bestemt person, hvis  

 opholdssted er ukendt, mulighed for at blive bekendt med en meddelelse.
 Lovforslaget giver også mulighed for, at der til  

 afgrænsede grupper af modtagere, når anden lovgivning tillader  

 det, efter nærmere aftale med udgiveren af Statstidende kan leveres et  

 dataudtræk på magnetbånd, diskette eller lignende  

 indeholdende oplysninger, som omfatter personnumre, således at  

 modtageren maskinelt kan udsøge de oplysninger, som har interesse.
 Formålet er at skabe administrative lettelser for  

 offentlige myndigheder og private virksomheder, som i henhold til anden  

 lovgivning vil være berettiget til at modtage personoplysninger fra  

 Statstidende inklusive det personnummer, der kan fungere som sikker  

 identifikation af vedkommende person.
Udgiveren skal fastsætte nærmere vilkår  

 for modtagerens brug af de modtagne oplysninger.
Disse masseudtræk  

 må ikke bruges til opbygning af registre med oplysninger om personer,  

 som modtageren ikke har nogen saglig grund til at registrere oplysninger om.  

 Af samme grund forudsættes det, at Statstidende kræver  

 masseudtrækket destrueret, når det har været anvendt til de  

 samkørings- og udsøgningsformål, der begrunder  

 dataleverancen.
De, der indrykker meddelelser i Statstidende, vil få  

 mulighed for at indrykke elektronisk via Internettet.
Det sparer tid,  

 mindsker fejlkilderne og giver mulighed for at integrere processen i  

 informationsleverandørens eksisterende IT-løsninger.
De  

 rationaliseringsgevinster, der følger af omlægningen til  

 elektronisk produktion, kommer også informationsleverandørerne  

 til gode i form af lavere priser for indrykning i Statstidende.
For den  

 lejlighedsvise indrykker, der ikke har adgang til at indrykke via  

 Internettet, vil der dog fortsat være mulighed for i papirform at  

 aflevere meddelelser til offentliggørelse.
 Statstidende skal økonomisk hvile i sig selv.  

 Indtægterne fra Statstidende, der i høj grad stammer fra  

 pligtmæssige meddelelser, hvilket vil sige meddelelser, som  

 ifølge lovgivningen skal offentliggøres, må ikke anvendes  

 til andre formål end drift og videreudvikling af det elektroniske  

 Statstidende.
Betænkning nr. 1328 om elektronisk  

 statstidende Det foreliggende lovforslag bygger på det udkast til  

 »Lov om Statens Elektroniske Offentliggørelsessystem«, der findes i  

 betænkning 1328. Betænkningen blev den 23. januar 1997 sendt til  

 en bred kreds af myndigheder, organisationer m.fl., og den 14. marts 1997  

 udsendtes i tilknytning hertil et revideret lovudkast (»Lov om Statstidende«)  

 til bred høring.
Der er dog foretaget betydelige ændringer i forhold  

 til betænkningens lovudkast og lovudkastet af marts 1997, bl.a.  

 på baggrund af de modtagne høringssvar.
De væsentligste  

 ændringer er følgende:
 For det første har Forskningsministeriet  

 struktureret lovforslaget på en sådan måde, at det  

 tydeligere fremgår, at forskningsministeren opbygger en database med de  

 meddelelser, som optages i Statstidende og formidler meddelelserne i  

 databasen til offentligheden på nærmere angivne måder.  

 Reglerne om indrykning af meddelelser i Statstidende er samlet i  

 lovforslagets kapitel 2 og reglerne om formidling til offentligheden i  

 kapitel 3. Denne omstrukturering af lovforslaget i forhold til udvalgets  

 udkast har ført til en del ændringer, der dog i mange  

 tilfælde er af redaktionel art.
For det andet byggede udvalgets lovudkast på, at  

 elektronisk Statstidende ville være omfattet af lov om offentlige  

 myndigheders registre.
Det nu fremsatte lovforslag om Statstidende er baseret  

 på, at en ny lov om behandling af personoplysninger, der implementerer  

 Europa-Parlamentets og Rådets direktiv 95/46/EF af 24. oktober 1995 om  

 beskyttelse af fysiske personer i forbindelse med behandling af  

 personoplysninger og om fri udveksling af sådanne oplysninger,  

 afløser de nugældende registerlove senest samtidig med, at loven  

 om Statstidende træder i kraft.
Dette forhold forventes ikke at  

 ændre på niveauet for beskyttelse af personoplysninger i  

 Statstidende.
Der henvises i øvrigt til afsnit 2 om lovforslagets  

 forhold til lov om personoplysninger For det tredje har Forskningsministeriet overvejet, om  

 Statstidende bør være omfattet af medieansvarsloven.  

 Ifølge udvalgets lovudkast udpeger forskningsministeren en  

 redaktør af Statstidende, der er ansvarshavende efter  

 medieansvarsloven.
Det er imidlertid Forskningsministeriets opfattelse, at  

 hverken det trykte eller det elektroniske Statstidende har en sådan  

 lighed med de »massemedier«, der omfattes af medieansvarsloven, at loven  

 bør finde anvendelse på Statstidende.
2. Lovforslagets forhold til lov om behandling af personoplysninger En række meddelelser i Statstidende indeholder  

 personoplysninger.
Behandlingen af disse skal ske i overensstemmelse med  

 Europa-Parlamentets og Rådets direktiv 95/46/EF af 24. oktober 1995 om  

 beskyttelse af fysiske personer i forbindelse med behandling af  

 personoplysninger og om fri udveksling af sådanne oplysninger.  

 Direktivet, som skulle have været gennemført i medlemsstaterne  

 senest den 24. oktober 1998, er for indeværende under implementering.  

 Justitsministeren genfremsatte således i sidste Folketingssamling  

 (1998-99) det tidligere fremsatte forslag til lov om behandling af  

 personoplysninger, som skal udgøre implementeringen af  

 ovennævnte EU-direktiv, og dermed bl.a. afløse den  

 gældende lov om offentlige myndigheders registre.
Lovforslaget (L 44,  

 genfremsat 8. oktober 1998) kunne imidlertid ikke færdigbehandles i  

 sidste Folketingssamling.
Justitsministeriet forventer at kunne  

 fremsætte et revideret lovforslag ultimo 1999, med sigte på  

 vedtagelse i denne Folketingssamling.
 Den kommende lov om behandling af personoplysninger vil  

 gælde for behandling af personoplysninger, som helt eller delvis  

 foretages ved hjælp af elektronisk databehandling, og for  

 ikke-elektronisk behandling af personoplysninger, der er eller vil blive  

 indeholdt i et register.
Begrebet »behandling« er en nyskabelse i forhold til den  

 nugældende registerlovgivning.
Omfattet af begrebet er enhver form for  

 håndtering af oplysninger, hvoraf bl.a. kan fremhæves indsamling,  

 registrering, systematisering, udsøgning, opbevaring, bearbejdning,  

 samkøring og videregivelse af oplysninger.
Om begreberne »behandling«  

 og »personoplysninger« henvises i øvrigt til § 3 nr. 1 og 2 i  

 justitsministerens tidligere fremsatte lovforslag, samt det kommende  

 lovforslag.
Den kommende generelle lovs regler vil være  

 gældende for Statstidende, medmindre Statstidendeloven, inden for de  

 rammer direktivet afstikker, fastsætter særlige regler for  

 behandling af personoplysninger i forbindelse med driften af Statstidende.  

 Nærværende lovforslag indeholder således alene bestemmelser  

 om databeskyttelse, der har karakter af specialregulering i forhold til lov  

 om behandling af personoplysninger.
Der henvises nærmere til  

 bemærkningerne til de enkelte bestemmelser.
Der forventes ikke i justitsministerens forslag til lov om  

 behandling af personoplysninger fastsat særlige regler om, i hvilke  

 tilfælde offentlige myndigheder eller private kan foretage  

 samkøring af oplysninger.
Der forventes ikke i lovforslaget lagt op  

 til ændringer i den gældende retstilstand om, i hvilke  

 tilfælde den offentlige forvaltning må foretage  

 samkøringer, herunder samkøringer i kontroløjemed.
For  

 så vidt angår private dataansvarliges samkøringer af  

 oplysninger, forudsættes det, at der stilles strenge krav hertil.  

 Nærværende lovforslag indeholder ikke særskilte  

 bestemmelser om samkøring af oplysninger.
Det følger endvidere af justitsministerens  

 lovforslag, at Datatilsynet fører tilsyn med enhver behandling i  

 lovens forstand.
Dette tilsyn vil Statstidende ligeledes være  

 underlagt.
3. Lovforslagets hovedpunkter Af lovforslagets § 1 fremgår det, at  

 Statstidende består af en database og et system til formidling af  

 databasens oplysninger til offentligheden på nærmere angivne  

 måder.
Forskningsministeren fastsætter nærmere regler om  

 opbygningen, driften og brugen af Statstidende og udpeger en udgiver af  

 Statstidende.
 Ved lovforslagets § 2 fastslås, at Statstidende  

 ikke er omfattet af medieansvarsloven.
Af lovforslagets § 3 følger, at alle  

 meddelelser, som efter lovgivningen skal offentliggøres i Statstidende  

 (pligtmæssige oplysninger), optages i Statstidende.
Derudover optages  

 en række ikke-pligtmæssige meddelelser navnlig fra offentlige  

 myndigheder (statslige og eventuelt også kommunale) samt   i  

 begrænset omfang   meddelelser fra private.
Herudover kan  

 forskningsministeren efter aftale med vedkommende minister fastsætte  

 regler om, at andre pligtmæssige meddelelser, end dem der i henhold til  

 lovgivningen skal optages i Statstidende, optages i Statstidende eller  

 offentliggøres gennem det samme tekniske rammesystem som  

 Statstidende.
 § 4 indeholder regler, der skal sikre  

 rigtigheden af oplysningerne i Statstidende, og det fastlægges, hvordan  

 borgerne kan få behandlet indsigelser vedrørende optagelse af  

 meddelelser og oplysningers rigtighed.
 § 5 regulerer, hvordan oplysninger formidles  

 til offentligheden gennem offentliggørelse i det trykte henholdsvis  

 det elektroniske Statstidende.
 I lovforslagets § 6 fastsættes  

 princippet om en almindelig og gratis adgang til informationer i elektronisk  

 Statstidende samt mulighederne for henholdsvis abonnementsordninger og  

 masseudtræk inklusive personnumre.
Af § 7 følger, at eventuelle  

 retsvirkninger af offentliggørelsen af en meddelelse i Statstidende er  

 knyttet til offentliggørelse i det trykte Statstidende, indtil  

 forskningsministeren bestemmer, at retsvirkningerne følger af den  

 elektroniske offentliggørelse.
Forskningsministeren bemyndiges til at  

 standse udgivelsen af det trykte Statstidende, når der ikke  

 længere er retsvirkninger knyttet til denne udgave.
 § 8 bemyndiger forskningsministeren til  

 at fastsætte regler om, hvornår oplysninger i det elektroniske  

 Statstidende overføres til arkiv.
 § 9 bemyndiger forskningsministeren til at  

 fastsætte regler om betaling for benyttelse af Statstidende, som ligger  

 ud over offentlighedens almindelige og gratis adgang til den elektroniske  

 udgave, samt regler om betaling for optagelse af meddelelser i Statstidende.  

 Den samlede indtægt må ikke over tid overstige omkostningerne ved  

 opbygning, drift og videreudvikling af Statstidende.
 § 10 indeholder bestemmelser om  

 strafansvar.
 § 11 vedrører ikrafttræden og  

 ophævelse af nugældende lov om Statstidende.
 § 12 indeholder ændringer af  

 tinglysningsloven.
 § 13 vedrører eventuel  

 ikrafttræden af loven på Færøerne og i  

 Grønland.
4. Administrative og økonomiske konsekvenser Statstidendes økonomi skal hvile i sig selv,  

 så indtægterne alene dækker omkostningerne forbundet med  

 drift, administration og udvikling af Statstidende, herunder de langsigtede  

 investeringer.
Med overgangen til elektronisk produktion og distribution  

 reduceres omkostningerne ganske betragteligt.
Det vil betyde lavere priser  

 for de fleste brugere og indrykkere.
 Det har været en forudsætning for udviklingen  

 af det elektroniske Statstidende, at investeringen skulle dækkes ind  

 over driften af det trykte Statstidende.
 De samlede investeringer i udvikling af systemet vil  

 være dækket ind over driften i årene 1996-2000.
Fra lovforslagets ikrafttræden 1. juli 2000 vil  

 priserne for indrykning blive nedsat, sammenholdt med de gældende  

 priser.
Dette har sammenhæng med den ændring af  

 abonnementspriserne for det trykte statstidende, som vil ske fra dette  

 tidspunkt, hvor der i stedet er mulighed for at anvende en gratis,  

 elektronisk version af statstidende, jf. nedenfor.
I 2001 forventes priserne  

 nedsat yderligere.
Resultatet vil samlet være en nedsættelse  

 på lidt over 40 % set i forhold til den nuværende pris for  

 indrykninger.
 Herefter vil Statstidendes økonomi hvile i sig  

 selv.
Brugere af Statstidende Via Internet-adgang fra offentligt tilgængelige PC  

 er på f.eks. biblioteker vil alle kunne få gratis adgang til den  

 elektroniske udgave af Statstidende.
Den gratis adgang omfatter -  

 såfremt brugerne ønsker det - også anvendelse af  

 særlige informationsprofiler samt udvidede søgefaciliteter.  

 Derved vil brugerne opnå en langt højere grad af fleksibilitet  

 og vil kunne søge mere målrettet end med den nuværende  

 papirbaserede offentliggørelse.
Adgangen til Statstidende vil også kunne ske fra  

 brugerens bolig eller arbejdsplads via Internet-opkobling.
Adgangen til det  

 elektroniske Statstidende vil også her være gratis, men brugeren  

 afholder naturligvis selv omkostninger i forbindelse med abonnement til  

 Internet-serviceudbyder, minuttakst til telefonlinie osv.
Såfremt brugerne har behov for særlige  

 løsninger, eksempelvis fremsendelse af udvalgte meddelelser via  

 telefax eller som papirkopi, vil dette også være muligt.
Prisen  

 for sådanne ydelser fastsættes på basis af kostprisen.
Abonnementer på den trykte udgave af Statstidende  

 vil blive dyrere end hidtil, idet der også her bliver tale om en  

 omkostningsbaseret pris.
Hidtil har indrykkerne betalt en del af  

 omkostningerne ved abonnementerne.
Desuden må det forventes, at prisen  

 på den trykte udgave af Statstidende stiger, efterhånden som  

 markedet mindskes i takt med overgangen til det elektroniske  

 Statstidende.
Prisstruktur Det bemærkes indledningsvis, at den ændrede  

 prisstruktur er uafhængig af indførelsen af Statstidende i  

 elektronisk form, og at denne i et vist omfang allerede er  

 indført.
 Prisstrukturen er fastlagt med udgangspunkt i tre  

 omkostningskomponenter hos udgiver:
a a a Den nye prisstrukturs betydning kan bedst illustreres med  

 følgende eksempler på priser for gennemsnitsindrykninger baseret  

 på oplysninger fra Statens Information:
Indrykninger 1999(gammel pris) 2001(ny pris) Tvangsauktioner 979 561 Konkurser 689 395 Gældssanering 518 296 Dødsboer 275 158 Mortifikationer 599 343 Oven i disse priser skal lægges kr. 50,  

 hvis indrykningen indsendes på et skema, og kr. 100 hvis indrykningen  

 indsendes i manuskriptform.
 Priserne vil blive delvis nedsat i 2000, men den i  

 tabellen viste reduktion af priserne vil først slå igennem i  

 år 2001.
 Som følge af, at Statstidende skal hvile i sig  

 selv, har forslaget ikke statsfinansielle konsekvenser.
5. Erhvervsmæssige konsekvenser De væsentligste indrykkere er advokater, aktie- og  

 anpartsselskabers bestyrelser, mortifikationsansøgere,  

 Værdipapircentralen samt offentlige myndigheder.
Disse indrykkere vil  

 ved overgang til et elektronisk Statstidende få en mere effektiv og  

 smidig måde at levere indrykningerne på.
Med forslaget vil  

 indrykkerne samtidig opnå en besparelse som følge af, at  

 omlægningen medfører en betragtelig omkostningsreduktion, jf.  

 afsnit 4 ovenfor.
De væsentligste professionelle læsere er  

 service- og handelsvirksomheder, penge- og realkreditinstitutioner,  

 advokatvirksomheder, produktionsvirksomheder, ejendomsmæglere,  

 revisionsvirksomheder og offentlige myndigheder.
Med overgangen til det  

 elektroniske Statstidende vil brugerne kunne abonnere på de udvalgte  

 informationstyper, de har brug for, til levering med den frekvens og på  

 det medium, de ønsker.
Kan virksomheden modtage informationerne  

 elektronisk, vil det være gratis, men også selv om man  

 ønsker at modtage på anden vis, eksempelvis via telefax, vil det  

 for langt de fleste brugere være billigere end de nugældende  

 abonnementstakster på det trykte Statstidende.
Også muligheden  

 for at modtage oplysninger i form af elektroniske masseudtræk inklusive  

 personnumre giver en afgrænset gruppe af modtagere et potentiale for  

 besparelse.
Samlet set vil de erhvervsmæssige konsekvenser  

 være en langt mere effektiv informationsindsamling, tilpasset den  

 enkelte virksomheds behov til væsentligt mindskede udgifter.  

 Udgifternes størrelse vil være afhængig af de  

 professionelle brugeres evne til og ønske om at udnytte de tekniske  

 muligheder.
Der vil altså være såvel  

 erhvervsøkonomiske som erhvervsadministrative fordele ved  

 forslaget.
Det lovudkast, som forelå fra udvalget om  

 elektronisk Statstidende, har været forelagt for Erhvervsministeriets  

 testpanel, hvor en række virksomheder har udtalt sig om lovforslagets  

 forventede konsekvenser for erhvervslivet.
De fleste af de virksomheder, der  

 bliver berørt af lovforslaget, vurderer, at indførelsen af  

 elektronisk Statstidende vil medføre administrative lettelser på  

 grund af forenklede og udbyggede søgemuligheder.
Virksomhederne  

 bemærker dog, at der vil være en begrænset engangsudgift i  

 form af øget tidsforbrug til at sætte sig ind i det nye  

 system.
 Lovforslaget indeholder ikke herudover administrative  

 konsekvenser for erhvervsvirksomheder eller borgere.
6. Kommunaløkonomiske konsekvenser Forslaget har ikke økonomiske konsekvenser af  

 betydning på det kommunale område.
7. Forholdet til EU-retten Forslaget til Lov om Statstidende er i overensstemmelse  

 med Europa-Parlamentets og Rådets direktiv 95/46/EF af 24. oktober 1995  

 om beskyttelse af fysiske personer i forbindelse med behandling af  

 personoplysninger og om fri udveksling af sådanne oplysninger.
8. Miljømæssige konsekvenser Systemet vil give miljømæssige fordele, idet  

 der ikke længere skal anvendes store mængder papir.
I det omfang,  

 der stadig vil blive udskrevet på papir, vil det være  

 begrænset til udskrift af netop de udvalgte oplysninger, som en bruger  

 ønsker at have tilgængelige i denne form.
Den potentielle besparelse i forbindelse med produktion,  

 transport og bortskaffelse skønnes at være op imod 170 tons  

 papir pr. år.
Fra denne teoretisk mulige besparelse skal dog  

 trækkes det papir, som eventuelle telefax-abonnenter anvender, og det  

 papir abonnenter anvender ved decentral udskrivning fra det elektroniske  

 Statstidende.
9. Høring over lovforslaget Betænkning 1328 og et lovudkast fra marts 1997, jf.  

 afsnit 1, har været i høring hos en bred kreds.
 Det foreliggende lovforslag har, forud for  

 fremsættelsen i Folketingssamlingen 1998-99, været i  

 høring hos:
Advokatsamfundet, Danmarks Journalisthøjskole v/  

 Afdelingsforstander cand. jur.
Knud Aage Frøbert,  

 Amtsrådsforeningen i Danmark, Arbejdsmarkedsstyrelsen,  

 Arbejdsministeriet, Assurandør-Societetet, Beredskabsstyrelsen, Bibliotekslederforeningen,  

 Boligministeriet, Center for Ligebehandling af Handicappede,  

 Civilretsdirektoratet, Danmarks Blindebibliotek, Danmarks Rederiforening,  

 Danmarks Statistik, Dansk Dataforening, Dansk  

 Ejendomsmæglerforening, Dansk Industri, Dansk Journalistforbund, Dansk Standard,  

 Danske Dagblades Forening, De Samvirkende Invalideorganisationer, Den Danske  

 Dommerforening, Den Sociale Ankestyrelse, Den Sociale Sikringsstyrelse, Det  

 danske Center for Menneskerettigheder, Direktoratet for  

 Arbejdsløshedsforsikringen, Direktoratet for Arbejdstilsynet,  

 Direktoratet for Kriminalforsorgen, Dommerfuldmægtigforeningen, DSB,  

 Energistyrelsen, Erhvervs- og Selskabsstyrelsen, Erhvervsministeriet,  

 EU-direktoratet, Farvandsvæsenet, Finansministeriet, Finansrådet,  

 Finanstilsynet, Forbrugerrådet, Forbrugerstyrelsen,  

 Forsvarsministeriet, Frederiksberg Kommune, Færdselsstyrelsen,  

 Færøernes Landstyre, Grønlands Hjemmestyre, HK  

 Landsklubben, Dommerkontorerne, Hypotekbanken,  

 Håndværksrådet, Indenrigsministeriet, Instituttet for  

 Blinde og Svagtsynede, IT-Brancheforeningen, Justitsministeriet,  

 Kirkeministeriet, Kommunernes Landsforening, Konkurrencerådet, Kort  

 & Matrikelstyrelsen, Kulturministeriet, Københavns Byret,  

 Københavns Kommune, Københavns Universitet v/ professor dr.  

 jur.
Mads Bryde Andersen, Landbrugsrådet, Landsorganisationen i Danmark  

 (LO), Landsskatteretten, Levnedsmiddelstyrelsen, Lægemiddelstyrelsen,  

 Miljø- og Energiministeriet, Miljøstyrelsen, Ministeriet for  

 fødevarer, landbrug og fiskeri, Nationalmuseet, Patentdirektoratet,  

 Plantedirektoratet, Post Danmark, Realkreditrådet, Registertilsynet,  

 Retten i Odense, Retten i Roskilde, Retten i Ålborg, Retten i  

 Århus, Rigsantikvarembedet, Rigspolitichefen, Rigsrevisionen,  

 Råstofforvaltningen for Grønland, Sekretariatet for  

 Retsinformation, Skatteministeriet, Skov- og Naturstyrelsen, Slots- og  

 Ejendomsstyrelsen, Socialministeriet, Statens Arkiver, Statens  

 Bibliotekstjeneste, Statens Bilinspektion, Statens Information, Statens  

 Luftfartsvæsen, Statens og Kommunernes Indkøbsservice A/S,  

 Statens Seruminstitut, Strukturdirektoratet for Landbrug og Fiskeri,  

 Sundhedsministeriet, Sundhedsstyrelsen, SU-styrelsen,  

 Søfartsstyrelsen, Telestyrelsen, Told- og Skattestyrelsen,  

 Trafikministeriet, Udenrigsministeriet, Udlændingestyrelsen,  

 Undervisningsministeriet, Vejdirektoratet, Vestre Landsret,  

 Veterinærdirektoratet, Økonomiministeriet, Østre  

 Landsret, Århus Universitet v/professor dr. jur.
Karsten Revsbech.
 Der er i forbindelse med genfremsættelsen foretaget  

 enkelte redaktionelle ændringer i lovbemærkningerne, og de  

 økonomiske oplysninger er opdateret med udgangspunkt i en revideret  

 status over projektets samlede økonomi.
 Bilag til lovforslaget:
1.	Gældende love om Statstidende 2.	Oversigt over de typer af meddelelser, der i dag indrykkes i  

 Statstidende Vurdering af konsekvenser af lovforslag Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og amts-kommuner Vedrørende kommuner og amtskommuner, jf. punkt 6.
Administrative konsekvenser for stat, kommuner og amts-kommuner Forenkling Økonomiske konsekvenser for erhvervslivet/brugerne Besparelser/omkostningsreduktioner.
Gratis elektronisk version.
 Dyrere abonnement for skriftlig version.
Administrative konsekvenser for erhvervslivet Lettelser Miljømæssige konsekvenser Jf. punkt 8.
Administrative konsekvenser for borgerne Forenkling af informationssøgning.
Forholdet til EU-retten Jf. punkt 7.
Bemærkninger til lovforslagets  

 enkelte bestemmelser Til § 1 Ifølge stk. 1 fører  

 forskningsministeren en database, der indeholder de meddelelser, som optages  

 i Statstidende.
Hvilke meddelelser, der kan indgå i Statstidendes  

 database samt forskellige forhold i forbindelse med optagelse af meddelelser,  

 reguleres i lovforslagets kapitel 2.
Informationsleverandørernes adgang til systemet  

 skal primært ske ved brug af Internettet.
Af hensyn til  

 informationsleverandører, som ikke har denne adgangsmulighed, kan der  

 alternativt anvendes brev eller telefax.
I henhold til stk. 2 formidles meddelelserne i  

 databasen til offentligheden gennem det elektroniske Statstidende, det trykte  

 Statstidende og som elektroniske masseudtræk inklusive personnumre til  

 afgrænsede grupper af modtagere.
De nærmere regler om, hvordan  

 formidlingen til offentligheden kan ske, findes i lovforslagets kapitel  

 3.
Det elektroniske Statstidende vil give brugerne  

 adgang til informationerne via Internettet, enten fra egen PC eller fra  

 offentligt tilgængelige PC er opstillet på f.eks.  

 folkebibliotekerne.
Brugeren vil kunne bladre i det elektroniske Statstidende  

 og søge i det, herunder opsætte elektroniske »agenter«, der  

 automatisk udvælger meddelelser, som passer til en profil brugeren har  

 opstillet.
Der henvises til § 6, stk. 2, med tilhørende  

 bemærkninger.
Det trykte Statstidende udgives, »så  

 længe forholdene tilsiger det. « Denne formulering dækker over,  

 at Statstidende nødvendigvis skal udkomme i trykt form, indtil  

 forskningsministeren i medfør af § 7 bestemmer, at eventuelle  

 retsvirkninger af offentliggjorte meddelelser knyttes til  

 offentliggørelsen i det elektroniske Statstidende.
Bestemmelse herom  

 kræver bl.a., at det elektroniske Statstidende reelt er gjort  

 tilgængeligt for offentligheden, jf. bemærkningerne til  

 § 7.
Ved § 7 bemyndiges forskningsministeren endvidere til  

 at bestemme, at udgivelsen af det trykte Statstidende indstilles.
Udgivelsen  

 af det trykte Statstidende vil dog blive fortsat, så længe der er  

 et marked herfor, også efter at retsvirkningerne af  

 offentliggørelser er blevet knyttet til det elektroniske Statstidende.  

 Men mens brugen af den elektroniske udgave vil være gratis, vil der  

 blive opkrævet betaling for den trykte udgave, og denne betaling  

 afpasses efter de forholdsvis høje omkostninger, som vil være  

 forbundet med at fremstille den trykte udgave i et vigende oplag.
For offentlige myndigheder og eventuelt også private  

 virksomheder vil elektroniske masseudtræk inklusive personnumre, i  

 nogle tilfælde være den mest effektive leveranceform.
Det vil dog  

 være en forudsætning for levering af disse masseoplysninger, at  

 leverancen er tilladt efter anden lovgivning, herunder navnlig lovgivning om  

 behandling af personoplysninger.
I medfør af stk. 3 fastsætter  

 forskningsministeren regler om opbygningen, driften og brugen af  

 Statstidende, herunder regler for de tekniske sikkerhedskrav og krav til  

 beskyttelse af og bevaring af oplysninger i systemet.
Fastsættelse af  

 sådanne regler vil ske ved bekendtgørelse i Lovtidende.
Bestemmelsen vil navnlig få betydning for den  

 elektroniske udgave af Statstidende, idet der må stilles høje  

 krav til sikring mod såvel driftsforstyrrelser som tab og forvanskning  

 af oplysninger.
Både spørgsmålet om autenticitet og  

 hensynet til sikring af en tilgængelig original bliver  

 væsentligere ved overgang fra et papirbaseret til et elektronisk  

 medium.
Det papirbaserede blad eksisterer i et større antal  

 (identiske) eksemplarer, mens der af den elektroniske udgave kun eksisterer  

 én original.
 Det er Forskningsministeriets opfattelse, at de tekniske  

 sikkerhedskrav som Statstidende skal leve op til som minimum skal svare til  

 de krav, som stilles til behandlingssikkerhed i den kommende lov om  

 behandling af personoplysninger.
 Forskningsministeren fastsætter imidlertid herudover  

 regler om de yderligere tekniske krav, som findes nødvendige til  

 sikring af såvel driften som beskyttelsen og bevaringen af oplysninger  

 i det elektroniske Statstidende, og som ikke følger af lov om  

 behandling af personoplysninger eller er udstedt i medfør af loven.
Ifølge stk. 4 udpeger  

 forskningsministeren en udgiver, der varetager administration af databasen og  

 formidling til offentligheden.
Udgiveren vil blive udpeget i forbindelse med  

 fastsættelse af regler efter stk. 3.
 Udgiveren vil være den fysiske eller juridiske  

 person, offentlige myndighed, institution eller et hvert andet organ, der  

 alene eller sammen med andre afgør, til hvilket formål og med  

 hvilke hjælpemidler der må foretages behandling af  

 oplysninger.
Ansvaret for udgivelse af Statstidende forventes fortsat  

 henlagt til en styrelse under Forskningsministeriet.
I øjeblikket er  

 det Statens Information, som varetager udgivelsen.
En række drifts- og  

 udviklingsopgaver vil, som det allerede er tilfældet i dag, blive  

 udliciteret.
Til § 2 Bestemmelsen fastslår, at medieansvarsloven ikke  

 gælder for Statstidende, hverken den trykte eller den elektroniske  

 udgave.
Statstidende er således omfattet af dansk rets almindelige  

 ansvarsregler.
Baggrunden herfor er som følger:
 Pressenævnet har i kendelser fra 1994 lagt til  

 grund, at (det trykte) Statstidende er omfattet af medieansvarsloven, jf.  

 lovens § 1, nr. 1, som omtaler »Indenlandske periodiske skrifter,  

 herunder billeder og lignende fremstillinger, der trykkes eller på  

 anden måde mangfoldiggøres«.
 Denne fortolkning blev lagt til grund ved udarbejdelsen af  

 lovudkastet i tilknytning til betænkning 1328. Udvalget fortolkede  

 samtidig medieansvarsloven således, at et elektronisk Statstidende ikke  

 ville være omfattet, jf. medieansvarslovens § 1, nr. 3, som  

 omtaler »Tekster, billeder og lydprogrammer, der periodisk udbredes til  

 offentligheden, såfremt de har karakter af en nyhedsformidling, som kan  

 ligestilles med den formidling, der er omfattet af nr. 1 eller 2«.
 Denne forskel i den retlige status mellem den trykte og  

 den elektroniske udgave af Statstidende ville selvsagt være uheldig i  

 praksis, hvorfor udvalget foreslog i sit lovudkast, at forskningsministeren  

 skulle udpege en redaktør, som skulle være ansvarlig efter  

 medieansvarsloven, hvilket skulle gælde for begge udgaver.
 Forskningsministeriet er imidlertid af den opfattelse,  

 bl.a. på baggrund af modtagne høringssvar, at reale grunde taler  

 stærkt for at undtage begge udgaver af Statstidende fra  

 medieansvarsloven.
Medieansvarslovens hovedformål er at sikre ytrings-  

 og informationsfriheden og dermed også give samfundsdebatten de bedst  

 mulige vilkår.
Statstidende er en annonceavis med specielle annoncer og  

 indeholder hverken redaktionelt bearbejdet stof eller bidrag til  

 samfundsdebatten.
Afgørelsen af, hvorvidt indholdet af Statstidende er  

 af en sådan karakter, at der foreligger ansvarspådragende  

 forhold, skal således ikke afgøres ud fra overvejelser om  

 ytrings- og informationsfrihedens grænser.
 Statstidende har kun i begrænset omfang karakter af  

 et »massemedie«, hvilket også er søgt tydeliggjort i  

 lovforslaget, der indleder med at konstatere, at Statstidende er en database  

 med dertil knyttede offentliggørelsessystemer.
Det giver ikke mening, såfremt Statstidende i  

 overensstemmelse med medieansvarslovens regler skulle være berettiget  

 til at offentliggøre anonyme artikler mm., uden at ophavsmanden kunne  

 drages til ansvar, og at Statstidendes medarbejdere fik en ret til at  

 beskytte deres kilder.
Også medieansvarslovens regler om presseetik  

 (»god presseskik«) synes lidet relevante for Statstidende.
Ifølge medieansvarsloven skal et »massemedie« have  

 en ansvarshavende redaktør, der er beføjet til at træffe  

 endelig afgørelse om skriftets indhold.
For at kunne løfte det  

 ansvar, som vedkommende pålægges, må redaktøren have  

 beføjelser til at træffe afgørelse om, hvad der optages  

 eller ikke optages i massemediet.
 Sådanne beføjelser kan en redaktør af  

 Statstidende ikke få tillagt, idet Statstidende skal optage  

 visse meddelelser og ikke må optage andet end det, der  

 ifølge loven om Statstidende er hjemmel til at optage.
En væsentlig bestanddel af medieansvarslovens system  

 er reglerne om retten til at komme til genmæle i et massemedie, der har  

 bragt en omtale af en person, som kan virke skadelig for vedkommende.
Hvis  

 Statstidende er omfattet af medieansvarsloven, kan der opstå konflikt  

 mellem Statstidendeloven og medieansvarsloven, idet udgiveren i mange  

 tilfælde vil savne de beføjelser, som er nødvendige for  

 at kunne tage stilling til og i givet fald imødekomme en anmodning om  

 at komme til genmæle.
 Af de oven for fremhævede grunde er det  

 Forskningsministeriets opfattelse, at medieansvarsloven ikke bør  

 være gældende for Statstidende.
Heraf følger, at Statstidende heller ikke er  

 omfattet af lov om massemediers informationsbaser.
I denne lovs § 1 er  

 fastsat, at »Loven gælder for informationsbaser, der er massemedier,  

 eller som drives i tilknytning til en eller flere virksomheder, der udgiver  

 massemedier«.
Ved massemedier forstås, jf. lovens § 2, de af  

 medieansvarslovens § 1 omfattede massemedier.
 Da det er Forskningsministeriets opfattelse, at  

 Statstidende ikke har karakter af et massemedie i medieansvarslovens  

 forstand, følger det som en konsekvens heraf, at lov om massemediers  

 informationsbaser heller ikke er gældende for Statstidende.
Til § 3 Bestemmelsen regulerer, hvilke meddelelser der optages i  

 Statstidende.
Det er ikke hensigten at bruge Statstidende til at  

 offentliggøre generelle retsregler, der i dag offentliggøres i  

 Lovtidende, Ministerialtidende og gennem Retsinformation.
Med begrebet  

 meddelelser menes der konkrete meddelelser.
Der kan både være  

 tale om meddelelser, hvortil der er knyttet retsvirkninger og meddelelser,  

 der alene offentliggøres af informatoriske grunde.
 Statstidende er i dag statens generelle meddelelsesorgan  

 over for borgerne for så vidt angår konkrete meddelelser, jf.  

 § 1 i lov nr. 10 af 23. januar 1903 om en statstidende, hvori det  

 anføres, at der indrykkes »retslige og andre offentlige  

 Kundgørelser«.
 I Statstidende optages meddelelser, som ifølge  

 lovgivningen skal offentliggøres (pligtmæssige meddelelser).  

 Desuden bruges Statstidende til at offentliggøre en række  

 meddelelser, som ikke efter lovgivningen er påbudt  

 offentliggørelse, men som der er tradition for at offentliggøre  

 (ikke-pligtmæssige meddelelser), jf. 1903-lovens formulering »I  

 Statstidenden kan endvidere indrykkes, hvad Regeringen finder Anledning til  

 at meddele Offentligheden«.
 Ifølge stk. 1 optages i Statstidende  

 alle meddelelser, som efter lovgivningen skal offentliggøres i  

 Statstidende (pligtmæssige meddelelser).
Formuleringen omfatter også Tingbladet, der i dag  

 udkommer som en selvstændig afdeling af Statstidende.  

 Tinglysningslovens § 50 bestemmer, at alle adkomstdokumenter og  

 pantebreve vedrørende fast ejendom, der anmeldes til tinglysning,  

 snarest muligt skal gøres offentligt tilgængelige.
Det samme  

 gælder pantebreve, der anmeldes til tinglysning i bilbogen samt  

 dokumenter, der anmeldes til tinglysning i personbogen.
Justitsministeren  

 fastsætter ifølge tinglysningslovens § 50 nærmere  

 regler herom.
Tinglysningsloven omtaler ikke Tingbladet og kræver  

 altså ikke, at de pågældende meddelelser  

 offentliggøres på netop denne måde, men justitsministeren  

 har ved bekendtgørelser med hjemmel i tinglysningsloven fastsat, at en  

 række tinglyste dokumenter skal bekendtgøres i »Tingbladet, der  

 udkommer som en afdeling af Statstidende«.
Justitsministeriet har i tilknytning til  

 nærværende lovforslag foreslået en række mindre  

 ændringer af tinglysningsloven, således at Tingbladet kan udkomme  

 i elektronisk form.
Der henvises til lovforslagets § 12 med  

 tilhørende bemærkninger.
 Ifølge stk. 2 kan forskningsministeren  

 efter aftale med vedkommende minister fastsætte regler om, at andre  

 pligtmæssige meddelelser end dem, som særlovgivningen  

 kræver indrykket i Statstidende, skal optages i Statstidende.
Der tænkes på den gruppe af pligtmæssige  

 meddelelser, hvor det i særlovgivningen er bestemt, at meddelelsen skal  

 offentliggøres, uden at der er taget stilling til, hvordan  

 offentliggørelsen rent faktisk skal ske.
I disse tilfælde vil  

 fastsættelse af regler om offentliggørelse i Statstidende ikke  

 komme i strid med anden lovgivning, som foreskriver en bestemt  

 offentliggørelsesmåde.
 Herved opnås den fordel, at en ændret  

 offentliggørelsesmåde kan gennemføres administrativt, og  

 uden at man på hvert enkelt område skal ændre den relevante  

 lovgivning.
 Ifølge stk. 3 fastsætter  

 forskningsministeren regler om, hvilke ikke-pligtmæssige meddelelser  

 der kan optages i Statstidende.
Bestemmelsen indebærer som noget nyt, at  

 forskningsministeren ved bekendtgørelse i Lovtidende skal  

 fastlægge, hvilke ikke-pligtmæssige meddelelser der må  

 optages i Statstidende.
Såfremt nye typer af ikke-pligtmæssige  

 meddelelser indeholder personoplysninger, forudsættes disse at  

 være af »harmløs« karakter, jf. bemærkningerne til  

 § 5, stk. 1.
Statstidende kan efter den nuværende lovgivning kun  

 bringe meddelelser af landsdækkende karakter.
Det elektroniske mediums  

 tekniske muligheder indebærer, at også lokale meddelelser med  

 fordel kunne offentliggøres i Statstidende, f.eks. under overskrifter  

 opdelt efter de enkelte kommuner.
Stk. 3 åbner mulighed for, at  

 også ikke-statslige myndigheder, dvs. navnlig de amtskommunale og  

 kommunale myndigheder, kan få optaget meddelelser til offentligheden i  

 Statstidende.
Det er frivilligt, om kommunerne m.fl. ønsker at benytte  

 sig af denne mulighed.
Efter bestemmelsen kan forskningsministeren tillige  

 fastsætte regler om, at andre end offentlige myndigheder kan få  

 offentliggjort meddelelser i Statstidende.
Det understreges, at den del af  

 den private sektor, som i dag ikke indrykker pligtmæssige  

 offentliggørelser, ikke vil blive tillagt større adgang til at  

 offentliggøre meddelelser i Statstidende.
Denne begrænsning  

 skyldes navnlig hensynet til ikke at påføre private massemedier  

 ubillig konkurrence på annonceområdet.
Den generelle pligt for selvejende institutioner m.v. til  

 at benytte Statstidende som meddelelsesorgan foreslås ophævet med  

 lovforslaget.
Pligten blev indført ved lov nr. 82 af 31. marts 1937 om  

 ændring af lovgivningen om en Statstidende.
Sådanne institutioner  

 vil herefter alene have pligt til at offentliggøre meddelelser i  

 Statstidende, når der i særlovgivningen er fastsat en  

 offentliggørelsespligt for den pågældende meddelelsestype.  

 Det kan dog i institutionernes vedtægter være bestemt, at de skal  

 offentliggøre visse meddelelser i netop Statstidende, og derfor vil  

 institutionernes adgang til at offentliggøre meddelelser i  

 Statstidende ikke blive indskrænket.
Stk. 4 giver forskningsministeren adgang til  

 at fastsætte regler om, at offentlige myndigheder og andre, som leverer  

 meddelelser til offentliggørelse i Statstidende, skal meddele  

 Statstidende personnummeret på den person, som en meddelelse  

 vedrører, f.eks. personnummeret på den person, der er gået  

 konkurs.
Det samme gælder for virksomhedsnumre (CVR-numre), jf. lov nr.  

 417 af 22. maj 1996 om Det Centrale Virksomhedsregister, hvis der f.eks.  

 indrykkes meddelelse om, at et selskab er gået konkurs.  

 Fastsættelse af sådanne regler skal ske efter aftale med  

 vedkommende minister.
Det understreges, at personnumre ikke skal  

 offentliggøres i hverken det elektroniske eller det trykte  

 Statstidende bortset fra proklamaer i dødsboer, hvor personnumre  

 allerede i dag offentliggøres.
Det fremgår udtrykkeligt af  

 lovforslagets § 5, stk. 3. Det er ikke tanken med bestemmelsen at  

 udvide adgangen til offentliggørelse af personnumre i Statstidende i  

 forhold til den nuværende praksis.
Det er i øvrigt heller ikke  

 tanken at udvide den generelle adgang til brug af personnumre i samfundet,  

 således som denne adgang forventes fastlagt ved loven om behandling af  

 personoplysninger og indenrigsministerens regler om Det centrale  

 Personregister.
Personnumrene skal alene bruges i forbindelse med visse  

 former for masseudtræk, jf. § 6, stk. 3, og  

 bemærkningerne hertil.
Det er heller ikke hensigten, at Statstidende skal bruge  

 personnumrene til selv at opbygge en database med personnummer som  

 »nøgle« for personrelaterede oplysninger.
Noget sådant kunne  

 være velbegrundet, hvis personrelaterede oplysninger i databasen  

 løbende skulle opdateres med f.eks. adresseændringer.
Det er der  

 imidlertid ikke behov for, da de meddelelser, som lagres i databasen,  

 principielt ikke ændres i forhold til det én gang  

 offentliggjorte, og der er ikke planer om at fravige dette princip.
Andre grunde kunne dog eventuelt tale for at bevare  

 personnumre i databasen, f.eks. hensynet til at kunne imødekomme  

 anmodninger om egen-indsigt efter lov om behandling af personoplysninger  

 på sikker vis.
Hvis en person er identificeret med personnummer overalt  

 i databasen, hvor den pågældende måtte forekomme, kan en  

 søgning med brug af personnummer sikre, at udgiveren kan finde frem  

 til alle oplysninger om vedkommende.
Uden personnumre kan søgninger  

 på en bestemt person derimod blive usikre, f.eks. fordi en person, der  

 er registreret to steder i basen, ikke nødvendigvis er registreret med  

 nøjagtig den samme navne- eller adresseangivelse begge steder.  

 Spørgsmålet om bevaring af personnumre i databasen vil i givet  

 fald blive drøftet med Datatilsynet.
 Der henvises i øvrigt til bemærkningerne til  

 § 6, stk. 3.
 CVR-nummeret er et offentligt tilgængeligt nummer,  

 og hverken loven om Det Centrale Virksomhedsregister eller anden lovgivning  

 er til hinder for, at udgiveren af Statstidende kræver virksomhedsnumre  

 indbefattet i meddelelser vedrørende virksomheder og  

 offentliggør numrene.
 Stk. 5 giver forskningsministeren mulighed for  

 efter aftale med vedkommende minister at fastsætte regler om, at  

 meddelelser, som efter lovgivningen skal offentliggøres,  

 offentliggøres gennem det samme tekniske rammesystem som  

 Statstidende.
Den kategori af pligtmæssige meddelelser, som er  

 omfattet af bemyndigelsen, er de meddelelser, hvor det i lovgivningen er  

 foreskrevet, at offentliggørelse skal ske på en bestemt  

 måde, idet der kan være stillet krav om, at meddelelsen skal  

 bringes i et bestemt organ, f.eks.
Dansk Varemærketidende.
 De pågældende meddelelser skal således  

 bevare det sædvanlige navn og offentliggøres som  

 selvstændige »tidender« gennem det samme tekniske rammesystem som  

 Statstidende (NetTidende).
 Retsinformatorisk vil det være betænkeligt,  

 hvis brugerne ikke eller kun med store vanskeligheder kan finde frem til et  

 meddelelsesorgan, der er nævnt ved navn i en lov.
Ved offentliggørelsen af »tidender« gennem  

 NetTidende bliver det imidlertid muligt at søge på det  

 pågældende »tidendes« navn på Internettet.
Reelt er der  

 altså blot tale om, at den ressortansvarlige myndighed udnytter  

 økonomiske og andre fordele ved det tekniske system, som bygges op til  

 formidling af meddelelserne i Statstidende.
Hvis der i særlovgivningen ligger en  

 forudsætning om, at der findes en trykt udgave af et bestemt »tidende«,  

 må en sådan forudsætning ligeledes respekteres.
Uanset, at  

 der i NetTidendes regi etableres en elektronisk udgave af det  

 pågældende »tidende«, kan denne altså ikke erstatte en  

 trykt udgave.
De retsvirkninger, som måtte være knyttet til  

 offentliggørelsen af det enkelte tidende, følger også  

 fortsat af særlovgivningen.
Retsinformatorisk vil man med det udvidede  

 anvendelsesområde opnå den fordel, at borgerne kan søge  

 alle de pligtmæssige offentliggørelser ét sted   i et  

 »NetTidende« omfattende Statstidende, Tingbladet etc. - så man ikke som  

 i dag er henvist til et antal forskellige tidender.
Det elektroniske medium  

 giver mulighed for at opstille informationerne i en mere overskuelig form,  

 så overblikket ved at samle alle typer af meddelelser i ét  

 offentliggørelsessystem ikke mindskes.
 Fastsættelse af regler som nævnt i  

 stk. 2-5 vil ske ved bekendtgørelse i Lovtidende.
Til § 4 Ifølge stk. 1 skal den, der leverer en  

 meddelelse til optagelse i Statstidende, sikre, at oplysningerne i  

 meddelelsen ikke er urigtige eller vildledende.
Den pågældende  

 har endvidere pligt til snarest muligt at berigtige oplysninger, der viser  

 sig urigtige eller vildledende.
Overtrædelse af bestemmelsen kan  

 eventuelt medføre strafansvar efter § 10, stk. 1.
Formålet med bestemmelsen er ikke at fritage  

 udgiveren af Statstidende for ethvert ansvar for urigtige eller vildledende  

 oplysninger i databasen.
I mange tilfælde er  

 informationsleverandørerne imidlertid de eneste, der i praksis kan  

 sikre rigtigheden af oplysningerne, og bestemmelsen i stk. 1 kan derfor  

 ses som et supplement til udgiverens pligt til at foretage den  

 fornødne kontrol for at sikre, at der ikke optages urigtige eller  

 vildledende oplysninger i Statstidende.
 Udgiverens pligt vil i henhold til det kommende forslag  

 til lov om behandling af personoplysninger komme til at omfatte, at den  

 pågældende som dataansvarlig skal foretage den fornødne  

 kontrol af, at der ikke behandles urigtige eller vildledende oplysninger.  

 Derudover skal oplysninger, der viser sig urigtige eller vildledende, snarest  

 muligt slettes eller berigtiges.
Udgiveren af Statstidende har pligt til at sikre, at de  

 modtagne meddelelser offentliggøres, som de er modtaget, medmindre  

 udgiveren er eller burde være klar over, at en meddelelse, der  

 ønskes optaget, er urigtig eller vildledende.
Det hører med til  

 udgivers pligt at påse, at der ikke er uoverensstemmelser mellem den  

 trykte og den elektroniske udgave.
Brugerne skal i lige høj grad kunne  

 stole på de to udgaver, og det gælder, uanset om eventuelle  

 retsvirkninger af offentliggørelse er knyttet til den trykte eller den  

 elektroniske udgave (se § 7 med tilhørende  

 bemærkninger).
Ofte har udgiveren af Statstidende ingen mulighed for at  

 kontrollere om de meddelelser, som advokater, offentlige myndigheder m.fl.  

 anmoder om at få offentliggjort, er korrekte.
F.eks. må udgiver i  

 almindelighed gå ud fra, at oplysninger om en ejendoms matrikelnummer  

 eller oplysning om, hvor og hvornår en tvangsauktion finder sted, er  

 korrekte.
Det forekommer på denne baggrund hensigtsmæssigt at  

 fastsætte en selvstændig forpligtelse for  

 informationsleverandørerne til at sikre meddelelsernes rigtighed.
»Den, der leverer en meddelelse til optagelse«, må i  

 denne sammenhæng betragtes som den fysiske eller juridiske person, der  

 rent faktisk er ophavsmand til de urigtige eller vildledende oplysninger,  

 hvilket ikke nødvendigvis behøver at være den person, som  

 har indgivet oplysningerne til Statstidende.
Denne afgrænsning svarer  

 til retstilstanden for Statstidende i dag og har i øvrigt ikke hidtil  

 givet anledning til problemer i praksis.
 Spørgsmålet om et eventuelt erstatningsansvar  

 for Statstidende og/eller informationsleverandørerne reguleres ikke i  

 nærværende lov.
Gældende dansk lovgivning om beskyttelse af  

 personoplysninger (registerlovgivningen) indeholder ikke regler om  

 erstatningsansvar som følge af retsstridig behandling af  

 personoplysninger.
Det foreslås i § 69 i forslag til lov om  

 behandling af personoplysninger , at den dataansvarlige skal erstatte skade,  

 der er forvoldt ved behandling i strid med bestemmelserne i loven, medmindre  

 det godtgøres, at skaden ikke kunne have været afværget  

 ved den agtpågivenhed og omhu, der må kræves i forbindelse  

 med behandlingen af oplysninger.
Om betydningen af den pågældende  

 bestemmelse henvises til justitsministerens lovforslag.
 I andre tilfælde må en afgørelse om et  

 eventuelt erstatningsansvar som hidtil træffes ud fra dansk rets  

 almindelige regler herom.
Ifølge stk. 2 kan den, der mener, at  

 oplysninger er urigtige eller vildledende, vælge mellem at klage til  

 udgiveren af Statstidende eller til den, der har leveret oplysningerne.
Det  

 vil oftest fremgå af en meddelelse, hvem indrykkeren er, og udgiveren  

 skal på anmodning være behjælpelig med oplysning herom.  

 Eventuelt kan forskningsministeren i medfør af § 1, stk. 3,  

 bestemme, at alle meddelelser skal forsynes med tydelig angivelse af  

 indrykkers identitet.
 Hvis en person eller virksomhed har henvendt sig til  

 informationsleverandøren, som efterfølgende må erkende,  

 at en meddelelse indeholder urigtige eller vildledende oplysninger,  

 påhviler det informationsleverandøren snarest muligt at  

 berigtige disse ved at anmode Statstidende om at indrykke ny meddelelse, jf.  

 stk. 1. Anerkender informationsleverandøren ikke, at der er behov  

 for berigtigelse, kan personen/virksomheden forelægge sagen for  

 udgiveren af Statstidende til afgørelse, jf. stk. 3, og  

 bemærkningerne hertil.
Hvis anmodning om berigtigelse indgives til Statstidende,  

 vil det ofte være nødvendigt at forelægge sagen for  

 informationsleverandøren.
Der har i praksis været eksempler  

 på, at udgiveren ikke har kunnet imødekomme en anmodning om  

 berigtigelse af en meddelelse, fordi vedkommende offentlige myndighed har  

 fastholdt meddelelsens rigtighed og modsat sig en ændringsmeddelelse.  

 Om muligheden for at klage over de afgørelser, som udgiveren  

 måtte træffe, henvises til nedenstående bemærkninger  

 til stk. 3.
Det vil i forbindelse med fastsættelsen af de  

 nærmere regler for driften af Statstidende, jf. § 1, stk. 3,  

 blive overvejet, hvordan berigtigelser rent teknisk bør ske i det  

 elektroniske system.
I det trykte Statstidende kan berigtigelse kun ske  

 gennem en ændringsmeddelelse i et senere nummer af Statstidende, og den  

 oprindelige meddelelse kan i sagens natur ikke ændres.
I det  

 elektroniske Statstidende vil der være mulighed for at gøre  

 brugere, der læser den oprindelige meddelelse, opmærksom  

 på, at der er sket en ændring af meddelelsen.
Udgiveren af Statstidende træffer ifølge  

stk. 3 endelig administrativ afgørelse om optagelse af  

 meddelelser, dvs. hvilke meddelelser, der er hjemmel til at optage, og om  

 indsigelser vedrørende oplysningers rigtighed.
Afgørelserne  

 herom kan således ikke påklages til Forskningsministeriet.
 Som det fremgår af afsnit 2 i de almindelige  

 bemærkninger, vil Statstidende imidlertid være underlagt  

 Datatilsynets kontrol, hvilket blandt andet indebærer, at Datatilsynet  

 af egen drift eller efter klage fra en registreret påser, at den  

 behandling, som finder sted, er i overensstemmelse med den kommende lov om  

 behandling af personoplysninger.
Hertil kommer, at afgørelser, der vedrører  

 pligtmæssige meddelelser, jf. § 3, stk. 1 og 2, kan  

 indbringes for den minister, under hvis forretningsområde den  

 pågældende lovbestemmelse om pligtmæssig  

 offentliggørelse henhører.
Vedkommende minister må  

 antages at være den bedst egnede til at træffe afgørelse  

 vedrørende sådanne meddelelser.
Udgiveren af Statstidende skal  

 yde klagevejledning i overensstemmelse med reglerne i forvaltningslovens  

 kapitel 7.
Til § 5 En samfundsmæssig acceptabel anvendelse af  

 informationsteknologien forudsætter en retlig beskyttelse af  

 personoplysninger for at undgå misbrug af oplysninger og  

 krænkelser af den enkeltes privatliv, jf. registerlovgivningens regler  

 og reglerne i forslaget til lov om behandling af personoplysninger.  

 Beskyttelsen af personoplysninger bør dog ikke være så  

 restriktiv, at anvendelsen af oplysninger til samfundsmæssigt  

 anerkendte formål udelukkes.
Informations- og kommunikationsfriheden er  

 også central i informationssamfundet, og lovgivningen må  

 afbalancere disse centrale retlige værdier.
Den retlige regulering af  

 Statstidende skal sikre, at Statstidende til enhver tid kan betjene sine  

 brugere på bedst mulig vis samtidig med, at der tages skyldigt hensyn  

 til behovet for beskyttelse af personoplysninger.
Med § 5 i lovforslaget  

 er denne målsætning søgt opfyldt.
Det understreges i den forbindelse, at Statstidende er et  

 informationssystem, og at videregivelse primært gennem  

 offentliggørelse er selve formålet med Statstidende.
Endvidere  

 understreges, at der i anden lovgivning, f.eks. retsplejeloven eller  

 konkursloven, er hjemmel til at foretage en afvejning af, om det er  

 nødvendigt at offentliggøre bestemte typer af »følsomme«  

 personoplysninger gennem et offentligt informationssystem som Statstidende  

 på trods af de ulemper, som offentliggørelsen ubestrideligt kan  

 påføre den pågældende person.
Det vil være den lovgivning om beskyttelse af  

 personoplysninger, som gælder for brugerne, der regulerer, hvad  

 personoplysninger fra Statstidende må anvendes til, herunder om  

 brugerne må opbygge egne registre med personoplysninger fra  

 Statstidende, om de må samkøre personoplysninger fra  

 Statstidende med andre oplysninger osv.
Den lovgivning, som regulerer brugen  

 af de modtagne personoplysninger, vil som altovervejende hovedregel blive lov  

 om behandling af personoplysninger.
Forskningsministeren kan i henhold til  

 § 1, stk. 3, fastsætte regler for, hvad de modtagne  

 oplysninger må bruges til.
 I forbindelse med spørgsmålet om, hvad  

 oplysninger fra Statstidende må bruges til, bemærkes, at  

 oplysninger i Statstidende ikke er ophavsretligt beskyttet.
§ 5, stk. 1 I princippet offentliggøres alle meddelelser  

 både i det elektroniske og det trykte Statstidende.  

 Offentliggørelse af personoplysninger må dog kun ske med de  

 begrænsninger, der følger af stk. 2 og 3, jf. nedenfor.  

 Begrebet personoplysninger vil have samme betydning i lov om Statstidende som  

 i den kommende lov om behandling af personoplysninger.
Bestemmelsen i stk. 1 skal ses i lyset af  

 lovforslagets § 1 og § 7, hvorefter forskningsministeren kan  

 træffe beslutning om at standse udgivelsen af den trykte udgave, hvis  

 der ikke længere er grundlag for at udgive Statstidende i denne form.  

 Omvendt kan tekniske årsager bevirke, at det elektroniske Statstidende  

 ikke vil være fuldstændigt fra begyndelsen, og der kan  

 således være en periode, hvor nogle typer af meddelelser kun  

 offentliggøres i det trykte Statstidende.
Endvidere er det uafklaret,  

 hvornår meddelelser vedrørende Færøerne og  

 Grønland kan offentliggøres i det elektroniske Statstidende,  

 jf. bemærkningerne til § 13.
Ikke alle typer af meddelelser i Statstidende indeholder  

 personoplysninger, og i mange tilfælde er personoplysningerne af en  

 sådan karakter, at de ikke eller kun i ringe grad påkalder sig  

 beskyttelse, f.eks. oplysning om ministres rejser, meddelelser om  

 udnævnelser inden for staten eller meddelelser om, at en person er  

 tildelt en orden.
Som et andet eksempel på »ikke-følsomme«  

 personoplysninger kan nævnes oplysning om navn og adresse på den  

 advokat, som har begæret tvangsauktion over en fast ejendom.
 Nye typer af meddelelser kan optages i Statstidende, jf.  

 § 3. Meddelelsestyperne kan være en følge af ny lovgivning,  

 og i sådanne tilfælde vil det følge af den  

 pågældende lovgivning, hvilke personoplysninger der kan blive  

 tale om at offentliggøre.
Er der tale om nye typer af ikke-pligtmæssige  

 meddelelser, forudsættes det, at meddelelserne kun indeholder  

 personoplysninger af en sådan art, at det ikke er betænkeligt at  

 offentliggøre dem.
Optagelsen af nye typer af meddelelser kræver  

 i øvrigt, at forskningsministeren træffer bestemmelse herom, jf.  

 § 3, stk. 3.
§ 5, stk. 2 Ved at omlægge Statstidende til elektronisk form  

 opstår der stærkt forbedrede søgemuligheder.  

 Søgninger på personer vil dog i praksis være hæmmet  

 af, at disse ikke er identificeret via personnummer, og at der ikke  

 føres effektiv kontrol med eventuelle stavefejl i navne eller med,  

 hvordan personnavne eventuelt forkortes.
Ifølge Europa-Parlamentets og Rådets direktiv  

 95/46/EF, artikel 6, stk. 1, litra e) gælder, at personoplysninger  

 ikke må opbevares på en måde, der giver mulighed for at  

 identificere de registrerede i et længere tidsrum end det, der er  

 nødvendigt af hensyn til de formål, hvortil de indsamles eller i  

 forbindelse med hvilke de behandles på et senere tidspunkt.
Som  

 følge heraf vil det, jf. § 8 og bemærkningerne til denne  

 bestemmelse, være nødvendigt, at forskningsministeren  

 fastsætter regler om sletning/overførsel til arkiv af  

 oplysninger i Statstidende.
 Der kan imidlertid vise sig at være behov for at  

 bevare personoplysninger i det elektroniske system i en årrække,  

 og det er derfor fundet hensigtsmæssigt i loven at fastsætte  

 særlige regler for, hvor længe der må kunne søges  

 på »fortrolige« personoplysninger i det elektroniske Statstidende.
 Stk. 2 bestemmer, at det tekniske system skal  

 indrettes således, at personoplysninger, der i anden sammenhæng  

 anses for fortrolige, højst kan søges i det elektroniske  

 Statstidende i 1 år fra tidspunktet for offentliggørelse ved at  

 bruge personens navn eller anden form for personidentifikation som  

 søgekriterium.
Bestemmelsen indebærer ikke, at personoplysninger af  

 den nævnte art vil blive slettet eller anonymiseret efter 1 år,  

 men derimod at de gøres ikke-søgbare.
Søgning ved  

 hjælp af systemets faciliteter til tværgående  

 søgninger vil således ikke give noget resultat, når  

 oplysningerne er mere end 1 år gamle.
Efter 1 år vil de personer,  

 der er registreret i det elektroniske Statstidende med fortrolige  

 oplysninger, således i praksis blive stillet på samme måde  

 som ved offentliggørelse i det trykte blad, hvor man må blade  

 gennem numrene for at finde ældre oplysninger.
Europa-Parlamentets og Rådets direktiv 95/46/EF (og  

 forslaget til lov om behandling af personoplysninger) definerer  

 følsomme personoplysninger forholdsvis snævert, idet det  

 fastlægges, at der som udgangspunkt ikke må behandles oplysninger  

 om » racemæssig eller etnisk baggrund, politisk, religiøs eller  

 filosofisk baggrund, eller fagforeningsmæssige tilhørsforhold og  

 oplysninger om helbredsmæssige og seksuelle forhold«.
Da sådanne  

 oplysninger ikke findes i Statstidende ville det være  

 uhensigtsmæssigt at bruge direktivets definition af følsomme  

 oplysninger i forbindelse med fastlæggelsen af, hvilke  

 personoplysninger der skal gøres ikke-søgbare efter 1  

 år.
De fleste af de oplysninger, som det kan være  

 rimeligt at gøre ikke-søgbare, vil angå økonomiske  

 forhold f.eks. oplysning om gældssanering.
Der kan endvidere være  

 tale om indkaldelse af navngivne personer, som skal give møde i  

 faderskabssager eller skilsmissesager.
Ingen af disse oplysninger falder ind  

 under direktivets definition af følsomme oplysninger.
Spørgsmålet om, hvilke personoplysninger, der  

 må betragtes som fortrolige, vil således blive fastlagt i  

 overensstemmelse med regelsættet i forvaltningslovens kapitel 8 om  

 »Tavshedspligt m.v.« og den praksis, som har dannet sig omkring disse  

 bestemmelser.
Ifølge forvaltningslovens § 27 har den, der virker  

 inden for den offentlige forvaltning, tavshedspligt, jf. borgerlig straffelov  

 § 152 og §§ 152 c-152 f, når en oplysning ved lov eller anden  

 bestemmelse er betegnet som fortrolig, eller når det i øvrigt er  

 nødvendigt at hemmeligholde den for at varetage væsentlige  

 hensyn til en række offentlige eller private interesser som f.eks.  

 enkeltpersoners interesse i at beskytte oplysninger om deres personlige eller  

 interne, herunder økonomiske, forhold.
 Forskningsministeren bestemmer efter indstilling fra  

 vedkommende minister, hvilke personoplysninger der skal gøres  

 ikke-søgbare efter 1 år, men ministeren kan også efter  

 indstilling fra vedkommende minister fastsætte regler om, at fortrolige  

 personoplysninger skal være søgbare i et længere tidsrum  

 end 1 år, hvis afgørende grunde taler herfor.
 Bemyndigelsen forudsættes kun undtagelsesvis anvendt  

 og i givet fald kun i tilfælde, hvor vedkommende minister finder det  

 afgørende nødvendigt.
Der er under udvalgsarbejdet, der ligger til grund for  

 lovforslaget, identificeret nogle tilfælde, hvor det muligvis vil  

 være nødvendigt at gøre brug af bemyndigelsen, idet en  

 meddelelse, der har været offentliggjort i Statstidende, ikke har  

 udtømt sin retsvirkning efter 1 år fra tidspunktet for  

 offentliggørelse.
F.eks. vil retsvirkningen af et konkursdekret  

 først være udtømt ved afslutningen af konkursboet,  

 hvilket ofte vil tage mere end 1 år.
§ 5, stk. 3 I dag er det kun proklamaer i dødsboer, der  

 indrykkes i Statstidende med personnummer.
Denne praksis forudsættes  

 opretholdt.
Stk. 3 gælder både for det elektroniske og det  

 trykte Statstidende.
Det bemærkes, at Europa-Parlamentets og Rådets  

 direktiv 95/46/EF stiller Danmark forholdsvis frit med hensyn til brugen af  

 personnumre.
Ifølge direktivet skal medlemsstaterne bestemme, på  

 hvilke betingelser et nationalt identifikationsnummer eller andre almene  

 midler til identifikation kan gøres til genstand for behandling.
 Virksomhedsnumre (CVR-numre) er offentligt  

 tilgængelige og vil blive offentliggjort i såvel det trykte som  

 det elektroniske Statstidende.
Til § 6 Det fastslås i stk. 1, at enhver har  

 adgang til gratis at læse og søge i det elektroniske  

 Statstidende.
Enhver kan således etablere online adgang til elektronisk  

 Statstidende fra egen PC med Internet-opkobling.
 Som det fremgår af stk. 2, vil der ud  

 over den direkte adgang til det elektroniske Statstidende via Internettet  

 blive etableret en »abonnementsordning« for det elektroniske Statstidende.  

 For at benytte sig af denne ordning skal man tilmelde sig systemet og have  

 udleveret et password.
 Et abonnement giver for det første brugerne  

 mulighed for at afgive individuelle sagsbestillinger, idet man kan  

 fortælle systemet, hvilke typer af oplysninger man ønsker, hvor  

 ofte man vil have dem og hvordan.
 Bestillingerne foretages ved at sætte en elektronisk  

 »agent« op, der automatisk løbende udvælger de meddelelser, som  

 passer til den profil abonnenten har opstillet.
Der kan f.eks. sættes en agent op, der automatisk  

 sender en elektronisk post, når der i systemet registreres en  

 tvangsauktion med en ejendomsværdi på over 2 mill. kr. i et  

 bestemt geografisk område.
En anden agent kan samle alle retslige  

 meddelelser i bestemte retskredse og sende dem til brugeren på en  

 telefax en gang om ugen.
En tredje agent kan holde øje med meddelelser  

 om eller fra en bestemt virksomhed og give brugeren besked om disse.
Det vil også være teknisk muligt at  

 sætte en agent til at holde øje med meddelelser om en bestemt  

 person.
Den praktiske anvendelighed heraf begrænses dog af, at der med  

 undtagelse af offentliggørelse af proklamaer i dødsboer ikke  

 offentliggøres personnumre i Statstidende.
Da det vil være et  

 meget begrænset antal personer, der nævnes i Statstidende mere  

 end nogle få gange i deres liv, er der ringe risiko for, at det  

 elektroniske Statstidende bruges til at tegne »profiler« for bestemte  

 personers adfærd.
 Såfremt abonnenten vælger at læse de  

 udvalgte oplysninger via Internettet eller at modtage meddelelserne som  

 e-post, er abonnementet gratis.
 Særlige løsninger, så som fremsendelse  

 af meddelelserne via telefax eller som papirkopi, skal abonnenten betale for.  

 Prisen fastsættes på basis af kostprisen.
Abonnementet giver i øvrigt mulighed for at  

 indrykke meddelelser i Statstidende elektronisk via Internettet til en lavere  

 pris end ved indsendelse af manuskript.
Der henvises til afsnit 4  

 vedrørende de administrative og økonomiske konsekvenser.
 For så vidt angår abonnementsordninger  

 på det trykte Statstidende henvises til afsnit 4 vedrørende de  

 administrative og økonomiske konsekvenser og § 9 med  

 tilhørende bemærkninger.
For at sikre alle, også dem der ikke har  

 Internet-adgang eller abonnerer på den trykte udgave af Statstidende,  

 en reel og gratis adgang til informationer i Statstidende, indeholder  

 § 7 regler om, at Statstidende, i trykt og/eller elektronisk udgave,  

 skal være tilgængelig for offentligheden på nærmere  

 bestemte steder.
Spørgsmålet om, hvilken af de to udgaver der  

 skal være til rådighed, er knyttet sammen med, hvilken af de to  

 udgaver, der er bærer af eventuelle retsvirkninger af  

 offentliggørelsen af meddelelser, jf. nærmere § 7,  

 stk. 2 og 3.
Det følger af § 6, stk. 3, at  

 masseudtræk af oplysninger inklusive personnumre kan ske i det omfang,  

 anden lovgivning tillader det og efter aftale mellem udgiveren af  

 Statstidende og modtageren.
Udgiveren skal i denne forbindelse  

 fastsætte nærmere vilkår for modtagerens brug af de  

 udleverede oplysninger.
 Formålet med stk. 3 er at skabe administrative  

 lettelser for offentlige myndigheder og private virksomheder, som i henhold  

 til anden lovgivning vil være berettiget til at modtage  

 personoplysninger fra Statstidende inklusive det personnummer, der kan  

 fungere som sikker identifikation af vedkommende person.
Som et eksempel herpå kan nævnes et  

 høringssvar over betænkning 1328. Hypotekbanken anførte,  

 at Banken ville have stor nytte af, at en række meddelelser i  

 Statstidende kunne leveres til Banken med personnummer til identifikation af  

 vedkommende personer.
Medarbejdere i Banken læser på  

 nuværende tidspunkt meddelelser i det trykte Statstidende, f.eks.  

 annoncering af gældssanering for personer.
I Hypotekbankens egne  

 edb-registre identificeres fysiske personer, som har gæld til staten,  

 ved hjælp af personnummer.
Da meddelelser i Statstidende om  

 gældssanering ikke er forsynet med personnummer, må Banken i  

 tvivlstilfælde gennem online opslag i CPR-registeret søge at  

 afklare, om den person, der er omtalt i meddelelsen, er identisk med en  

 person, som Hypotekbanken skal inddrive et statsligt tilgodehavende hos.  

 Denne fremgangsmåde kan hverken ud fra en ressourcemæssig  

 synsvinkel eller ud fra hensynet til databeskyttelse anses for  

 hensigtsmæssig.
Den, som indrykker retslige meddelelser (ofte en offentlig  

 myndighed), kender som regel personnummeret, og det vil derfor ikke  

 være nogen belastning for informationsleverandøren at inkludere  

 personnummeret i meddelelsen til Statstidende.
Herved sættes  

 Statstidende i stand til at levere retslige meddelelser på  

 edb-læsbart medium med personnummer som »nøgle« til offentlige  

 myndigheder og andre, som efter anden lovgivning vil være berettiget  

 til at modtage og behandle personnumre.
Modtagerne kan spare ressourcer ved  

 at samkøre de modtagne oplysninger fra Statstidende med oplysningerne  

 i deres egne edb-registre.
Udgiveren af Statstidende skal fastsætte  

 nærmere vilkår for den enkelte modtagers brug af de udleverede  

 oplysninger, der ligger ud over de begrænsninger i modtagerens adgang  

 til at behandle de modtagne oplysninger, som følger af f.eks. den  

 kommende lov om behandling af personoplysninger.
Kan vilkårene  

 standardiseres, kan de indgå i de regler, som forskningsministeren  

 fastsætter i medfør af § 1, stk. 3, så  

 fastsættelsen af vilkår i de enkelte aftaler helt eller delvis  

 kan klares med en henvisning til disse regler.
Det forudsættes bl.a. fastsat som vilkår, at  

 modtagne oplysninger kun bruges til samkøringer, som gør det  

 let og hurtigt at identificere personer, der er relevante for modtageren,  

 fordi denne i forvejen har registreret oplysninger om vedkommende person.  

 Masseudtrækket må ikke bruges til opbygning af registre med  

 oplysninger om personer, som modtageren ikke har nogen saglig grund til at  

 registrere oplysninger om.
Af samme grund forudsættes det, at  

 Statstidende kræver masseudtrækket destrueret, når det har  

 været anvendt til de samkørings- og  

 udsøgningsformål, der begrunder dataleverancen.
Et CVR-nummer inkluderet i en meddelelse vil indgå i  

 et masseudtræk.
CVR-numre er som tidligere anført offentligt  

 tilgængelige.
Til § 7 Fra tidspunktet for lovens ikrafttræden vil  

 Statstidende foreligge i elektronisk form men også fortsat i trykt  

 udgave.
Der må derfor tages stilling til, om eventuelle retsvirkninger  

 knytter sig til offentliggørelsen i den trykte udgave eller i den  

 elektroniske udgave.
 Det foreslås i stk. 1, at  

 retsvirkningerne af offentliggørelsen følger af  

 offentliggørelse i det trykte Statstidende, indtil  

 forskningsministeren bestemmer andet i medfør af stk. 3.
Som en konsekvens heraf bestemmer stk. 2, at  

 forskningsministeren fastsætter regler om, at det trykte Statstidende  

 skal være gratis tilgængeligt for offentligheden på  

 nærmere bestemte steder, så længe der er retsvirkninger  

 knyttet til offentliggørelsen af meddelelser i den trykte udgave.
Fra  

 det tidspunkt, hvor der ikke længere er knyttet retsvirkninger til  

 offentliggørelsen i det trykte Statstidende, bortfalder pligten til at  

 stille den trykte udgave til rådighed for offentligheden på de  

 pågældende steder.
Til gengæld skal den elektroniske udgave  

 så være tilgængelig, jf. stk. 3.
Lovforslaget overlader det til forskningsministeren at  

 bestemme, på hvilke steder Statstidende skal være  

 tilgængelig for offentligheden.
Der er i dag gratis offentlig adgang  

 til den trykte udgave af Statstidende på folkebibliotekerne  

 (hovedbibliotekerne) og det forudsættes, at Statstidende i fremtiden  

 som minimum vil være tilgængelig på disse steder.
Ifølge stk. 3 kan forskningsministeren  

 fastsætte regler om, at retsvirkninger følger af  

 offentliggørelsen i det elektroniske Statstidende og i tilknytning  

 hertil, at udgivelsen af det trykte Statstidende ophører.
Regler herom  

 kan først fastsættes, når det elektroniske Statstidende er  

 gratis tilgængeligt for offentligheden på de steder, som er  

 fastsat i medfør af stk. 2.
 Beslutningen om at knytte retsvirkninger til  

 offentliggørelsen i den elektroniske udgave vil blive bekendtgjort i  

 Lovtidende.
Det vil være mest hensigtsmæssigt at  

 træffe beslutning om samlet overførsel af retsvirkningerne af  

 offentliggørelse fra den trykte udgave til den elektroniske udgave.  

 Hvis retsvirkningerne for nogle typer af meddelelser er knyttet til den  

 trykte udgave og for andre typers vedkommende til den elektroniske udgave,  

 kan det let give anledning til forvirring hos brugerne.
Det kan dog ikke  

 udelukkes, at retsvirkningerne af offentliggørelser i Statstidende  

 overføres til den elektroniske udgave, for så vidt angår  

 meddelelser vedrørende Danmark, før dette kan ske for  

 meddelelser vedrørende Færøerne og Grønland, jf.  

 bemærkningerne til § 13.
I det trykte Statstidende sker der en samlet  

 offentliggørelse én gang om dagen (Statstidende udkommer  

 dagligt de fleste af årets hverdage), mens elektronisk  

 offentliggørelse i et online system gør det muligt at sprede  

 offentliggørelserne over døgnet.
Sidstnævnte metode har  

 den fordel, at man hurtigere kan få informationerne ud til brugerne,  

 men samtidig den ulempe, at brugerne, hvis de ønsker at være  

 ajour med alle offentliggørelser, løbende må følge  

 offentliggørelserne.
De kan ikke som nu nøjes med at læse  

 Statstidende én gang dagligt.
Dette brugerhensyn førte til, at udvalget om  

 elektronisk Statstidende foreslog en bestemmelse, der retsteknisk fastlagde,  

 at tidspunktet for offentliggørelse skulle anses for at være ved  

 udløbet af den første hverdag efter, at meddelelsen var gjort  

 tilgængelig i det elektroniske system.
Hermed ville man opnå, at  

 brugerne kun behøvede at slå op i det elektroniske system  

 én gang dagligt.
Forskningsministeriet har imidlertid efter  

 drøftelse med Justitsministeriet fundet, at en bestemmelse som  

 foreslået af udvalget om elektronisk Statstidende vil være  

 uhensigtsmæssig specielt i forhold til konkurslovens § 30, hvori  

 bestemmes »Efter udløbet af det døgn, hvori  

 bekendtgørelse i Statstidende om konkursen har fundet sted, har  

 skyldnerens urådighed virkning over for enhver.
Indtil dette tidspunkt  

 har urådigheden virkning over for den, som kendte eller burde kende  

 konkursen.« Denne bestemmelse knytter retsvirkninger til tidspunktet  

for offentliggørelsen i Statstidende.
Konsekvensen af udvalgets  

 forslag ville blive, at man forlænger det tidsrum, hvor en  

 bekendtgørelse om konkurs er tilgængelig i  

 offentliggørelsessystemet, uden at det har retsvirkning »over for  

 enhver«.
Der bliver derfor et væsentligt større rum for konkret  

 ond tro, som i praksis kan give anledning til bevismæssige  

 problemer.
Det problem, at brugerne skal gennemgå det  

 elektroniske Statstidende mere end én gang i døgnet, lader sig  

 efter Forskningsministeriets mening bedre løse ad administrativ vej  

 end ved at opsætte en retsteknisk regel for, hvornår en  

 offentliggørelse skal anses for at være sket i det elektroniske  

 system.
En administrativ løsning kan f.eks. være, at udgiveren  

 af Statstidende kun offentliggør visse meddelelser, herunder  

 konkursmeddelelser, i det elektroniske Statstidende indtil et bestemt  

 tidspunkt på dagen.
På den måde behøver brugerne  

 ikke at kontrollere offentliggørelser efter dette tidspunkt.
En tilsvarende løsning vil blive valgt i den  

 periode, hvor der både findes et trykt og et elektronisk Statstidende,  

 men hvor retsvirkningen af offentliggørelse fortsat er knyttet til den  

 trykte udgave.
Her kan man vente med at offentliggøre meddelelserne i  

 den elektroniske udgave, indtil den trykte udgave er »på gaden«.
Beslutning om at knytte retsvirkninger af  

 offentliggørelse til det elektroniske Statstidende kan først  

 træffes, når det elektroniske Statstidende er gratis  

 tilgængeligt for offentligheden på de steder, som er fastsat i  

 medfør af stk. 2. Det bemærkes i den forbindelse, at det  

 ikke vil være rimeligt at stille krav om, at den interesserede borger  

 har egen PC, egne programmer og egen opkobling til Internet for at kunne  

 komme i forbindelse med IT-systemet.
Der bør heller ikke stilles krav  

 om, at borgeren selv er i stand til at betjene systemet - selvom systemet  

 bør udformes så brugervenligt, at det ikke kræver  

 særlige forkundskaber at anvende det.
Borgeren må i rimeligt  

 omfang kunne få personlig hjælp og vejledning i forbindelse med  

 betjening af systemet på f.eks. bibliotekerne.
Som nævnt under afsnit 1 i de almindelige  

 bemærkninger til lovforslaget, forventes stort set alle landets  

 hovedbiblioteker inden udgangen af 1999 at tilbyde deres brugere adgang til  

 Internettet, og det er således rimeligt at antage, at elektronisk  

 Statstidende kan være tilgængelig for offentligheden på  

 folkebibliotekerne (hovedbibliotekerne) inden for overskuelig tid.
Det vil  

 muliggøre, at retsvirkningerne af offentliggørelse  

 overføres til offentliggørelse i den elektroniske udgave.
 Udover lovtekstens krav om, at der er etableret en almen  

 adgang til den elektroniske udgave, må det endvidere forudsættes,  

 at det tekniske system i praksis har udvist en meget høj grad af  

 driftsstabilitet og i øvrigt har den fornødne  

 »brugervenlighed«.
Til § 8 Som allerede nævnt under bemærkningerne til  

 § 5, stk. 2, fastlægges det i Europa-Parlamentets og  

 Rådets direktiv 95/46/EF, artikel 6, stk. 1, litra e, at  

 personoplysninger ikke må opbevares på en måde, der giver  

 mulighed for at identificere de registrerede i et længere tidsrum end  

 det, der er nødvendigt af hensyn til de formål, hvortil de  

 indsamles eller i forbindelse med hvilke de behandles på et senere  

 tidspunkt.
Videre gælder ifølge direktivet, at medlemsstaterne  

 skal fastsætte de fornødne garantier for personoplysninger, der  

 i historisk, statistisk eller videnskabeligt øjemed opbevares  

 længere end i den nævnte periode.
 Kulturministeriet har på forespørgsel udtalt,  

 at opbevaring af Statstidende i elektronisk form er en biblioteksopgave og  

 ikke en arkivopgave, hvilket indebærer at oplysninger fra Statstidende  

 ikke skal overføres til arkiv i henhold til lov om offentlige arkiver.  

 Ministeriet har tilføjet, at Statstidende ikke er omfattet af  

 bestemmelserne om pligtaflevering af digitale værker i lov om  

 pligtaflevering af udgivne værker, men at Det kongelige Bibliotek og  

 Stadsbiblioteket kan påtage sig at indsamle og bevare det elektroniske  

 Statstidende efter nærmere aftale mellem udgiver og de to biblioteker  

 om de tekniske forhold mm. i forbindelse med aflevering og bevaring.
 På denne baggrund vil det være  

 nødvendigt at bemyndige forskningsministeren til at fastsætte  

 regler om sletning/overførsel til arkiv af elektroniske oplysninger i  

 Statstidende.
 Ligesom de trykte numre af Statstidende i dag gemmes for  

 eftertiden, bør de elektroniske meddelelser opbevares for eftertiden.  

 Der vil i forbindelse med fastsættelse af nærmere regler for  

 Statstidende blive fastlagt generelle kriterier for, hvor længe  

 personoplysninger må være online tilgængelige i  

 Statstidende, inden de overføres til arkiv samt regler for, på  

 hvilke betingelser oplysninger i Statstidende kan overføres til arkiv.  

 Opmærksomheden henledes i denne forbindelse på bestemmelsen i  

 § 5, stk. 2.
Til § 9 Som det fremgår af afsnittet om de administrative og  

 økonomiske konsekvenser af lovforslaget, vil princippet være, at  

 den elektroniske udgave af Statstidende er gratis for brugerne.
 Derimod vil der, jf. stk. 1, blive  

 opkrævet betaling for særlige tjenesteydelser og særlige  

 løsninger, f.eks. fremsendelse af udvalgte meddelelser via fax eller  

 papirkopi af hele Statstidende samt for masseudtræk, jf. § 6,  

 stk. 3.
Der vil også skulle betales for den trykte udgave af  

 Statstidende.
Prisen for et abonnement fastsættes ud fra omkostningerne  

 ved at fremstille og distribuere denne.
Af hensyn til offentlighedens reelle  

 adgang til Statstidende vil det stadig være muligt at rekvirere et  

 enkelt eksemplar eller en udskrift af dagens udgave af Statstidende.  

 Løssalgsprisen vil være omkostningsbestemt.
Såfremt det  

 måtte vise sig, at trykningen af løssalgseksemplarer bliver  

 uforholdsmæssig dyr, vil det blive overvejet at levere  

 løssalgseksemplarer på anden og billigere måde. f.eks. ved  

 trykning på en matrixprinter eller andet.
Indrykkerne i Statstidende vil, jf. stk. 2,  

 skulle betale en pris med udgangspunkt i en række  

 omkostningskomponenter hos udgiver.
Betalingen afpasses efter den måde,  

 hvorpå meddelelsen leveres og de heraf følgende omkostninger for  

 Statstidende ved at optage meddelelsen.
Se afsnit 4 om »Administrative og  

 økonomiske konsekvenser« i de almindelige bemærkninger til  

 lovforslaget.
Statstidende skal økonomisk hvile i sig selv, så  

 der over tid hverken er over- eller underdækning.
Princippet  

 gælder ikke alene de direkte driftsudgifter, men også eventuelle  

 anlægsudgifter.
Udviklingsomkostningerne skal således også  

 dækkes af de løbende indtægter.
I stk. 3 bestemmes, at udgiveren af  

 Statstidende træffer endelig administrativ afgørelse om  

 beregning af betalingen.
Afgørelserne herom kan altså ikke  

 påklages til Forskningsministeriet.
Udgiverens afgørelser  

 vedrører kun beregningen af betalingen.
De generelle regler om  

 fastsættelse af priser fastsættes af forskningsministeren.
Til § 10 I stk. 1 sanktioneres
informationsleverandørernes manglende sikring af oplysningers  

 rigtighed henholdsvis manglende berigtigelse af vildledende eller urigtige  

 oplysninger, jf. § 4, stk. 2.
 Stk. 2 giver mulighed for - ved siden af  

 strafhjemlerne i lov om behandling af personoplysninger - at fastsætte  

 regler om straf for brugerne, f.eks. ved brug af personoplysninger i strid  

 med regler fastsat i medfør af § 1, stk. 3 .
 Efter stk. 3 kan der pålægges  

 selskaber m.v. strafansvar efter reglerne i straffelovens 5. kapitel om  

 »Strafansvar for juridiske personer«.
Til § 11 Som tidligere nævnt forudsætter vedtagelsen af  

 lov om Statstidende, at lov om behandling af personoplysninger er vedtaget og  

 trådt i kraft.
Det er for indeværende uafklaret, hvornår i  

 løbet af Folketingssamlingen dette vil ske.
Det foreslås på den baggrund, at Lov om  

 statstidende træder i kraft den 1. juli 2000. Det er i den forbindelse  

 forudsat, at justitsministerens generelle lovforslag vedtages i  

 indeværende Folketingssamling.
Er dette ikke tilfældet, vil  

 heller ikke nærværende lovforslag kunne  

 færdigbehandles.
 Samtidig ophæves ifølge stk. 2  

den oprindelige lov om en Statstidende (lov nr. 10 af 23. oktober 1903)  

 med senere ændringer. 1903-loven er ændret ved lov nr. 106 af 10.  

 maj 1912, lov nr. 79 af 31. marts 1928, lov nr. 82 af 31. marts 1937 og lov  

 nr. 31 af 4. februar 1970. Se bilag 1 til lovforslaget.
 For Færøerne og Grønland ophæves  

 det nuværende lovgrundlag dog ikke umiddelbart, jf. § 13.
Til § 12 Til nr. 1.
Efter tinglysningslovens § 50, stk. 1, skal  

 visse tinglysningsdokumenter snarest muligt gøres offentligt  

 tilgængelige.
Det drejer sig om adkomstdokumenter og pantebreve  

 vedrørende fast ejendom, pantebreve, der anmeldes til tinglysning i  

 bilbogen og dokumenter, der anmeldes til tinglysning i personbogen.
Oplysning  

 om, at der er anmeldt sådanne dokumenter til tinglysning,  

 offentliggøres i dag i Tingbladet, som er et (papirbaseret)  

 tillæg til Statstidende.
I forarbejderne til den nævnte  

 bestemmelse er det forudsat, at denne offentliggørelse ikke sker  

 elektronisk.
 Den foreslåede tilføjelse til bestemmelsen  

 giver udtrykkelig hjemmel til, at oplysninger om de pågældende  

 tinglysningsdokumenter også kan gøres offentligt  

 tilgængelige i elektronisk form (elektronisk Statstidende).
Det bemærkes, at Tingbladet alene indeholder  

 oplysning om, at der er anmeldt et dokument af den pågældende art  

 til tinglysning.
Selve dokumentet offentliggøres ikke i Tingbladet.  

 Lovforslaget medfører ikke ændringer heri.
Til nr. 2 Det foreslås at ophæve tinglysningslovens  

 bestemmelse om etablering af »abonnementsordninger« vedrørende visse  

 tinglysningsoplysninger, der skal gøres offentligt tilgængelige  

 i medfør af tinglysningslovens § 50, stk. 1. Bestemmelsen  

 har ikke været brugt, idet der ikke har været etableret nogen  

 papirbaserede abonnementsordninger.
 Lovforslaget indebærer, at abonnementsordninger med  

 hensyn til de pågældende tinglysningsoplysninger fremover vil  

 skulle etableres i henhold til den generelle bestemmelse om  

 abonnementsordninger i forbindelse med elektronisk Statstidende, jf.  

 lovforslagets § 6, stk. 2. og de almindelige bemærkninger  

 pkt. 1.
 Ophævelsen af tinglysningslovens § 50 c,  

 stk. 7, indebærer sammen med den foreslåede generelle  

 bestemmelse om abonnementsordninger i lovforslagets § 6, stk. 2,  

at denne form for videregivelse af de pågældende  

 tinglysningsoplysninger i modsætning til i dag vil kunne ske  

 elektronisk, men derimod ikke længere på papir, at  

muligheden for at abonnere på de pågældende  

 tinglysningsoplysninger fremover vil gælde for alle brugere, ikke som i  

 dag kun for visse professionelle brugere, og at der fremover vil kunne  

 etableres abonnementsordninger med hensyn til alle de oplysninger  

 vedrørende tinglysningsdokumenter, som offentliggøres i  

 Statstidende, ikke kun oplysninger vedrørende dokumenter om bestemte  

 faste ejendomme og løsøregenstande.
 Der foreslås ikke ændringer i  

 tinglysningslovens øvrige regler om offentlighedens adgang til  

 tinglysningsregistrene.
 Til nr. 3.
 Efter tinglysningslovens § 50 c, stk. 8,  

 må tinglysningsoplysninger, der videregives som led i en  

 »abonnementsordning« i henhold til § 50 c, stk. 7, alene anvendes  

 med henblik på overdragelse, forsikring, retsforfølgning og  

 retsforhold i øvrigt, belåning af fast ejendom og  

 løsøre, kreditvurdering, fysisk råden over fast ejendom  

 samt rådgivning i forbindelse med disse formål. § 50 c,  

 stk. 7, foreslås ophævet, jf. lovforslagets § 12, nr.  

 2. Efter regeringens opfattelse er der ikke grundlag for at opretholde en  

 særlig begrænsning med hensyn til anvendelsen af de  

 tinglysningsoplysninger, der offentliggøres i elektronisk  

 Statstidende.
 Den foreslåede bestemmelse indebærer  

 således sammenholdt med den generelle regel om abonnementsordninger i  

 lovforslagets § 6, stk. 2, at der ikke udover de generelle regler i den  

 kommende lov om behandling af personoplysninger gælder  

 begrænsninger med hensyn til, hvad de oplysninger, man modtager som led  

 i en abonnementsordning, må bruges til.
 Til nr. 4.
 Der er tale om en konsekvensændring som følge  

 af, at tinglysningslovens særbestemmelse om abonnementsordninger  

 afløses af en generel abonnementsordning i forbindelse med elektronisk  

 Statstidende, jf. lovforslagets §§ 6, stk. 2 og 12, nr. 2.
Til § 13 Det foreslås, at den ny Statstidendelov ikke  

 umiddelbart gælder for Grønland og Færøerne.
Ved  

 kongelig anordning kan loven sættes i kraft for disse dele af riget med  

 de afvigelser, som de særlige færøske og  

 grønlandske forhold tilsiger.
 Der er modtaget høringssvar over udkastet til lov  

 om Statstidende fra Grønlands Hjemmestyre og Færøernes  

 Landsstyre.
Ved lovens gennemførelse sker der ikke nogen  

 ændring i, hvad der skal optages i Statstidende i de forskellige dele  

 af Riget.
Gældende lovgivning både på Færøerne  

 og i Grønland kræver, at visse meddelelser skal  

 offentliggøres i Statstidende.
For Færøernes vedkommende  

 har offentliggørelsen i Statstidende dog ifølge oplysninger fra  

 Landsstyret karakter af et supplement til den offentliggørelse, der  

 sker i »Dimmalætting«, og i øvrigt er kun 1903-loven om  

 Statstidende, men ikke de senere lovændringer sat i kraft på  

 Færøerne.
 Meddelelser vedrørende Færøerne og  

 Grønland vil ikke kunne offentliggøres i elektronisk  

 Statstidende, før lov om Statstidende er sat i kraft på  

 Færøerne og i Grønland.
Det er ønskeligt, at den elektroniske  

 offentliggørelse med retsvirkninger, som loven lægger op til  

 (jf. § 7), kommer til at gælde for hele Riget, dvs. både i  

 Danmark, på Færøerne og i Grønland.
Dette  

 kræver imidlertid en tilbundsgående afklaring af de praktiske og  

 juridiske problemer, som vil være forbundet med en sådan  

 gennemførelse.
Det kan ikke udelukkes, at retsvirkningerne af  

 offentliggørelser i Statstidende overføres til den elektroniske  

 udgave for så vidt angår meddelelser vedrørende Danmark,  

 før dette kan ske for meddelelser vedrørende Grønland og  

 Færøerne.
Så længe Færøerne og  

 Grønland er omfattet af den nuværende lovgivning om en  

 Statstidende, vil de hidtidige betalingsprincipper med den heraf  

 følgende lavere pris for abonnementer på den trykte udgave blive  

 opretholdt i disse dele af Riget, mens de nye lavere priser på  

 optagelse af meddelelser i Statstidende også kommer til at gælde  

 her.
Den beskedne udgift ved fortsat at stille trykte abonnementer til  

 rådighed efter de hidtidige betalingsprincipper vil indgå i  

 beregningen af Statstidendes basisomkostninger, jf. afsnittet om de  

 økonomiske og administrative konsekvenser i de almindelige  

 bemærkninger til lovforslaget.
Bilag 1 Gældende love om Statstidende Lov nr. 10 af 23. januar 1903 Lov om en Statstidende Vi Christian den Niende, af Guds Naade Konge til Danmark, de Venders og  

 Goters, Hertug til Slesvig, Holsten, Stormarn, Ditmarsken, Lauenborg og  

 Oldenborg, Gøre vitterligt: Rigsdagen har vedtaget og Vi ved Vort  

 Samtykke stadfæstet følgende Lov:
§ 1 Der udgives ved offentlig Foranstaltning en Statstidende, som udkommer  

 hver Søgnedag.
I denne indrykkes de retslige og andre offentlige  

 Kundgørelser, der ifølge Lovgivningen for Tiden skulle optages  

 i »Berlingske Tidende« og de ved kgl.
Bevilling dertil autoriserede Blade  

 uden for Kjøbenhavn.
I Statstidenden kan endvidere indrykkes, hvad  

 Regeringen finder Anledning til at meddele Offentligheden.
§ 2 Optagelsen af de foran nævnte Kundgørelser sker efter en  

 Takst, der fastsættes af Indenrigsministeren overensstemmende med de  

 Regler, der hidtil ere fulgte ved Fastsættelsen af Takster for slige  

 Kundgørelsers Optagelse i de autoriserede Blade.
Indenrigsministeren  

 bestemmer ligeledes, hvilke Bekendtgørelser der skal optages gratis,  

 Abonnementsprisen for Statstidenden, hvilke Myndigheder der skal have Bladet  

 frit tilstillet, samt hvad der vil være at foretage for at lette  

 Almenhedens Adgang til at faa Kendskab til Bladets Indhold.
§ 3 Alle Bevillinger, der meddele andre Blade Autorisation til Optagelse af de  

 foran nævnte Kundgørelser, bortfalde.
Det samme gælder den  

 ved Justitsministeriets Skrivelse af 17. December 1857 givne Bestemmelse om  

 visse Bekendtgørelsers Optagelse i ,Bornholms Avis'. Den til Optagelse  

 i de autoriserede Blade hidtil knyttede Retsvirkning indtræder  

 fremtidig ved Offentliggørelse i Statstidenden.
§ 4 Denne Lov træder i Kraft 1. April 1904. For Færøernes  

 Vedkommende har det sit Forblivende ved de hidtil gældende Regler, dog  

 at Kundgørelse i Statstidenden træder i Stedet for  

 Kundgørelse i »Berlingske Tidende«.
 Hvorefter alle vedkommende sig have at rette.
Givet paa Amalienborg, den 23de Januar 1903 Under Vor Kongelig Haand og Segl Christian R.
(L.
S.) /Enevold Sørensen Lov nr. 106 af 10. maj 1912 Lov om Ændringer i Lov Nr. 10 af 23de Januar 1903 om en  

 Statstidende Vi Frederik den Ottende, af Guds Naade Konge til Danmark, de Venders og  

 Goters, Hertug til Slesvig, Holsten, Stormarn, Ditmarsken, Lauenborg og  

 Oldenborg.
Gøre vitterligt: Rigsdagen har vedtaget og Vi ved Vort  

 Samtykke stadfæstet følgende Lov:
§ 1 Foruden de i § 1 i Lov Nr. 10 af 23. Januar 1903 nævnte  

 Kundgørelser og Meddelelser kan der endvidere efter  

 Indenrigsministerens nærmere Afgørelse i Statstidende optages  

 andre Bekendtgørelser fra offentlige Myndigheder, Legater og  

 offentlige Stiftelser.
§ 2 Den takstmæssige Betaling for Optagelse af Kundgørelser i  

 Statstidende fastsættes af Indenrigsministeren under Hensyn til den for  

 Bekendtgørelser i Dagspressen i øvrigt sædvanlige  

 Betaling.
§ 3 Bestemmelsen i § 2, 1ste Punktum, i Lov Nr. 10 af 23. Januar 1903  

 ophæves, medens nævnte Lovs Bestemmelser i øvrigt forblive  

 i Kraft.
 Hvorefter alle vedkommende sig have at rette.
 Givet paa Amalienborg, den 10de Maj 1912.
 Under Vor Kongelige Haand og Segl.
 I Kongens Navn:
Christian, Kronprins (L.
S.) /Jensen-Sønderup Lov nr. 79 af 31. marts 1928 Lov om Tillæg til Lov af 23. Januar 1903  

 om en Statstidende, jfr.
Lov nr. 106 af 10. Maj 1912 Vi Christian den Tiende, af Guds Naade Konge til Danmark og Island, de  

 Venders og Goters, Hertug til Slesvig, Holsten, Stormarn, Ditmarsken,  

 Lauenborg og Oldenborg, Gøre vitterligt: Rigsdagen har vedtaget og Vi  

 ved Vort Samtykke stadfæstet følgende Lov:
 Retslige Bekendtgørelser, der ifølge  

 Lovgivningen skal indrykkes i Statstidende, kan med fuld Retsvirkning optages  

 i Tidenden i en af Justitsministeriet godkendt skematisk Form.
 Hvorefter alle vedkommende sig have at rette.
Givet paa Amalienborg, den 31. Marts 1928 Under Vor Kongelig Haand og Segl Christian R.
(L.
S.) / Th.
Madsen-Mygdal Lov nr. 82 af 31. marts 1937 Lov om Ændring af Lovgivningen om en  

 Statstidende Vi Christian den Tiende, af Guds Naade Konge til Danmark og Island, de  

 Venders og Goters, Hertug til Slesvig, Holsten, Stormarn, Ditmarsken,  

 Lauenborg og Oldenborg, Gøre vitterligt: Rigsdagen har vedtaget og Vi  

 ved Vort Samtykke stadfæstet følgende Lov:
§ 1 Alle Indkaldelser og Meddelelser, som man ifølge Lovgivningen eller  

 i Henhold til denne er pligtig at offentliggøre, vil være at  

 indrykke i Statstidende.
 Endvidere skal i Statstidende indrykkes alle Indkaldelser  

 og Meddelelser til Offentligheden eller Kredse af Personer, som der er Pligt  

 til at foretage i Henhold til Statutter eller Love for Institutioner eller  

 Selskaber, hvilke der ved Lov er indrømmet særlige  

 Begunstigelser, eller om hvis Forhold der ved Lovgivningen er fastsat  

 almindelige Bestemmelser.
 Undtaget herfra er Indkaldelser og Meddelelser fra  

 Sygekasser, Fortsættelsessygekasser, Sparekasser, Andelskasser og de af  

 Lov af 2. Maj 1934 om visse Spare- og Udlaansvirksomheder omfattede  

 Virksomheder, alle Andelsorganisationer og AndelsProduktionsforeninger, de i  

 Henhold til Lov af 15. Maj 1933 oprettede Kartoffelmelsfabrikker,  

 Privatbaner, gensidige Forsikringsselskaber og de under  

 Undervisningsministeriet henhørende Institutioner, alt for saa vidt  

 ikke anderledes er bestemt i den øvrige Lovgivning eller i ældre  

 administrative Instruktioner.
 For Aktieselskabers Vedkommende finder Loven, bortset fra  

 udtrykkelige Paabud i Loven om Aktieselskaber, kun anvendelse, for saa vidt  

 det paagældende Selskabs Aktier officielt noteres paa  

 Børsen.
 Endvidere finder foranstaaende Lovbestemmelser ikke  

 Anvendelse paa Indkaldelser og Meddelelser, der udgaar fra stedlige  

 Myndigheder eller lokale private Institutioner, og som efter deres Formaal  

 udelukkende eller hovedsagelig henvender sig til en lokalt begrænset  

 Kreds af Personer.
 I øvrigt kan Undtagelser fra Bestemmelserne i Stk.  

 1 og 2 finde Sted, naar Statsministeren efter Samraad med vedkommende  

 Fagminister mener, at Forholdene i særlig Grad taler derfor.
§ 2 Bestyrelserne for de af Loven omfattede Institutioner og Selskaber er  

 bemyndigede til at foretage saadanne Ændringer i vedkommende  

 Virksomheders Statutter eller Love, som kun er en Følge af  

 foranstaaende Lovbestemmelser, uden Hensyn til, hvad der i Statutterne eller  

 Lovene er foreskrevet om Vedtagelse af Ændringer i disse.
§ 3 Denne Lov, der ikke gælder for Færøerne, træder i  

 Kraft den 1. Juli 1937.
 Hvorefter alle vedkommende sig have at rette.
 Givet paa Christiansborg, den 31. Marts 1937.
Under Vor kongelige Haand og Segl Christian R.
(L.
S.) Th.
Stauning Lov nr. 31 af 04/02/1970 Lov om ændring af lov om en  

 statstidende VI FREDERIK DEN NIENDE, af Guds Nåde Konge til Danmark, de Venders  

 og Goters, Hertug til Slesvig, Holsten, Stormarn, Ditmarsken, Lauenborg og  

 Oldenborg, gør vitterligt: Folketinger har vedtaget og Vi ved Vort  

 samtykke stadfæstet følgende lov:
§ 1 I lov nr. 10 af 23. januar 1903 om en statstidende, som ændret ved  

 lov nr. 106 af 10.maj 1912, lov nr. 79 af 31. marts 1928 og lov nr. 82 af 31.  

 marts 1937, affattes § 1, 1.pkt., således:
»Statstidende udkommer alle hverdage undtagen mandage og  

 dagen efter 2. påskedag, 2. pinsedag og 2. juledag.« § 2 Loven træder i kraft den 1. april 1970.
Givet på Christiansborg slot, den 4. februar  

 1970 Under Vor Kongelig Hånd og Segl FREDERIK R.
/ Knud Thestrup Bilag 2 Oversigt over typer af meddelelser i Statstidende Oversigt over meddelelsestyper (rubriktyper) i  

 Statstidende med markering for eventuelle personoplysninger i form af  

personidentifikation.
 Meddelelser, der kun indeholder personidentifikation i den  

 forstand, at meddelelsen indeholder navne på advokater, revisorer,  

 andre anmeldere og lignende, er ikke anført som indeholdende  

 personidentifikation.
Bemærk også, at en meddelelse trods angivelse  

 af manglende personidentifikation kan indeholde personoplysninger i den  

 betydning, hvori dette begreb er anvendt i lovgivningen om beskyttelse af  

 personoplysninger (p.t. registerlovgivningen). Lov om offentlige myndigheders  

 registre siger således, at »Ved personoplysninger forstås  

 oplysninger, som kan henføres til bestemte personer, selv om det  

 forudsætter kendskab til personnummer, registreringsnummer eller  

 lignende særlige identifikationer«.
Meddelelser i Statstidende  

 vedrørende ministre indeholder ikke navn på den  

 pågældende minister, kun titlen, men en meddelelse om en  

 nærmere angivet minister kan selvfølgelig »henføres« til  

 en bestemt fysisk person.
kapitel og navn Personidentifikation 2. Kongehuset 3. Audiens 4. Hoffet 5. Ministres bortrejse 6. Ministrenes modtagelsestider 7. Ministrene 8. Folketinget 9. Valg og folkeafstemninger 9.1. Afholdelse af folkeafstemning 9.2. Resultatet af folkeafstemningen 9.3. Folketingsvalg - åbent brev 9.4. Folketingsvalg   opstillingsberettigede partier 10. Flagning 11. Stadfæstelse af love 12. Ordensdekorationer Titel, navn 13. Afskedigelser og udnævnelser 13.1. Autorisation af læge Navn, adresse 13.2. Autorisation af jordemødre, optikere, klinisk  

 diætister, kiropraktorer og kliniske tandteknikere Navn, adresse 13.3. Autorisation af tandplejere Navn, adresse 13.4. Autorisation af tandlæge Navn, adresse 13.5. Autorisation af udenlandske statsborgere Navn, adresse, statsborgerskab 13.6. Annullering af autorisation samt generhvervelse Navn, adresse 13.7. Autorisation og udnævnelse af dyrlæger og  

 psykologer Navn, adresse 13.8. Revisorregisteret Navn, adresse 13.9. Øvrige afskedigelser og udnævnelser Navn, adresse 14. Forsvaret Evt.
Navn 15. Ledige stillinger 16. Folkeskolen 17. Forskellige kundgørelser Evt.
Navn 18. Ledige apotekerbevillinger 19. Apotekerbevilling - Offentliggørelse af indstillede  

 ansøgere Navn 20. Apotekeres tilladelse til at være tilknyttet en virksomhed Navn 21. Bjærget gods - indkaldelse af ejeren 22. Midlertidig boligregulering 23. Boligstøtte - justering af udgiftsrammerne 24. Bygningsfredning 25. DSB 25.1. Befordringsreglementer og tariffer 25.2. Fremlysning af glemte sager 26. Ekspropriation 27. Likvidation og tvangsopløsning 28. Fideikommiser - overgang til fri ejendom 29. Finanstilsynet 29.1. Fusionsplaner 29.2. Vurderingsberetning 29.3. Spaltningsplaner 29.4. Redegørelser 30. Ugyldiggørelse af fuldmagter Navne, adresser 31. Jordfordeling - indkaldelse af rettighedshavere 32. Klaptilladelse 33. Kystbeskyttelse - indkaldelse til offentligt møde 34. Legater 35. Naturbeskyttelse - foreløbigt forbud 36. Naturfredning 36.1. Sagens rejsning 36.2. Indkaldelse til møde 36.3. Sagens afgørelse 36.4. Naturklagenævnets afgørelse 37. Offentlige veje 37.1. Adgangsbestemmelser 37.2. Åstedsforretning Navn, (adresse) 38. Pas- og visumforhold 39. Planlægning 39 1. Indkaldelse af idéer og forslag 39.2. Offentliggørelse af kommune- og lokalplanforslag og  

 vedtagelse af planen 40. Plantenyhedsbeskyttelse - meddelelse om anmeldelse 41. Postvæsenet - uanbringelige postforsendelser Navn, adresse 42. Rederiers mærker og flag 43. Skibsregistrering 43.1. Proklama Navn, adresse 43.2 Udslettelse af panterettigheder Navne 44. Tilskud til lægemidler 45. Vildtreservater - offentliggørelse af regler 46. Værdipapircentralen - indkaldelse af indehavere af registrerede  

 rettigheder 47 Licitationer og udbud 48. Frivillige auktioner 50. Tvangsauktioner 50.1. Fast ejendom Evt. navn 50.2. Løsøre 50.3 Skibe og luftfartøjer 50.4. Aflysning og udsættelser Evt. navn 51. Gældssaneringer 51.1 Proklama Navn, adresse 51.2. Indkaldelse til møde Navn, adresse 51.3. Kendelse Navn, adresse 51.4. Andre meddelelser, nægtelse af gældssanering Navn, adresse 52. Tvangsakkorder 52.1. Indkaldelse af fordringshavere Navn, adresse 52.2. Stadfæstelse af tvangsakkord Navn, adresse 52.3. Tvangsakkord, øvrige Navn, adresse 53. Konkursboer 53.1. Proklama Evt. navn og adresse 53.2. Skiftesamling Evt. navn og adresse 53.3. Fristen for anlæggelse af retssag Evt. navn og adresse 53.4. Sidste frist for anmeldelse af fordringer Evt. navn og adresse 53.5. Andre meddelelser Evt. navn og adresse 53.6. Boet afsluttet Evt. navn og adresse 54. Dødsboer 54.1 Proklama CPR.NR., navn, adresse 54.2. Indkaldelse til bomøder CPR.NR., navn, adresse 54.3. Arveproklama CPR.NR., navn, adresse 54.4. Andre boer 54.5. Andre meddelelser CPR.NR., navn, adresse 54.6. Testaments-eksekutor CPR.NR., navn, adresse 55. Stævninger og indkaldelser 55.1. Indkaldelse af personer med ukendt opholdssted Navn, evt. adresse 55.2. Indkaldelse af borteblevne - dødsformodningsdom Navn, evt. adresse, fødselsdato 55.3. Indkaldelse af borteblevne og dennes arvinger - skifte efter 20  

 år Navn, evt. adresse, fødselsdato 55.4. Stævninger vedrørende mortifikation af servitutter 55.5. Faderskabsstævninger Navn, evt. sidst kendte adresse 56. Forkyndelse af domme Navn, evt. sidst kendte adresse 57. Forkyndelser om udlæg, tilkendegivelser mm.
Navn, evt. sidst kendte adresse 58. Indkaldelser i henhold til Tinglysningsloven 58.1. Ejendomsret til utinglyste ejendomme 58.2. Slettelser i tingbogen Navne, evt. adresser 59. Aktie- og anpartsselskaber 59.1. Betalingsstandsning/konkurs   pengeinstitutter og visse  

 kreditinstitutioner 59.3. Ændring af indskudskapital 59.2. Indkaldelse til generalforsamling 59.4. Omdannelse af selskaber - 5 år efter omdannelsen 59.5. Opfordring til aktionærer om overdragelse af aktier 59.7. Meddelelse om deponering af indløsningssummen 59.6. Opfordring til aktionærer, der ikke har overdraget aktier 59.8. Tegning af nye aktier 59.9. Udlevering af aktier efter fondsaktieemission 59.10. Registrering i Værdipapircentralen 59.11. Årsregnskaber - offentliggørelse 60. Indkaldelse til ejendomsdom 61. Mortifikationer 61.1. Skematiske Navn, adresse 61.2. Aktiebreve 61.3. Forsikringsdokumenter mv.
 61.4. Kontrabøger mv.
61.5. Forskellige værdipapirer 61.6. Kasseobligationer mm.
TINGBLAD 1. Indrykningstyper som kan henføres til en byret 1.1. Skøder og lignende 1.2. Pantebreve i fast ejendom Navn, ejendommens adresse, beløb 1.3. Kendelse om tilladelse til indkaldelse til mortifikation af  

 pantebreve i fast ejendom Navn, ejendommens adresse, beløb 1.4. Kendelse om tilladelse til indkaldelse til ejendomsdom 2. Indrykningstyper som kan henføres til Personbogen ved Retten i  

 Århus 2.1. Ejerpantebreve, Pantebreve og Skadesløsbreve i  

 løsøre Navn, adresse, beløb 2.5. Høstpantebreve Navn, adresse, beløb 2.6. Ægtepagter, Rådighedsindskrænkelse,  

 Rådighedsforetagelse og Kendelse om Bosondring Navn, adresse, 2.7. Værgemål og Beslaglæggelse efter Retsplejelovens §  

 801 Navn, adresse, 2.11. Kendelse om bosondring Navn, ejendommens adresse, beløb 3. Indrykningstyper som kan henføres til Bilbogen ved Retten i  

 Århus 3.1. Pantebreve (Negotiabelt) i køretøjer Navn, adresse, beløb 3.2. Ejerpantebreve, Pantebreve og Skadesløsbreve i  

 køretøjer Navn, adresse, beløb 4. Indrykningstyper som henføres til Dansk Skibsregister og Dansk  

 Internationalt Skibsregister 4.1. Nyoptagelser 4.2. Ændringer i tidligere registreringer vedrørende  

 ejerforhold etc.
