Vejledning om individuel  

 boligstøtte Bygge- og Boligstyrelsens vejledning om individuel  

 boligstøtte, vejl. nr. 110 af 26. juni 1996 med senere  

 ændringer, senest ændret oktober 1999.
Indholdsfortegnelse 1.
Introduktion 1.1.
Boligstøtteloven fra 1. januar 2000 1.2.
Vejledningens indhold 2.
Hvem er berettiget til at få boligstøtte 2.1.
Boligsikring 2.2.
Boligydelse 2.2.1.
Lov om lån til betaling af ejendomsskatter 2.2.2.
Boligsikring/boligydelse 2.3.
Dansk statsborgerskab 2.4.
Bopælskrav 2.4.1.
Benyttelse af en bolig til helårsbeboelse 3.
Husstand og indkomst 3.1.
Indledning 3.2.
Husstandens medlemmer 3.2.1.
Børn 3.2.2.
Særlig beregningsmæssig status for børn 3.3.
Husstandens indkomst 3.3.1.
Oversigt 3.3.2.
Personlig indkomst 3.3.3.
Kapitalindkomst 3.3.4.
Aktieindkomst 3.3.5.
Udenlandske indtægter, der indgår i husstandsindkomsten 3.3.6.
Indtægter, der ikke indgår i husstandsindkomsten 3.3.6.1.
 Godtgørelse og afkast af godtgørelse til HIV-smittede,  

 erstatning for skader ved LSD-behandling og andre skattefrie  

 godtgørelser m.v.
 3.3.6.2.
Skattefri ydelser, der ikke indgår i husstandsindkomsten 3.3.6.3.
Bortgivelse 3.4.
Opgørelse af den forventede indkomst 3.4.1.
Indledning 3.4.2.
Opgørelse af forventet indkomst ved ansøgning 3.4.3.
Opgørelse af forventet indkomst ved årsomregningen 3.4.3.1.
Grundregel 3.4.3.2.
Slutligning som indkomstgrundlag 1. januar 3.4.3.3.
Aktuel indkomst som indkomstgrundlag 1. januar 3.5.
Fradrag for pensionister 3.6.
Fradrag vedrørende børn 3.7.
Formuetillæg 3.7.1.
Generelt 3.7.2.
Opgørelse af formue 3.7.2.1.
Formueelementer 3.7.2.1.1.
Registreret formue 3.7.2.1.2.
Uregistreret formue 3.7.3.
Formueopgørelse ved ansøgning og årsomregning 3.7.3.1.
Registreret formue 3.7.3.2.
Uregistreret formue 3.7.3.3.
Særligt om opgørelse af formue pr. 1. januar 2000 3.8.
Beskatning af boligstøtte (tilskud) 3.9.
Oplysninger 3.10.
Klage over indkomstopgørelsen 4.
Boligen 4.1.
Selvstændigt køkken 4.2.
Lovlighed i henhold til anden lovgivning 4.3.
Fremleje, fremlån, udlejning eller anvendelse til erhverv 5.
Opgørelse af boligudgift for lejere 5.1.
Indledning 5.1.1.
Opgørelse af areal 5.1.2.
Varme, varmt vand, elforbrug 5.1.3.
Vandforbrug 5.1.4.
Vedligeholdelse 5.1.5.
Fremleje, fremlån og udlejning eller anvendelse til erhverv 5.1.6.
Lejebetaling 5.2.
Nedsættelse af boligudgiften 5.2.1.
Urimelig husleje 5.2.2.
Luksuslejligheder 5.3.
Forhåndsudtalelse 5.4.
Aftægtsboliger 6.
Opgørelse af boligudgift for andelshavere 6.1.
Indledning 6.2.
Opgørelse af boligudgiften 7.
Opgørelse af boligudgift for ejere 7.1.
Indledning 7.2.
Ejere 7.3.
Enfamilieshuse og ejerlejligheder 7.3.1.
Renter og afdrag på lån i ejendommen 7.3.2.
Vej- og kloakbidrag 7.3.3.
Ejendomsskatter, herunder ejendomsværdiskat 7.3.4.
Drifts- og vedligeholdelsesudgifter 7.3.5.
Beregnet skat af eventuelt overskud eller underskud på  

 ejendommen 7.3.6.
Lejeindtægter 7.3.7.
Ejerbolig på lejet grund 7.4.
§ 18-ejere (Særlige ejerformer eller boligtyper) 7.4.1.
Enfamilieshus/ejerlejlighed 7.4.2.
Tofamilieshus 7.4.3.
Flerfamilieshus 7.4.4.
Stuehus til en landbrugsejendom 7.4.5.
Blandet beboelse og erhverv i enfamilieshus/ejerlejlighed, som  

 pensionisten ejer og bebor 7.4.6.
Enfamilieshus/ejerlejlighed, to- eller flerfamilieshus, som ejes af et  

 aktieselskab, anpartsselskab eller lignende, hvori pensionisten ejer aktier,  

 anparter eller lignende 7.4.7.
Fælles regler 8.
Fællesregler for opgørelse af boligudgiften 8.1.
Arealnorm 8.2.
Undtagelser fra arealnorm 8.2.1.
Stærkt bevægelseshæmmede 8.2.2.
Modtagere af døgnhjælp efter § 77 i lov om social  

 service 8.2.3.
Reduktion af antallet af husstandsmedlemmer i pensionisthusstande 8.3.
Maksimum for den årlige boligudgift 8.4.
Særlig høj leje i forhold til indkomsten 8.4.1.
Lejen overstiger halvdelen af husstandsindkomsten 8.4.2.
Særlig høj leje 9.
Beregning af boligsikring 9.1.
Boligsikringsberegning fra 1. januar 2004 - BS 2000 9.1.1.
Nye beregningsprincipper 9.1.1.1.
Huslejeandel - opgørelse og beregning af boligudgiften 9.1.1.2.
Indkomstandel - indkomst og progressionsgrænse 9.1.1.3.
Mindste egenbetaling 9.1.1.4.
Maksimum for den årlige boligsikring 9.1.1.5.
Afrunding 9.1.2.
Tilskud til lejere 9.1.3.
Kompensationsbeløb 9.1.4.
Eksempler på beregning af boligsikring i 2004 9.2.
Beregning af boligsikring i årene 2000-2003 9.2.1.
Beregningsprincipper 9.2.1.1.
Opgørelse og beregning af boligudgiften 9.2.1.2.
Beregning af grænsebeløbet 9.2.1.3.
Udbetalingsprocent 9.2.1.4.
Mindste egenbetaling 9.2.1.5.
Maksimum for den årlige boligsikring 9.2.1.6.
Afrunding 9.2.2.
Tilskud til lejere 9.2.3.
Kompensationsbeløb 9.2.4.
Eksempler på beregning af boligsikring i årene 2000-2003 10.
Beregning af boligydelse 10.1.
Boligydelsesberegning fra 1. januar 2004 - BS 2000 10.1.1.
Nye beregningsprincipper 10.1.1.1.
Huslejeandel - opgørelse og beregning af boligudgiften 10.1.1.2.
Indkomstandel - indkomst og progressionsgrænse 10.1.1.3.
Mindste egenbetaling 10.1.1.4.
Maksimum for den årlige boligydelse 10.1.1.5.
Afrunding 10.1.2.
Boligydelsens fordeling på tilskud og lån 10.1.2.1.
Tilskud til lejere 10.1.2.2.
 Tilskud og lån til ejere, andelshavere m.v.
 10.1.3.
Kompensationsbeløb 10.1.4.
Eksempler på beregning af boligydelse i 2004 10.2.
Beregning af boligydelse i årene 2000-2003 10.2.1.
Beregningsprincipper 10.2.1.1.
Opgørelser og beregning af boligudgiften 10.2.1.2.
Beregning af grænsebeløbet 10.2.1.3.
Udbetalingsprocent 10.2.1.4.
Mindste egenbetaling 10.2.1.5.
Maksimum for den årlige boligydelse 10.2.1.6.
Afrunding 10.2.2.
Boligydelsens fordeling på tilskud og lån 10.2.2.1.
Tilskud til lejere 10.2.2.2.
 Tilskud og lån til ejere, andelshavere m.v.
 10.2.3.
Kompensationsbeløb 10.2.4.
Eksempler på beregning af boligydelse i årene 2000-2003 11.
Særregler om boligydelse i form af lån 11.1.
Indledning 11.2.
 Oprettelse af boligydelseslån for ejere m.v.
 11.2.1.
Oprettelse af lån for andelshavere 11.3.
Forrentning af boligydelseslån 11.4.
Forfald af boligydelseslån 11.5.
Tilbagebetaling af boligydelseslån 12.
Byfornyelses-, sanerings- og forbedringsboligsikring 12.1.
Indledning 12.1.1.
Byfornyelsesbeslutninger truffet i perioden 1983-94 samt tidligere  

 saneringsplaner 12.1.2.
Beslutninger efter lov om byfornyelse og boligforbedring truffet i  

 perioden 1995-97 12.1.3.
Beslutninger efter lov om byfornyelse truffet fra 1. januar 1998 12.1.4.
 Byfornyelsesboligstøtte til andelshavere m.fl.
 12.2.
Byfornyelses- og saneringsboligsikring til lejere.
Beslutninger efter lov  

 om byfornyelse og boligforbedring, hvortil der er meddelt bindende tilsagn  

 fra Bygge- og Boligstyrelsen inden udgangen af 1994, jf. § 25 12.2.1.
Personkreds 12.2.1.1.
Boligtagere, der får anvist en erstatningsbolig 12.2.1.2.
Midlertidig genhusning 12.2.1.3.
Boligtagere, hvis lejlighed forbedres 12.2.1.4.
Fremleje 12.2.2.
Beregning af byfornyelses- og saneringsboligsikring 12.2.2.1.
Husstandsindkomsten 12.2.2.2.
Boligudgiften, herunder efterfølgende lejestigninger 12.2.2.3.
Beregning af byfornyelses- og saneringsboligsikring og aftrapning af  

 ydelsen 12.2.2.4.
Tilfælde, hvor der i medfør af en byfornyelsesbeslutning  

 eller en godkendt saneringsplan efter en begivenhed, omfattet af § 25, sker  

 en eller flere begivenheder, omfattet af § 25 og/eller af § 27, jf. § 26 12.3.
Byfornyelsesboligstøtte til lejere.
Beslutninger efter lov om  

 byfornyelse og boligforbedring, hvortil der er meddelt bindende tilsagn fra  

 Bygge- og Boligstyrelsen i perioden 1995-97, jf. § 25a 12.3.1.
Personkreds 12.3.2.
Beregning af byfornyelsesboligsikring for beslutninger efter lov om  

 byfornyelse og boligforbedring, hvortil der er meddelt bindende tilsagn fra  

 Bygge- og Boligstyrelsen i perioden 1995-97, jf. § 25a 12.3.2.1.
Husstandsindkomsten 12.3.2.2.
Boligudgiften, herunder efterfølgende lejestigninger 12.3.2.3.
Beregning af byfornyelsesboligsikring og aftrapning af ydelsen 12.3.2.4.
Tilfælde, hvor der i medfør af en beslutning efter lov om  

 byfornyelse og boligforbedring efter en begivenhed, omfattet af § 25 eller §  

 25a, sker en eller flere begivenheder, omfattet af § 25a og/eller af § 27,  

 jf. § 26 12.4.
Byfornyelsesboligstøtte til lejere.
Beslutninger efter lov om  

 byfornyelse fra 1. januar 1998, jf. § 25a 12.4.1.
Personkreds 12.4.1.1.
Boligtagere, der får anvist en erstatningsbolig 12.4.1.2.
Midlertidig genhusning 12.4.1.3.
Boligtagere, hvis lejlighed forbedres 12.4.2.
Beregning af byfornyelsesboligsikring for beslutninger efter lov om  

 byfornyelse fra 1. januar 1998 12.4.2.1.
Husstandsindkomsten 12.4.2.2.
Boligudgiften, herunder efterfølgende lejestigninger 12.4.3.
Huslejetilskud 12.5.
Byfornyelses- og saneringsboligstøtte til andelshavere m.fl.  

 (herunder ejere og lejere, der bliver andelshavere i forbindelse med  

 byfornyelsen, og andelshavere, der bliver lejere) samt til ejere, der bliver  

 lejere, jf. § 27 12.5.1.
Personkreds 12.5.2.
Husstandsindkomsten 12.5.3.
Boligudgiften, herunder efterfølgende  

 boligudgiftsforhøjelse 12.5.4.
Beregning og aftrapning af boligstøtte 12a.
Boligstøtte til bofællesskabsdeltagere 12a.1.
Indledning 12a.2.
Personkreds 12a.2.1.
Personkredsen i kollektive bofællesskaber etableret i støttet  

 byggeri efter 1. januar 1998 12a.2.2.
Personkredsen i særlige bofællesskaber 12a.2.3.
Personkreds i 55 + bofællesskaber 12a.2.4.
Nærtstående 12a.3.
Krav til det kollektive bofællesskab 12a.4.
Krav til den fælles bolig 12a.4.1.
Organisationsform 12a.4.1.1.
Organisationsform for kollektive bofællesskaber etableret efter 1.  

 januar 1998 i alment boligbyggeri eller private støttede  

 andelsboliger 12a.4.1.2.
Organisationsform for særlige bofællesskaber 12a.4.1.3.
Organisationsform for 55 + bofællesskaber 12a.4.2.
Størrelse og indretning af den fælles bolig 12a.5.
Den enkelte bofællesskabsdeltagers bolig 12a.6.
Husstandsindkomst 12a.7.
Boligudgiften 12a.7.1.
Opgørelse af boligudgiften 12a.7.1.1.
Bofællesskaber i udlejningsboliger 12a.7.1.2.
Bofællesskaber i private andelsboligforeninger 12a.7.1.3.
Bofællesskaber i ejerboliger 12a.7.1.4.
Bofællesskaber i andre boligtyper 12a.7.2.
Nedsættelse af boligudgiften 12a.7.3.
Arealnorm 12a.7.3.1.
Undtagelser fra arealnormen 12a.7.4.
Maksimum for den årlige boligudgift 12a.7.4.1.
Undtagelser fra maksimumsbeløbet 12a.8.
Beregning af boligydelse og boligsikring 12a.9.
Maksimum for den årlige boligstøtte 12a.9.1.
Undtagelser fra maksimumsbeløbet 12a.10.
Boligstøttens fordeling på tilskud og lån 12a.10.1.
Bofællesskaber, hvor alle er lejere 12a.10.2.
Andre bofællesskaber 12a.11.
Beboerindskudslån 12a.11.1.
Pligtlån 12a.11.1.1.
Boligtyper, hvortil pligtlån kan ydes 12a.11.1.1.1.
Lån til beboerindskud 12a.11.1.1.2.
Lån til depositum 12a.11.1.2.
Indkomstgrænser for ydelse af pligtlån 12a.11.1.3.
Størrelsen af beboerindskudslånet 12a.11.1.4.
Tilfælde, hvor beboerindskudslån kan nægtes 12a.11.1.5.
Forrentning og tilbagebetaling af pligtlån 12a.11.2.
Frivillige lån 12a.11.3.
Generelle vilkår for udbetaling og afregning af  

 beboerindskudslån til beboere i kollektive bofællesskaber 13.
Ansøgning om og udbetaling af boligstøtte 13.1.
Ansøgning og erklæringer 13.1.1.
Ansøgning 13.1.2.
Formueoplysninger 13.1.3.
Hæftelseserklæring 13.2.
Udbetaling 13.2.1.
Tidspunkt for udbetaling 13.2.1.1.
Generelle regler 13.2.1.2.
Udbetaling sker forud 13.2.1.3.
Udbetaling af à contobeløb 13.2.1.4.
Forsinket udbetaling af boligstøtte 13.2.1.5.
Udbetaling af boligydelse i forbindelse med pensionsudbetaling 13.2.2.
Kommunens udbetaling af boligstøtte 13.2.3.
Udbetaling til andre 13.2.4.
Bortfald af boligstøtte 14.
Omberegning og efterregulering 14.1.
Indledning 14.2.
Oplysningspligt 14.2.1.
Oplysningspligt ved årsomregning 14.2.2.
Oplysninger til brug for omberegning i løbet af året 14.3.
Årsomregning og omberegning i løbet af året 14.3.1.
Årlig fastsættelse 14.3.2.
Omberegning - forøgelse af boligstøtten 14.3.2.1.
Indkomstnedgang 14.3.2.1.1.
Reduktion af formue 14.3.2.2.
Lejeforhøjelse 14.3.3.
Omberegning - nedsættelse eller bortfald af boligstøtte 14.3.3.1.
Indkomststigning 14.3.3.2.
Lejenedsættelse 14.4.
Efterregulering 14.4.1.
Efterreguleringsprincipper - for boligstøtte udbetalt efter  

 udgangen af 1999 14.4.2.
Efterregulering, hvor der ikke er oplyst indkomstændringer, eller  

 kun er oplyst ikke-væsentlige indkomstnedgange 14.4.3.
Efterregulering, hvor der er oplyst om væsentlige indkomststigninger  

 eller om væsentlige indkomstfald 14.4.4.
Efterregulering, hvor der er oplyst uvæsentlige  

 indkomststigninger 14.4.5.
Efterregulering, hvor der sker ændringer i løbet af  

 året 14.4.6.
Efterregulering for boligstøtteår forud for år  

 2000 14.4.7.
Efterbetaling af for lidt udbetalt støtte 14.5.
Tilbagebetaling af boligstøtte 14.5.1.
Fremsættelse af tilbagebetalingskrav 14.5.2.
Modregning 14.5.3.
Inddrivelse 14.5.4.
Forrentning 14.5.4.1.
Forrentning af tilbagebetalingskrav vedrørende for meget udbetalt  

 boligsikring eller boligydelse 14.5.4.2.
Forrentning af krav om tilbagebetaling af forfaldne  

 boligydelseslån 14.5.4.3.
Forrentning af krav på tilbagebetaling af pligtlån -  

 beboerindskudslån, lån til forudbetaling af leje, indskud,  

 depositum eller lignende 14.5.4.4.
Forrentning af tilbagebetalingskrav på frivillige lån 14.5.5.
Gældssanering 14.6.
Afskrivning af krav om tilbagebetaling af udbetalt boligstøtte 14.7.
Forældelse 15.
 Lån til betaling af beboerindskud m.v.
 15.1.
Indledning og formål 15.2.
Beboerindskud i alment byggeri og ældreboliger efter den tidligere  

 ældreboliglov 15.3.
Pligtlån til betaling af beboerindskud 15.3.1.
Indkomstgrænser for ydelse af pligtlån 15.3.2.
Lån til unge i bofællesskab 15.3.3.
Tilfælde, hvor beboerindskudslån kan eller skal  

 nægtes 15.3.4.
Forrentning og tilbagebetaling af pligtlån 15.4.
Lån til betaling af beboerindskud - frivillige lån 15.4.1.
Vilkår for frivillige lån 15.4.2.
Anvendelsesområde for § 59 15.4.3.
Anvendelsesområde for § 60 15.5.
Vedligeholdelse af boligen/udbetaling af lån 15.6.
Afregning af beboerindskudslån 15.6.1.
Afregning ved fraflytning 15.6.2.
Nedbringelse af indskudslån ved nedsættelse af indskud i  

 tidligere lette kollektive boliger 15.7.
Indeksregulering af beboerindskud 15.8.
Pligtlån til indskud, depositum m.v. i forbindelse med  

 ekspropriation 15.9.
Inddrivelse og afskrivning af beboerindskudslån 15.10.
Beboerindskudslån ydet før den 1. januar 1993 15.11.
Refusion 15a.
Lån til betaling af indskud m.v. i kommunalt anviste boliger i  

 privat udlejningsbyggeri 15a.1.
Indledning 15a.2.
Lov om kommunal anvisningsret 15a.3.
Pligtlån til betaling af beboerindskud 15a.4.
Tilbagebetaling af pligtlån 15a.5.
Frivillige lån 15a.6.
Refusion 15a.7.
Garanti for lejetab og fraflytningsudgifter 16.
Lån til betaling af indskud m.v. til flygtninge 16.1.
Indledning 16.2.
Flygtninge 16.3.
Pligtlån til betaling af beboerindskud 16.3.1.
Pligtlån til almennyttigt boligbyggeri 16.3.2.
Pligtlån til privat udlejningsbyggeri 16.3.3.
Tilbagebetaling af pligtlån 16.4 Garanti for forpligtelser ved flygtninges fraflytning i privat  

 udlejningsbyggeri 16.4.1.
Indfrielse af garantiforpligtelsen 16.4.2.
Garanti for forpligtelser ved flygtninges fraflytning i alment  

 boligbyggeri 16.5.
Lejetab 16.6.
Frivillige lån 16.7.
Refusion 17.
Beløb og regulering af disse ved beregning af  

 boligstøtte 17.1.
Justering af beregningsgrundlag 17.2.
Lovens satser 17.2.1.
Fradrag for enlige pensionister 17.2.2.
Fradragsbeløbet i barns indkomst 17.2.3.
Formuegrænserne for formuetillæg 17.2.4.
Fradragsbeløbet for udgifter til varme og varmt vand samt  

 elforbrug 17.2.5.
Standardbeløb for vandforbrug 17.2.6.
Standardbeløb for vedligeholdelsestillæg 17.2.7.
Standardbeløb for varmetillæg 17.2.8.
Maksimumsbeløbet for den årlige boligudgift 17.2.9.
Standardbeløb for udgifter til drift og vedligeholdelse 17.2.10.
Beregningsmæssigt tillæg til boligudgiften ved  

 boligydelsesberegning 17.2.11.
Progressionsgrænsen 17.2.12.
Indkomstgrænsen for forhøjelse af  

 grænsebeløb 17.2.13.
Forøgelse af progressionsgrænsen og  

 grænsebeløbet 17.2.14.
Mindste egenbetaling 17.2.15.
Grænsebeløbets minimumsbeløb 17.2.16.
Maksimumsbeløbet for den årlige boligstøtte 17.2.17.
Maksimumsbeløbet for den årlige boligudgift  

 (bofællesskaber) 17.2.18.
Maksimumsbeløbet for den årlige boligstøtte  

 (bofællesskaber) 17.2.19.
Mindstebeløbet for den årlige egenbetaling ved  

 byfornyelsesboligsikring 17.2.20.
Minimumsbeløbet for boligsikring og for boligydelse i form af  

 tilskud 17.2.21.
Minimumsbeløbet for boligydelse i form af lån 17.2.22.
Grænser for indkomststigning, der fører til omberegning og  

 efterregulering 17.2.23.
Bagatelgrænse for efterregulering 17.2.24.
Indkomstgrænsen for fradrag i kompensationsbeløb 17.2.25.
Indkomstgrænsen for rente- og afdragsfrihed for  

 beboerindskudslån ydet før 1993 18.
Klageadgang 18.1.
Indledning 18.2.
Generelt om klagemyndighed, klagens indgivelse og hvilke  

 afgørelser, der kan påklages 18.3.
Klagefrister 18.4.
Revurdering af sagen 18.5.
Opsættende virkning 18.6.
Særligt om klage vedrørende mellemkommunal refusion 18.7.
Påklage af afgørelser om indkomster for de enkelte  

 husstandsmedlemmer 19.
Administration og finansiering 19.1.
Administration 19.1.2.
Registreringssystemet i kommunerne - boligstøttesagen 19.2.
Finansiering 19.2.1.
Løbende boligstøtte 19.2.1.1.
Boligsikring og boligydelse som tilskud 19.2.1.2.
Boligsikring og boligydelse som lån 19.2.2.
 Beboerindskudslån m.v.
 19.2.3.
Udbetaling af statsrefusion 19.2.3.1.
Statsrefusion vedrørende boligsikring og boligydelse som  

 tilskud 19.2.3.2.
Statsrefusion vedrørende boligsikring og boligydelse som lån  

 samt beboerindskudslån 19.3.
Boligstøtteregnskabet 19.4.
Mellemkommunal refusion 19.4.1.
Pligtmæssig mellemkommunal refusion vedrørende  

 ældreegnede boliger 19.4.2.
Frivillige aftaler om mellemkommunal refusion vedrørende  

 ældreegnede boliger 19.4.3.
Fordeling af boligstøtteudgifter i hovedstadsområdet 19.5.
Revision 20.
 Overgangsbestemmelser m.m.
 20.1.
Ikrafttræden 20.2.
Kompensationsordning 20.2.1.
Indledning 20.2.2.
Personkreds 20.2.3.
Beregning af kompensationsbeløb 20.2.3.1.
Beregning af kompensationsbeløb 1. marts 1999 20.2.3.2.
Beregning af kompensationsbeløb 1. januar 2000 20.2.3.3.
Beregning af nyt kompensationsbeløb efter 1. januar 2000 20.2.3.4.
Årlig ændring af kompensationsbeløbet 20.2.3.5.
 Beregning af kompensationsbeløb til ejere, andelshavere m.v.
 20.2.3.6.
Generelle beregningsregler for alle kompensationsbeløb 20.2.4.
Omberegning og efterregulering 20.2.5.
Bortfald af kompensationsbeløb 20.3.
Afvikling af den indtil 1. januar 1979 gældende boligsikringsordning  

 for pensionister i private andelsboligforeninger 20.4.
Beboerindskudslån ydet før 1. januar 1993 20.5.
Lovens anvendelsesområde Bilag I den trykte udgave af denne vejledning er som bilag  

 medtaget:
 By- og Boligministeriets bekendtgørelse af november  

 1999 af lov om individuel boligstøtte.
 Bygge- og Boligstyrelsens bekendtgørelse nr. 612 af  

 8. juli 1992 om medregning i husstandsindkomsten af indkomster, der ikke er  

 skattepligtige her i landet efter boligstøttelovens § 8, stk. 3.
 Bygge- og Boligstyrelsens bekendtgørelse nr. 615 af  

 8. juli 1992 om udbetaling af boligstøtte.
 Bygge- og Boligstyrelsens bekendtgørelse nr. 617 af  

 8. juli 1992 om beregning af boligens bruttoetageareal i henhold til  

 boligstøtteloven.
 Bolig- og Byministeriets bekendtgørelse nr. 296 af  

 20. maj 1998 om indsendelse og behandling af klager over afgørelser  

 truffet af kommunen i medfør af lov om individuel boligstøtte  

 og om genvurdering i forbindelse med klager.
 By- og Boligministeriets bekendtgørelse af  

 september 1999 om opgørelse af indkomst til beregning af individuel  

 boligstøtte.
 By- og Boligministeriets bekendtgørelse af  

 september 1999 om opgørelse af formue til beregning af individuel  

 boligstøtte.
 By- og Boligministeriets bekendtgørelse af oktober  

 1999 om opreguleringsprocenten for personlig indkomst for 2000.
 By- og Boligministeriets bekendtgørelse af november  

 1999 om regnskabsaflæggelse, anvisning af statsrefusion og revision af  

 kommunernes boligstøtteregnskab.
 By- og Boligministeriets bekendtgørelse af november  

 1999 om opgørelse af boligudgiften efter § 18 i lov om individuel  

 boligstøtte.
 By- og Boligministeriets bekendtgørelse af november  

 1999 om opgørelse af den hidtidige og nuværende boligudgift  

 efter § 27 i lov om individuel boligstøtte.
 Boligministeriets vejledning nr. 129 af 25. september 1997  

 om regulering af beløb til brug for beregning af boligstøtte  

 for 1998.
 By- og Boligministeriets vejledning nr. 170 af 19. oktober  

 1998 om regulering af beløb til brug for beregning af  

 boligstøtte for 1999.
 By- og Boligministeriets vejledning nr. 6 af 25. januar  

 1999 om ændring og supplering af By- og Boligministeriets vejledning  

 nr. 170 af 19. oktober 1998 om regulering af beløb til brug for  

 beregning af boligstøtte for 1999.
 By- og Boligministeriets vejledning af oktober 1999 om  

 regulering af beløb til brug for beregning af boligstøtte for  

 2000.
 By- og Boligministeriets meddelelse nr. 30  

 vedrørende udbetaling af en måneds ekstra pension.
 1. Introduktion.
Ved lov nr. 376 af 6. juni 1991 vedtog Folketinget en ny  

 lov om individuel boligstøtte.
Loven trådte i kraft den 1.  

 januar 1993, og samtidig ophævedes den hidtil gældende lov om  

 individuel boligstøtte, jf. lovbekendtgørelse nr. 716 af 25.  

 oktober 1991.
 Loven er senere ændret adskillige gange, senest ved  

 lov nr. 1002 af 23. december 1998, hvor der med virkning fra 1. januar 2000  

 er sket væsentlige ændringer i reglerne for beregning af  

 boligsikring og boligydelse, jf. pkt. 1.1.
 Loven, der trådte i kraft 1. januar 1993, indeholder  

 en udmøntning af en række forslag til forenkling af den  

 tidligere gældende lov om individuel boligstøtte, som blev  

 fremsat af en enig arbejdsgruppe, der i april 1990 afgav rapporten  

 »Forenkling af boligstøttereglerne«.
 I arbejdsgruppen deltog repræsentanter for  

 Kommunernes Landsforening, Københavns Kommune, Frederiksberg Kommune,  

 Boligselskabernes Landsforening, Lejernes Landsorganisation, Folke- og  

 Invalidepensionisternes Kontaktudvalg, Finansministeriet,  

 Økonomiministeriet, Socialministeriet og Boligministeriet.
 Ændringerne tog i forhold til de tidligere  

 gældende boligstøtteregler sigte på, at ressourceindsatsen  

 ved administrationen af loven skulle reduceres mærkbart, og at den  

 interesserede boligstøttemodtager selv i videst muligt omfang skulle  

 kunne kontrollere rigtigheden af det modtagne beløb.
 Lov nr. 376 af 6. juni 1991 blev inden  

 ikrafttrædelsen ændret ved lov nr. 935 af 27. december 1991, der  

 vedrører en stramning af arealnormen (§ 12 og § 12a), lov nr. 380 af  

 20. maj 1992 om udgifter til fællesantenneanlæg, der  

 vedrører omberegning på grundlag af oplysninger fra udlejer om  

 nedsættelse af lejen (§ 46, stk. 3), lov nr. 476 af 24. juni 1992, der  

 vedrører nedsættelse af renten for boligydelseslån (§  

 35).
 I det følgende er i hovedtræk redegjort for  

 de væsentligste ændringer, omfattet af den nye  

 boligstøttelov pr. 1. januar 1993:
 Hidtil gældende bestemmelser om beregning af  

fiktivt formueafkast i forbindelse med opgørelse af  

 husstandsindkomsten er ophævet.
 Reglerne for opregulering af den slutlignede  

 indkomst, der efter lovens hovedregel benyttes til beregning af  

 husstandsindkomsten, er forenklet.
 Grænserne for, hvornår der skal benyttes  

forventet fremtidig indkomst frem for indkomst efter lovens  

 hovedregel, er forenklet for såvel boligsikrings- som  

 boligydelsesmodtagere, således at det nu fremgår af loven, at  

 forventet fremtidig indkomst fremover benyttes i alle tilfælde, hvor  

 det skønnes, at denne vil afvige med mindst ÷ 10.000 kr. eller +  

 20.000 kr. årligt i forhold til indkomstopgørelsen efter lovens  

 hovedregel.
 Anvendelse af det skattemæssige rentenedslag  

 for pensionister i forbindelse med beregning af husstandsindkomsten til brug  

 for boligstøtteberegningen er afskaffet.
 I tilfælde, hvor støttemodtagerens husleje  

 skal reduceres, idet lejen omfatter betaling for varme og varmt  

 vand eller elforbrug, kan kommunalbestyrelsen fradrage et  

 standardbeløb fastsat af By- og Boligministeriet.
Reglerne om tillæg til huslejen er ligeledes  

 ændret, hvor det påhviler lejeren at afholde udgifter til  

 indvendig eller udvendig vedligeholdelse.
Fremover benyttes et  

 m2-tillæg frem for et procenttillæg.
 Hvor en lejer selv afholder udgifter til vand, kan  

 kommunalbestyrelsen forhøje huslejen med et standardtillæg.
 Der er gennemført en forenkling af reglerne for  

 opgørelse af boligudgiften for pensionister, der bor i  

ejerbolig, herunder en forenkling af regler for hvilke lån, der  

 kan medtages i opgørelsen af boligudgiften.
 Der er gennemført en forenkling af reglerne om  

 fordeling mellem tilskud og lån for boligydelse til  

 pensionister i ejerbolig, således at den samlede støtte fremover  

 i alle tilfælde fordeles med 20 pct. som tilskud og 80 pct. som  

 lån.
 Kravet om, at en andelshaver i en privat andelsbolig skal  

aflevere andelsbeviset til kommunen som betingelse for udbetaling af  

 boligstøtte, er ophævet.
 Pensionisters mulighed for månedligt at ændre  

 i størrelsen af de udbetalte lånebeløb er  

 ændret, således at det fremover kun én gang årligt  

 kan meddeles kommunen, om støttemodtageren ønsker at modtage  

 den maksimale låneydelse eller kun en andel heraf.
 Den hidtil gældende lovs kap. 4 (den såkaldte  

 værelsesnorm) er ophævet, således at  

 boligstøtteberegning for alle modtagere fremover sker på basis  

 af den såkaldte arealnorm.
 De gældende regler om forbedringsboligsikring  

 efter § 25, hvor forbedring ikke sker i forbindelse med sanerings- eller  

 byfornyelsesbeslutninger, kan ikke fremover benyttes for nye modtagere.  

 Eksisterende modtagere under aftrapning kan fortsat bibeholde deres  

 støtte.
Reglerne for omberegning af boligstøtte i  

 løbet af året samt reglerne om efterregulering er forenklet.  

 Grænserne for, hvornår der skal foretages omberegning og  

 efterregulering, er harmoniseret med grænserne for, hvornår der  

 benyttes forventet fremtidig indkomst, jf. ovenfor.
Ved omberegning og  

 efterregulering skal kommunalbestyrelsen ikke fremover vurdere, om der er  

 tale om varige indkomstændringer.
 Endelig er reglerne om støttemodtagerens  

 oplysningspligt i løbet af året ændret, således  

 at kommunen ved afgørelse af, om der skal ske efterregulering i  

 forbindelse med ændringer i husstandsindkomsten, alene skal foretage  

 periodeopdeling af boligstøtteberegningen, når de  

 pågældende indkomstændringer er meddelt rettidigt til  

 boligstøttekontoret.
 Der er indført mulighed for, at kommunen kan  

 omberegne boligstøtte på grundlag af udlejerens  

 oplysninger om huslejeændringer til boligstøttekontoret.
 Der er gennemført visse harmoniseringer af satserne  

 for tilbagebetaling af beboerindskudslån.
 Reglerne om kommunalbestyrelsens udbetaling af  

frivillige beboerindskudslån er forenklet, således at  

 kommunalbestyrelsen selv kan bestemme vilkår for ydelse af disse  

 lån.
 Der er gennemført en redaktionel ændring af  

 reglerne for ydelse af beboerindskudslån til flygtninge.
 De særlige regler om ydelse af boligstøtte  

 til pensionister i kommunale pensionistboliger er ophævet.
 Klagereglerne er forenklet, således at By- og  

 Boligministeriets adgang til at optage en sag til behandling, når det  

 skønnes, at sagen er af principiel betydning, er ophævet.
 Der er gennemført en redaktionel ændring af  

 reglerne omkring statens refusion af kommunens udgifter til  

 boligstøtte.
 Visse af de hidtil gældende  

overgangsordninger i boligstøttelovgivningen er  

 ophævet.
For at formindske de økonomiske virkninger for  

 støttemodtagere, der efter loven vil tabe boligstøtte i forhold  

 til gældende regler, indeholder loven en kompensationsordning  

 for årene 1993 og frem.
Denne ordning indebærer, at ingen  

 boligstøttemodtager vil miste mere end godt 2.000 kr. om året i  

 1993 og senere som følge af overgangen til nye regler.  

 Kompensationsbeløbet aftrappes herefter med yderligere 2.000 kr. pr.  

 år.
 I forbindelse med de senere ændringer af den nye  

 boligstøttelov er der sket en stramning af arealnormen med en  

 overgangsordning for støttemodtagere, der oppebærer  

 boligstøtte ved udgangen af 1992.
 Endvidere er der i konsekvens af ændringerne i  

 lejelovgivningen, hvorefter udgifter til fællesantenner fra 1.  

 januar 1993 ikke længere kan indgå i lejen, og hvor  

 boligstøtte derfor skal omberegnes på grundlag af en lavere leje  

 for en række støttemodtagere, indført bestemmelser om, at  

 kommunerne ved nedsættelse af lejen kan omberegne boligstøtte  

 på grundlag af oplysninger herom fra udlejer.
 Endelig er der sket en nedsættelse af renten  

 for boligydelseslån således, at disse forrentes med en  

 rente, der svarer til halvdelen af Nationalbankens diskonto den 1. oktober  

 det foregående år.
Boligstøtteloven er efter udsendelsen af  

 første udgave af denne vejledning den 30. juli 1992 ændret  

 adskillige gange.
Herunder er der sket væsentlige ændringer  

 også af de ovennævnte regler, der trådte i kraft 1. januar  

 1993. Med virkning fra 1. januar 1993 er loven ændret ved lov  

 nr. 1044 af 23. december 1992, der primært vedrører en  

 ajourføring af klagereglerne (§ 73) samt indførelse af en  

 bagatelgrænse vedrørende efterregulering (§ 47, stk. 7).
 Loven er videre ændret med virkning fra 1. januar  

 1994 ved 4 lovændringer:
 Ved lov nr. 441 af 30. juni 1993 er primært  

 indført adgang for beboere i kollektive bofællesskaber til at  

 opnå boligstøtte (lovens kap. 4a).
 Videre er loven ændret ved §§ 11 og 14 i lov nr. 449  

 af 30. juni 1993. Ændringsloven, der er gennemført i tilknytning  

 til skatteomlægningen pr. 1. januar 1994, vedrører  

 opgørelsen af husstandsindkomst (§ 8), omlægning af samtlige  

 lovens satser til 1994-niveau (§ 72 m.fl.) samt ændrede procentsatser  

 for beregning af grænsebeløb for boligsikringsmodtagere (§  

 22).
 Fra den 1. januar 1994 er der ved lov nr. 1068 af 22.  

 december 1993 sket en ændring af reglerne om vandtillæg til lejen  

 (§ 10, stk. 3), og reglerne om rykning af boligydelseslån (§ 38) er ved  

 samme lov lempet med virkning fra den 24. december 1993.
 Med virkning fra den 1. januar 1994 er der endelig ved lov  

 nr. 110 af 14. februar 1994 sket en udvidelse af boligstøttelovens  

 pensionsbegreb (§ 2).
 Ved lov nr. 148 af 1. juni 1994 er  

 byfornyelsesboligstøttereglerne ændret for byfornyelsestilsagn  

 meddelt efter udgangen af 1994 (kap. 5).
I forbindelse med ændringer i lejelovgivningen er  

 der ved lov nr. 419 af 1. juni 1994 foretaget en ændring af  

 varmetillægsreglerne fra 1995, jf. den pågældende lovs § 4,  

 stk. 4 og stk. 12-14, og der er i lejelovens § 62b givet lejeren en ret til  

 fra den 1. juli 1994 at få en udtalelse fra kommunen med hensyn til de  

 boligstøttemæssige konsekvenser af en aftale om forbedring af  

 det lejede.
Samtidig er der sket mindre ændringer med hensyn til  

 boligstøttelovens bagatelgrænse (§ 47) og den mellemkommunale  

 refusion (§ 76).
 Fra 1. juli 1995 er ved lov nr. 204 af 29. marts  

 1995 indført adgang til beboerindskudslån ved ekspropriation af  

 lejemål (§ 60a).
 Med virkning fra 1. januar 1996 er loven  

 ændret ved fire lovændringer:
 Ved lov nr. 385 af 14. juni 1995 er gennemført en  

 ændring af reglerne om mellemkommunal udligning i  

 hovedstadsområdet, og satsen for statsrefusionen vedrørende  

 boligsikring er forhøjet (§ 75).
 Ved lov nr. 1065 af 20. december 1995 er foretaget  

 ændringer i tilknytning til indførelse i ældreboligloven  

 af begrebet plejeboliger. Ændringen vedrører primært  

 tilbageblevne husstandsmedlemmer (§§ 13 og 39), flytning til plejehjem (§ 42  

 og § 53) og mellemkommunal refusion (§ 76).
 Ved lov nr. 1067 af 20. december 1995 er låneandelen  

 med hensyn til boligydelse til ejere og andelshavere forhøjet (§§ 31  

 og 32), og mindsteudbetalingen for såvel lån som tilskud er  

 forøget (§§ 33 og 34).
 Endelig er ved lov nr. 1068 af 20. december 1995  

 gennemført forskellige ændringer med virkning fra 1. januar  

 1996. Herunder er der givet kommunerne adgang til at indbringe lejens  

 størrelse for huslejenævn eller boligret (§ 11). Finansstyrelsen  

 varetager herefter stat og kommunes interesse ved salg af ejendomme med  

 boligydelseslån (§ 39a), og personkredsen for lovens  

 flygtningebestemmelser er udvidet (§§ 65 og 75).
I forbindelse med ikrafttrædelsen af lov om almene  

 boliger er med virkning fra 1. januar 1997 gennemført  

 konsekvensændringer i boligstøtteloven ved § 6 i lov nr. 1048 af  

 11. december 1996. Ændringerne indebærer primært, at  

 boligstøtte, herunder beboerindskudslån til beboere i almene  

 boliger, ydes efter samme regler, som hidtil har været gældende  

 for beboere i boliger omfattet af lov om boligbyggeri, og at  

 boligstøtte til almene ældreboliger ydes efter samme regler, som  

 hidtil gældende for ældreboliger efter ældreboligloven.
I  

 forbindelse med, at begrebet almennyttig ældreegnet bolig er  

 udgået i lov om almene boliger, er reglerne om fravigelse af maksimum  

 for boligudgift og boligstøtte (§ 14, stk. 3, og § 23, stk. 2) udvidet  

 til at omfatte kommunal anvisning af pensionister til alle typer af alment  

 byggeri samt ældreboliger omfattet af den hidtidige  

 ældreboliglov.
Under henvisning til, at fremtidige almene  

 ungdomsboliger finansieres ved indskud, kan der ydes beboerindskudslån  

 (§§ 54, 59 og 66) til sådanne boliger.
Lån ydes dog kun til  

 ungdomsboliger med selvstændigt køkken, medmindre der er tale om  

 lån til flygtninge.
Fra 1. januar 1998 er ved lov nr. 380 af 10. juni  

 1997 indført nye regler om bofællesskaber.
Der er tale dels om  

 særlige regler for nye bofællesskaber etableret efter lov om  

 almene boliger, dels om generelle ændringer med hensyn til  

 forøgelse af antallet af beboere i kollektive bofællesskaber og  

 forøgelse af det areal og den boligudgift, der kan ydes  

 bofællesskabsboligstøtte til.
 Ligeledes fra 1. januar 1998 er ved lov nr. 382 af 10.  

 juni 1997 gennemført konsekvensændringer af den samtidige nye  

 lov om byfornyelse. Ændringen indeholder bl.a. en regel om et nyt  

 byfornyelsestilskud til visse lejere i nybyggede ejendomme.
 Ved lov nr. 970 af 17. december 1997 er foretaget  

 konsekvensændringer som følge af ændring i lov om almene  

 boliger pr. 1. januar 1998 og som følge af lov om leje af almene  

 boliger pr. 1. juli 1998.
 Herudover er der ved lov nr. 980 af 17. december 1997  

 foretaget konsekvensændringer pr. 1. juli 1998 som følge af  

 ophævelsen af lov om social bistand og indførelsen af lov om  

 retssikkerhed og administration på det sociale område.  

 Klageinstansen for boligstøttesager er herefter det sociale  

 nævn.
 Fra 1. juli 1999 er § 78 om kommunernes indhentning  

 af oplysninger i kontroløjemed ændret, jf. lov nr. 394 af 2.  

 juni 1999.
 Boligstøttens beregning er væsentligt  

 ændret ved lov nr. 1002 af 23. december 1998.
 Enkelte elementer af lovændringen er trådt i  

 kraft 1. marts 1999. Det drejer sig om bortfald af fradraget til hver  

 pensionist i husstanden (§ 8, stk. 4) og ændret  

 grænsebeløbssats for perioden 1. marts - 31. december 1999 (§  

 84) samt en ændret kompensationsordning for støttemodtagere,  

 hvis støtte nedsættes som følge af ændringer i  

 boligstøtteloven.
 Hovedparten af lovændringen træder imidlertid  

 først i kraft 1. januar 2000 og enkelte ændringer senere.  

 Der er primært tale om et nyt beregningssystem BS-2000 for boligsikring  

 og boligydelse, der indfases i perioden 1. januar 2000 - 1. januar 2004 (§§  

 21, 21a, 22 og 22a). Endvidere anvendes fra 1. januar 2000 et nyt  

 husstandsindkomstbegreb fremfor hidtil to begreber (§ 8, stk. 2), jf.  

 nedenfor.
 1.1. Boligstøtteloven fra 1. januar 2000.
 Hovedsigtet med den nye beregningsmodel BS-2000 er at  

 forenkle boligstøttereglerne og samtidig skabe et system, der i  

 højere grad motiverer støttemodtagerne til at  

 økonomisere med boligforbruget.
 I den konkrete udmøntning af disse  

 målsætninger er det endvidere tilstræbt at undgå en  

 væsentlig forøgelse af samspilsproblemerne, at opnå en  

 besparelse ved fuld gennemførelse af reformen og at sikre modtagerne  

 mod drastiske støttetab.
Efter modellen beregnes boligstøtten i den fuldt  

 gennemførte boligstøttereform som en andel af huslejen minus  

 en andel af indkomsten.
Den andel, boligstøttemodtageren selv skal  

 betale, er forøget i forhold til den hidtil gældende  

 boligstøttelov.
Modellen sikrer herved en forøget tilskyndelse  

 til at økonomisere med boligforbruget.
 Den nye beregningsmodel indebærer, at den maksimale  

 indkomst, hvortil der kan ydes støtte, falder i forhold til de hidtil  

 gældende regler, hvorved støtten i højere grad  

 koncentreres om husstande med lavere indkomster.
 De væsentligste elementer i det nye beregningssystem  

 BS-2000 er følgende:
 1.	Nedsat udbetalingsprocent for boligydelse og boligsikring.
 2.	Forenklet indkomstafhængig aftrapning   ingen aftrapning for  

 lave indkomster.
 3.	Tillæg til lejen for pensionister.
 4.	Afvikling af indkomstfradrag for pensionister.
 5.	Omlægning af indkomstfradraget for børn til et  

 tillæg til progressionsgrænsen.
 6.	Indførelse af en mindste egenbetaling.
 7.	Formuetillæg til husstandsindkomsten.
 8.	Overgangsregler for årene 2000 - 2003.
 9.	Videreførelse af forbedret kompensationsordning.
 Herudover omfatter lovændringen en række  

 forenklinger af administrativ og forståelsesmæssig karakter,  

 herunder navnlig indførelse af et nyt husstandsindkomstbegreb fremfor  

 to, ophævelse af reglerne om gunstighedsberegning for børn med  

 højere indtægter, ændring af reglerne om størrelsen  

 af indkomstudsving ved omberegning og efterregulering samt udtrykkelige  

 regler om engangsbeløb og visse feriepenge.
 Endelig omfatter lovændringen regler om solidarisk  

 hæftelse for tilbagebetalingskrav, øget medregning af  

 aktieindkomst i husstandsindkomsten og en stramning af  

 undtagelsesbestemmelsen om udbetaling af boligstøtte ud over lovens  

 maksimum.
 1.2. Vejledningens indhold.
 Kap. 2-4 indeholder en beskrivelse af de almindelige  

 betingelser for at opnå boligstøtte, herunder personkredsen,  

 opgørelse af husstandsindkomsten og kvalitetskravene til  

 støttemodtagerens bolig.
 Kap. 5-8 beskriver reglerne om opgørelse af  

 boligudgiften for henholdsvis lejere, andelshavere i private  

 andelsboligforeninger og ejere samt de fælles regler for  

 opgørelse af boligudgiften.
 Kap. 9-10 omhandler beregningsreglerne for boligsikring og  

 boligydelse.
 Kap. 11 beskriver særreglerne for boligydelse i form  

 af lån.
 Kap. 12 vedrører byfornyelses- og  

 saneringsboligstøtte.
 Kap. 12a indeholder en samlet gennemgang af reglerne for  

 boligstøtte til deltagere i kollektive bofællesskaber.
 Kap. 13 vedrører ansøgning om og udbetaling  

 af boligstøtte.
 Kap. 14 beskriver reglerne om omberegning og  

 efterregulering.
 Kap. 15, 15a og 16 indeholder en gennemgang af reglerne om  

 støtte til betaling af beboerindskud i almene boliger, reglerne om  

 støtte til indskud m.v. i kommunalt anviste lejligheder i det private  

 udlejningsbyggeri og særreglerne om flygtninges adgang til at  

 opnå lån m.v.
 Kap. 17 omhandler satser og grænsebeløb.
Kap. 18-20 indeholder klagereglerne, reglerne om  

 administration og finansiering samt overgangsbestemmelser m.m., herunder  

 reglerne om kompensationsbeløb.
Som bilag til denne vejledning er  

 optaget de i henhold til loven udstedte bekendtgørelser.
Alle  

 henvisninger i vejledningen til paragrafnumre uden nærmere lovangivelse  

 vedrører lov om individuel boligstøtte.
Alle henvisninger til  

 »pkt.« eller »kap.« uden nærmere angivelse vedrører  

 vejledningen.
 2. Hvem er berettiget til at få boligstøtte.
 Reglerne om hvilke almindelige betingelser, der skal  

 være opfyldt for at kunne få boligstøtte, er fastsat i  

 lovens kap. 1. §§ 1-4 vedrører personkredsen, mens § 5 vedrører  

 krav om fast bopæl og helårsbeboelse.
 2.1. Boligsikring.
 Boligstøtte til lejere, der ikke er pensionister,  

 kaldes i loven boligsikring, jf. § 3, stk. 1.
 Boligsikringsordningen omfatter i princippet alle  

 udlejningslejligheder og lejligheder i almene andelsboligorganisationer, jf.  

 § 9 i lov om almene boliger samt støttede private andelsboliger m.v.
 Ansøgning om boligsikring indgives af lejeren, og  

 boligsikringen udbetales som udgangspunkt til lejeren, jf. pkt. 13.1.1. Er  

 flere husstandsmedlemmer lejere, kan ansøgning indgives af en lejer  

 eller af flere i forening.
Ordningen gælder derimod som alt overvejende  

 hovedregel ikke for personer, der bor i eget hus eller egen ejerlejlighed  

 eller er andelshavere i en privat andelsboligforening.
Endelig gælder  

 ordningen heller ikke for personer, der bor i enfamilieshus eller to- eller  

 flerfamilieshus, som ejes af et aktieselskab, anpartsselskab eller lignende,  

 hvori boligtageren ejer aktier, anparter eller lignende.
Der vil således ikke kunne ydes boligsikring til  

 personer, der ved fraflytning har ret til fortjeneste ved videresalg til den  

 nye ejer af den aktie, hvortil brugsretten til lejligheden er knyttet.  

 Indehavere af aktielejligheder og lignende, der har opnået boligsikring  

 inden den 1. januar 1979, kan dog forblive boligsikringsmodtagere.
Hvorvidt  

 en ejer af en partialobligation med dertil knyttet brugsret til en lejlighed  

 kan sidestilles med en lejer, afhænger af en fortolkning af det  

 konkrete tilfælde, herunder muligheden for fortjeneste ved salg.
 Boligsikring til ejerboliger m.v. kan dog ydes til  

 beboere, der bor i kollektive bofællesskaber og er fyldt 55 år,  

 jf. § 24a og kap. 12a.
 Boligsikring kan ikke udbetales, når  

 ansøgeren modtager boligydelse, jf. § 3, stk. 3.
 2.2. Boligydelse.
 Boligstøtte til pensionister kaldes i loven  

boligydelse, jf. § 4, stk. 1.
Boligydelse kan udbetales til personer, der modtager  

dansk social pension, dvs. folkepension, førtidspension eller  

 invaliditetsydelse.
Dette gælder både situationen, hvor personen  

 selv er lejer, ejer eller andelshaver i en privat andelsboligforening, og den  

 situation, hvor vedkommende person, der modtager eller får forskud  

 på social pension, har husstandsfællesskab med en lejer, en ejer  

 eller en andelshaver i en privat andelsboligforening, jf. § 2, stk. 2.
 Uanset om det er pensionisten selv, der er ejer, lejer  

 eller andelshaver, eller om pensionisten er husstandsmedlem, skal  

 ansøgningen om boligydelse indgives af pensionisten, og boligydelsen  

 udbetales som udgangspunkt til pensionisten, jf. pkt. 13.1.1. I sager, hvor  

 pensionisten inden 1. januar 2000 er registreret som medansøger, skal  

 der ikke indgives ny ansøgning.
 Retten til at modtage boligydelse for lejere, ejere eller  

 andelshavere i private andelsboligforeninger samt personer, der har  

 husstandsfællesskab med sådanne, omfatter fra 1. januar 1994  

 også alle personer, som modtager en udenlandsk pension omfattet af  

 EF-rådets forordning nr. 1408/71. Det drejer sig om pensioner fra  

 et land, der er omfattet af det europæiske økonomiske  

 samarbejdsområde (EU-lande samt øvrige nordiske lande). Det er  

 fortsat en betingelse for faktisk modtagelse af boligydelse, at den  

 pågældende pensionist i øvrigt opfylder betingelserne  

 herfor bl.a. med hensyn til at benytte en helårsbolig i Danmark til  

 helårsbeboelse.
 De i § 2, stk. 1 og 2, nævnte personer kaldes i  

 loven pensionister, jf. § 2, stk. 3. Personer med anden udenlandsk pension  

 end den nævnte eller anden form for pension end de nævnte sociale  

 pensioner anses ikke for pensionister i lovens forstand.
Boligydelsesordningen omfatter i princippet alle former  

 for boliger, uanset om pensionisten bor i lejebolig, ejerbolig, andelsbolig,  

 aktielejlighed m.v.
Dog kan der ikke udbetales boligstøtte til  

 pensionister, der bor i boformer omfattet af kap. 18 i lov om social service,  

 i en institutionsbolig (plejehjem) eller i en institutionslignende bolig  

 (beskyttede boliger) efter de hidtidige regler i lov om social bistand, jf. §  

 140 i lov om social service.
Derimod er pensionister i almene  

 ældreboliger og ældreboliger, der er indrettet i henhold til den  

 tidligere lov om boliger for ældre og personer med handicap, berettiget  

 til boligydelse efter lovens almindelige regler herom.
 Såfremt en pensionist, der bor i lejebolig, kan  

 opnå større beløb i boligsikring end i boligydelse, kan  

 boligsikring i stedet ydes, jf. § 3, stk. 2.
 Boligydelse kan ikke udbetales, når ansøgeren  

 modtager boligsikring, jf. § 4, stk. 2.
 Hvis der er husstandsfællesskab mellem en pensionist  

 og en ejer, som ikke er pensionist, kan pensionisten alene opnå  

 boligydelse efter reglerne for ejere.
 I situationer, hvor et barn under 23 år som eneste  

 pensionist i husstanden udløser boligydelse i medfør af § 2,  

 stk. 2, kan der ikke gives fradrag i barnets indkomst eller tillæg til  

 progressionsgrænsen for barnet.
 Kommunalbestyrelsen skal i disse situationer udbetale  

 boligstøtte efter den gunstigste af følgende 2 beregninger,  

 hvis der er tale om en lejebolig:
 1.	Boligydelse efter § 2, stk. 2.
 2.	Boligsikring, hvor barnet udløser fradrag i barns  

 indtægt og eventuelt tillæg til progressionsgrænsen, hvis  

 der er flere børn i husstanden.
 Om børn i husstanden generelt henvises til pkt.  

 3.2.1.
Det afgørende kriterium for ret til boligydelse er,  

 om der faktisk udbetales social pension.
Der kan derfor ikke gives  

 boligydelse til personer, der ikke modtager pension, enten fordi de ikke har  

 søgt om pension, eller fordi de på grund af indtægt har  

 fået frakendt eller bortreguleret pensionen.
Betingelsen for at modtage  

 boligydelse er heller ikke opfyldt, hvis pensionen er inddraget eller gjort  

 hvilende i forbindelse med pensionistens genoptagelse af erhvervsarbejde,  

 eller ved strafafsoning eller andre frihedsberøvende foranstaltninger  

 i henhold til dom.
I disse situationer vil den pågældende  

 eventuelt være berettiget til boligsikring.
Hvis udbetalte dagpenge  

 m.v. for ansøgningsperioden er fratrukket i en udbetaling af pension  

 med tilbagevirkende kraft efter § 32 i lov om social pension, kan boligydelse  

 dog udbetales fra ansøgningstidspunktet, uanset om der rent faktisk  

 kommer et pensionsbeløb til udbetaling for denne periode efter fradrag  

 af dagpenge.
 Om retten til boligydelse i forbindelse med tilkendelse af  

 pension, se pkt. 13.2.1.5.
 2.2.1. Lov om lån til betaling af ejendomsskatter.
 Ifølge § 4, stk. 3, 1. pkt., kan en pensionist ikke  

 samtidig optage lån til betaling af ejendomsskatter eller lån til  

 visse andre udgifter, f.eks. til fjernvarme, vej- og kloakbidrag m.v., og  

 modtage boligydelse til samme bolig.
 En pensionist, der optager lån til betaling af  

 ejendomsskatter til f.eks. et sommerhus, kan således godt samtidig  

 modtage boligydelse til sin helårsbolig.
 Kommunalbestyrelsen må yde pensionisten  

 fornøden vejledning om ydelserne efter de to love.
 En pensionist kan ikke modtage boligydelse i de år,  

 hvor der optages lån til betaling af ejendomsskatter, men når  

 lån først optages senere på året til betaling af  

 ejendomsskatter eller til visse andre udgifter, f.eks. til fjernvarme,  

 bortfalder boligydelsen først fra dette tidspunkt.
 Pensionisten kan tidligst opnå ret til boligydelse  

 med virkning fra udgangen af det år, hvori lånet - efter lov om  

 lån til betaling af ejendomsskatter og om ændring af  

 ligningsloven - er optaget, medmindre lånet er indfriet, jf. § 4, stk.  

 3, 2. pkt.
 En pensionist kan således få boligydelse med  

 virkning fra begyndelsen af den måned, der følger nærmest  

 efter ansøgningens indgivelse, såfremt lånet er indfriet  

 for det pågældende år, jf. § 40, stk. 1. Hvis pensionisten  

 i løbet af året flytter til en ny bolig, vil pensionisten kunne  

 modtage boligydelse til sin nye bolig med virkning fra indflytningsdagen,  

 når denne ikke ligger mere end 1 måned fra ansøgningens  

 indgivelse, jf. § 40, stk. 2.
 2.2.2. Boligsikring/boligydelse.
 Såfremt en pensionist, der bor i lejebolig, kan  

 opnå større beløb i boligsikring end i boligydelse, kan  

 boligsikring ydes i stedet, jf. § 3, stk. 2. Dette kan f.eks. være  

 tilfældet i forbindelse med byfornyelse.
Hvis en pensionist modtager boligydelse, og der i  

 løbet af året indtræder sådanne ændringer i  

 indkomsten eller boligudgiften, at pensionisten vil få fordel ved i  

 stedet at modtage boligsikring, skal pensionisten overgå til at modtage  

 boligsikring.
Omvendt kan der forekomme situationer, hvor en pensionist i  

 løbet af året skal overgå fra boligsikring til  

 boligydelse.
 Overgår en pensionist fra boligydelse til  

 boligsikring eller omvendt, skal der ikke indgives ny ansøgning til  

 kommunalbestyrelsen, jf. pkt. 13.1.1.
 2.3. Dansk statsborgerskab.
 Spørgsmålet om dansk statsborgerskab som  

 betingelse for at modtage boligstøtte er ikke reguleret ved lovens  

 bestemmelser.
 Udenlandske statsborgere kan få boligstøtte  

 på lige fod med danske statsborgere, såfremt de har fast  

 bopæl her i landet.
 Retten til at få boligydelse er betinget af, at  

 personen samtidig ikke alene har opnået ret til udbetaling af, men  

 også faktisk modtager dansk social pension, jf. pkt. 2.2.
Reglerne om udlændinges ret til social pension  

 findes i lov om social pension.
Der henvises også til  

 Socialministeriets vejledning om social pension.
 2.4. Bopælskrav.
 Retten til boligstøtte er efter § 5, nr. 1,  

 betinget af, at ansøgeren har fast bopæl her i landet.
Personer, der opholder sig i Danmark alene på  

 grundlag af en ansøgning om opholdstilladelse efter  

 udlændingeloven - herunder asylansøgere - har ikke fast  

 bopæl her i landet og kan derfor ikke som støtteansøgere  

 opnå individuel boligstøtte.
Udbetaling af boligstøtte  

 forudsætter, at den pågældende har fået enten varig  

 eller midlertidig opholdstilladelse efter udlændingeloven.
 Ved midlertidigt ophold i udlandet - normalt ikke over 6  

 måneder - er formodningen for, at der stadig vil være tale om  

 fast bopæl.
 Boligydelse bortfalder, hvis pensionisten flytter til  

 udlandet, selv om pensionisten i øvrigt bevarer selve pensionen efter  

 lovgivningens regler om ret til dansk pension i udlandet.
 Ved midlertidigt ophold i udlandet - normalt ikke over 6  

 måneder - bevarer pensionisten dog retten til boligydelse i samme  

 omfang som retten til pension.
 2.4.1. Benyttelse af en bolig til helårsbeboelse.
 Retten til boligstøtte er efter § 5, nr. 2,  

 også betinget af, at ansøgeren benytter en bolig her i landet  

 til helårsbeboelse.
Boligen skal rent faktisk benyttes som  

 helårsbeboelse.
Der kan således ikke opnås  

 boligstøtte, hvis en person har tilmeldt sig folkeregistret, men ikke  

 på noget tidspunkt er flyttet ind i lejligheden.
 Der vil heller ikke kunne ydes boligstøtte, hvis en  

 pensionist får udbetalt sin pension gennem en anden kommune end den,  

 hvor boligen er beliggende, og folkeregistreringen og de faktiske forhold  

 indicerer, at opholdet i den anden kommune ikke er af midlertidig  

 karakter.
 Hvor der afsiges en dom, der vil medføre  

 frihedsberøvelse i mere end 6 måneder, vil den domfældte  

 normalt ikke kunne få boligstøtte, da brugen af lejligheden ikke  

 opfylder betingelsen om anvendelse til helårsbeboelse.
Der vil kunne udbetales boligstøtte til en person,  

 der benytter et sommerhus til helårsbeboelse.
Det er således uden  

 betydning, hvordan boligen eventuelt måtte være registreret i  

 bygnings- og boligregistret, jf. pkt. 4.2. Boligstøttelovens krav til  

 boligen ifølge § 9 skal dog være opfyldt, jf. kap. 4. Hvis den  

 hidtidige helårsbopæl eventuelt bevares, vil der ikke samtidig  

 kunne modtages boligstøtte til denne bolig.
 3. Husstand og indkomst.
 3.1. Indledning.
Beregningen af boligstøtte foretages på  

 grundlag af husstandsindkomsten.
Den husstandsind-komst, der skal  

 lægges til grund ved boligstøtteberegningen, er husstandens  

 samlede indkomster, dvs. at opgørelsen omfatter både  

 ansøgerens indkomst og andre husstandsmedlemmers indkomst, jf. §§ 6 og  

 7.
 Husstandsindkomsten opgøres efter § 8.
 Husstandsindkomsten opgøres i forbindelse med  

 ansøgning om boligstøtte, til brug for den årlige  

 fastsættelse af boligstøtte, samt når der sker  

 ændringer i løbet af boligstøtteåret.
 3.2. Husstandens medlemmer.
 Som medlemmer af husstanden medregnes  

 ansøgeren, dennes ægtefælle, hjemmeværende  

 børn og andre, der har fast ophold i boligen uden at være  

 logerende, jf. § 7, stk. 1.
 Det er personer, der faktisk har fast ophold i  

 boligen, som indgår i husstanden.
 Normalt vil folkeregistertilmeldingen være udtryk  

 for, om en person har fast ophold; men kan det godtgøres, at  

 tilmeldingen ikke stemmer overens med de faktiske forhold, skal disse  

 faktiske forhold lægges til grund.
Det kan undertiden give anledning til tvivl, om der er  

 tale om fast ophold i boligen.
Ved enkelte husstandsmedlemmers kortere  

 ophold - normalt ikke over 6 måneder - uden for hjemmet, eksempelvis i  

 forbindelse med strafafsoning, rekreationsophold eller kortere fravær i  

 uddannelsesøjemed, vil formodningen være for fast ophold.
I husstande, hvor der indgår husassistenter eller  

 au-pair piger/drenge, der har bopæl sammen med boligtageren, ser man  

 bort fra disse personer, dvs. at deres indkomst ikke skal medregnes, og at  

 der ikke skal ske fradrag i lejen for det værelse eller de  

 m2, de benytter.
Herved undgår man, at den del af  

 husstandsindkomsten, som den ansatte modtager af boligtageren, medregnes to  

 gange, idet den tillige er indeholdt i boligtagerens husstandsindkomst.
 Ved afgørelse om fast ophold lægges  

 vægt på, om den hidtidige bopæl må anses for opgivet.  

 For børn under 23 år, hvor der er indrettet plads i hjemmet med  

 henblik på ophold i weekends og ferier, vil formodningen være for  

 fast ophold i husstanden.
Ved afgørelsen af, om en person er  

husstandsmedlem eller logerende (fremlejetager), tages almindeligvis  

 udgangspunkt i ansøgerens oplysninger.
Ved afgørelsen  

 lægges vægt på den pågældendes råderet  

 over/i boligen.
 Personer, der alene opholder sig i en bolig på grund  

 af en ansøgning om opholdstilladelse efter  

 udlændingeloven, anses ikke for at have fast bopæl her i landet,  

 jf. punkt 2.4, og betragtes derfor hverken som husstandsmedlemmer eller  

 logerende.
 Ansøgeren har pligt til at give meddelelse om  

 indgåelse eller ophør af fremlejeforhold, jf. § 43.
 3.2.1. Børn.
 For at et barn skal betragtes som barn ved beregningen af  

 boligstøtte, skal det være under 23 år og bo i  

 boligen, jf. § 7, stk. 2. Det er tillige en betingelse for at medtage barnet  

 ved beregning af boligstøtte, at barnet har fast ophold i  

 ansøgerens hjem.
 Børn i boligstøttelovens forstand er  

 biologiske børn, adoptivbørn, børnebørn eller  

 plejebørn, som bor sammen med deres forældre,  

 bedsteforældre eller plejeforældre, og som opfylder lovens  

 aldersbetingelse.
Børn i familiepleje med en tidsbegrænset  

 plejetilladelse kan være omfattet.
Der kan lægges vægt  

 på, at plejebarnet er tilmeldt hos boligtageren (plejefamilien), og at  

 denne får udbetalt børnefamilieydelse.
Hvis forældre ikke lever sammen, medregnes barnet  

 ved beregning af boligstøtte til den husstand, hvor barnet opholder  

 sig mest.
Barnet kan således ikke medregnes i to husstande.
Hvis et barn opholder sig lige meget hos begge  

 forældre, skal barnet ved beregning af boligstøtte medregnes hos  

 den af forældrene, der har forældremyndigheden.
Tilkommer  

 forældremyndigheden den ene af forældrene, og den anden af  

 forældrene godtgør, at barnet bor hos ham/hende, vil barnet  

 skulle medregnes i den husstand, hvor barnet rent faktisk opholder sig,  

 når barnet ikke er fraværende på grund af ferie,  

 skoleophold eller lignende.
 Lever forældre, der har fælles  

 forældremyndighed, ikke sammen, og opholder barnet sig lige meget  

 hos begge forældre, medregnes barnet ved beregning af  

 boligstøtte til den husstand, på hvis adresse barnet er tilmeldt  

 folkeregisteret, jf. § 7, stk. 4.
Det kan i visse tilfælde være tvivlsomt, om et  

 barn kan anses at have fast ophold i hjemmet.
Kortere ophold uden for  

 hjemmet, f.eks. i forbindelse med hospitalsophold eller på grund af  

 forsørgerens sygdom, hvor der er hensigt til tilbagevenden til  

 forældrene, vil normalt ikke være nogen hindring for at medtage  

 barnet ved beregningen af boligstøtte.
Ved tidsmæssigt  

 afgrænsede ophold på ikke over 6 måneder vil formodningen  

 være for kortere ophold.
Ved længere tids fravær bør der  

 anlægges en strengere fortolkning.
Hvis fraværet er af ubestemt  

 varighed, kan der være en vis formodning for, at det bliver  

 permanent.
Børn under fortsat uddannelse, der bor på  

 kollegium, på højskole, er på længere studieophold  

 eller lignende, kan ikke anses at have fast ophold i ansøgerens  

 hjem.
Tilsvarende gælder fravær af længere varighed, der  

 eksempelvis skyldes lønnet beskæftigelse.
Formodning om fast  

 ophold kan dog være til stede, hvis der ved indretningen af hjemmet er  

 taget hensyn dels til barnets midlertidige ophold under f.eks. ferie, fridage  

 eller sygdomsperioder, dels muligheden for senere varige ophold.
F.eks.  

 kostskoleophold vil normalt medføre, at barnet bør medtages ved  

 boligstøtteberegningen.
Tilsvarende principper gælder, hvor et handicappet  

 barn er anbragt på institution.
Formodningen om fast ophold vil  

 være tilstede, hvis der ved indretningen af hjemmet er taget hensyn til  

 barnets midlertidige ophold i hjemmet under ferie og lignende og muligheden  

 for senere varige ophold.
 Et barn i familiepleje (frivillig eller tvangsmæssig  

 anbringelse) kan  - uanset at plejeforholdet er af ubestemt varighed -  

 tillige medregnes som husstandsmedlem i de biologiske forældres  

 husstand, når der ved indretning af hjemmet er taget hensyn dels til  

 barnets midlertidige ophold og dels til muligheden for senere varigt ophold.  

 I sådanne tilfælde kan barnet medregnes som husstandsmedlem  

 både i de biologiske forældres husstand og i plejefamiliens  

 husstand.
 Hvis et barn under 23 år flytter hjemmefra, og det  

 er overvejende sandsynligt, at barnet ikke flytter tilbage til boligtageren,  

 kan barnet ikke medtages som husstandsmedlem, før tilbageflytning  

 faktisk finder sted.
Spørgsmålet om fast ophold for et barn, der  

 aftjener værnepligt, beror på en konkret vurdering af, om  

 den pågældende har ophold i boligen.
Hvis værnepligt  

 aftjenes på en kaserne, der ligger i nærheden af familiens  

 bopæl, vil der være en vis formodning for, at den  

 pågældende skal betragtes som husstandsmedlem.
Er kasernen  

 derimod beliggende i en vis større afstand fra  

 boligstøttemodtagerens bopæl, vil der være en formodning  

 for, at barnet ikke skal betragtes som husstandsmedlem.
Der kan i denne  

 forbindelse ikke udelukkende lægges vægt på, hvor  

 vedkommende er tilmeldt.
Værnepligt medfører ingen ændring  

 i registrering af de pågældendes boligforhold.
 3.2.2. Særlig beregningsmæssig status for børn.
 Indkomster for børn under 23 år indgår  

 i husstandsindkomsten, idet denne dog reguleres med fradrag i børns  

 indkomst, jf. § 8 og nedenfor pkt. 3.6. Desuden forøges  

 progressionsgrænsen og indkomstgrænsen for beregning af  

 grænsebeløb for det 2.-4. barn i husstanden fra 1. januar 2000,  

 jf. pkt. 9.1.1.2, 9.2.1.2, 10.1.1.2 og 10.2.1.2. Samtidig er den hidtidige  

 mulighed for såkaldt gunstighedsberegning af børn ophævet.  

 Børn i husstanden kan således ikke længere betragtes som  

 logerende.
 3.3. Husstandens indkomst.
 3.3.1. Oversigt.
 Den husstandsindkomst, der skal lægges til grund ved  

 boligstøtteberegningen, er husstandens samlede indkomst, jf. § 6.
 Indkomstgrundlaget er fastsat i § 8. Indkomsten  

 opgøres som summen af samtlige husstandsmedlemmers indkomster.
 Udgangspunktet for opgørelse af  

husstandsindkomsten er summen af ansøgerens og dennes  

 husstandsmedlemmers hver for sig opgjorte personlige indkomster med  

 tillæg af positiv kapitalindkomst, der anvendes til beregning af  

 indkomstskat efter personskattelovens § 7 (dog før det deri  

 nævnte bundfradrag), samt med tillæg af aktieindkomst, der  

 beskattes efter personskattelovens § 8a, stk. 1 og 2.
Indtægtsgrundlaget bygger på de samme  

 indkomstbegreber, som anvendes i skattelovgivningen.
Efter reglerne om  

 personlig indkomstbeskatning, jf. personskatteloven, opdeles de  

 skattepligtige indtægter, der indgår i den skattepligtige  

 almindelige indkomst, i personlig indkomst og i kapitalindkomst.
Derudover  

 opgøres aktieindkomst og CFC-indkomst.
For de flestes vedkommende kan husstandsindkomsten  

 opgøres efter reglerne i personskatteloven.
Selvstændige  

 erhvervsdrivende kan dog i visse tilfælde anvende reglerne i  

 virksomhedsskatteloven.
 Reglerne om opgørelse af husstandsindkomst er  

 ændret væsentligt fra 1. januar 2000.
Fra 1. januar 2000 opgøres husstandsindkomsten  

 altid som den forventede indkomst.
Der sondres således ikke  

 længere i loven mellem opgørelse af en såkaldt  

 hovedregelsindkomst og en forventet indkomst.
 Regler om hvilke elementer, der indgår i  

 husstandsindkomsten, er fastsat i § 8, stk. 1-7.
 Nye regler for regulering af den forventede indkomst er  

 fra 1. januar 2000 fastsat i bekendtgørelse nr. 722 af 15. september  

 1999 herom.
De nye regler indebærer, at husstandsindkomsten ved  

 ansøgning om boligstøtte altid opgøres på grund af  

 husstandens aktuelle indkomst af den nævnte art.
Ved  

 årsomregningen pr. 1. januar tages der udgangspunkt i de registrerede  

 indkomstoplysninger pr. 1. december i året umiddelbart forud for  

 boligstøtteåret, idet der foretages en opregulering heraf.
 Husstandsindkomsten reguleres med fradrag i børns  

 indkomster, jf. § 8, stk. 5.
 Herudover forhøjes husstandsindkomsten med et  

 formuetillæg for husstande, hvis formue overstiger 500.000 kr., jf. §  

 8, stk. 7, og § 8a.
 De enkelte elementer i opgørelsen af  

 husstandsindkomsten er nærmere beskrevet i pkt. 3.3.2-3.3.6.
 I indkomsten efter § 8, stk. 1-3, foretages endvidere  

 indtil udgangen af 2003 fradrag i husstandsindkomsten i følgende  

 tilfælde, jf. § 8, stk. 4, og § 14, stk. 4, i lov nr. 449 af 30. juni  

 1993:
-	reelt enlige pensionister, -	enlige personer, der modtager invaliditetsydelse samt bistands- eller  

 plejetillæg efter §18, jf. §§ 16 og 49, stk. 2, 2. pkt., i lov om  

 social pension, -	personer, der den 26. april 1990 var ugifte eller separerede og havde  

 ret til pension, eller som var fyldt 67 år, medmindre et nyt  

 samlivsforhold er indledt på det nævnte tidspunkt eller  

 senere.
Ved reelt enlige pensionister forstås samme begreb  

 som efter § 49, stk. 2, i lov om social pension.
Af § 49, stk. 2,  

 fremgår det, at det særlige pensionstillæg gives til  

 enlige, hvormed menes personer, der ikke lever i et samlivsforhold, hvor  

 parterne gennem kontante bidrag, arbejde i hjemmet eller på anden  

 måde bidrager til den fælles husførelse.
Den beskrevne  

 persongruppe svarer til de personer, der i medfør af den indtil 1.  

 januar 1994 gældende § 10, stk. 3, i personskatteloven, har haft et  

 forhøjet (person)fradrag i indkomsten.
 3.3.2. Personlig indkomst.
Personlig indkomst omfatter alle de indkomster, der  

 indgår i den skattepligtige indkomst, og som ikke er kapitalindkomst,  

 aktieindkomst eller CFC-indkomst.
Det drejer sig primært om:
-	lønindkomst, honorarer o.lign., -	indtægt ved selvstændig erhvervsvirksomhed, -	pensionsindtægter, -	løbende udbetalinger og rateudbetalinger for  

 pensionsordninger, der er skattepligtige efter pensionsbeskatningsloven, -	underholdsbidrag og andre løbende ydelser, -	uddannelsesstøtte o. lign., -	kontanthjælp efter § 25 i lov om en aktiv socialpolitik (indtil  

 1. juli 1998 bistandslovens § 37) og øvrige skattepligtige ydelser i  

 henhold til denne lov, -	anden indkomst, der indgår i den skattepligtige indkomst, og  

 som ikke er kapitalindkomst.
 Ved opgørelse af den personlige indkomst kan  

 fradrages visse nærmere afgrænsede udgifter, jf.  

 personskattelovens § 3, stk. 2, nr. 1-10. Det drejer sig blandt andet  

 om:
-	præmier og bidrag til fuldt fradragsberettigede  

 pensionsordninger mv. i det i pensionsbeskatningslovens § 18 og § 5d  

 nævnte omfang, -	omkostninger i sædvanlig forstand for selvstændige  

 erhvervsdrivende.
 I den skattepligtige indkomst og dermed i den personlige  

 indkomst bortses fra bidrag efter lov om arbejdsmarkedsfonde -  

 arbejdsmarkedsbidrag - samt fra den midlertidige pensionsopsparing for 1998  

 til Arbejdsmarkedets Tillægspension (ATP), jf. ligningslovens § 7L og  

 den særlige pensionsopsparing fra 1999.
 Heller ikke indbetalinger til ATP i øvrigt  

 indgår i den personlige indkomst.
 Kontanthjælp efter § 25 i lov om en aktiv  

 socialpolitik (indtil 1. juli 1998 bistandslovens § 37) indgår i den  

 personlige indkomst og indgår derfor direkte i opgørelsen af  

 husstandsindkomsten efter § 8, stk. 1, nr. 1. Dette gælder også  

 en række andre indtægtslignende ydelser efter lov om en aktiv  

 socialpolitik.
 Omvendt medregnes ydelser i henhold til lov om en aktiv  

 socialpolitik, der udredes til dækning af nærmere bestemte  

 udgifter for modtageren, samt ydelser efter § 34 og § 86 ikke i den  

 personlige indkomst, jf. ligningslovens § 7, litra j. § 34 i lov om en aktiv  

 socialpolitik (indtil 1. juli 1998 § 37a i bistandsloven) indeholder et  

 tillæg, der kan ydes personer, der er kommet ud for ændringer i  

 deres forhold, og hvis økonomiske forhold er særligt vanskelige  

 på grund af høje boligudgifter eller stor forsørgerbyrde.  

 Efter § 86 kan ydes hjælp til repatriering, det vil sige hjælp  

 til nærmere beskrevne grupper af udlændinge, som ønsker at  

 tage varigt ophold i deres hjemland eller tidligere opholdsland, til udgifter  

 til transport, etablering m.v.
 Efter virksomhedsskatteloven kan personer, der driver  

 selvstændig erhvervsvirksomhed, benytte virksomhedsskatteordningen  

 eller kapitalafkastordningen.
Anvendes virksomhedsordningen, anses en del af  

 overskuddet fra virksomheden beregnet efter særlige regler som  

 kapitalafkast, der (som hovedregel) medregnes til kapitalindkomsten.
Den  

 resterende del af overskuddet beskattes som personlig indkomst, når det  

 overføres til den skattepligtige.
Den skattepligtige kan vælge  

 helt eller delvist at lade det resterende overskud samt den del af  

 kapitalafkastet, der ikke vedrører finansielle aktiver, blive  

 indestående i virksomheden mod en foreløbig virksomhedsskat  

 på (fra og med indkomståret 1992) 34 pct. (for  

 indkomstårene 1987- 90 var den foreløbige virksomhedsskat  

 på 50 pct.; for indkomståret 1991 var den foreløbige  

 virksomhedsskat på 38 pct.). Når det opsparede overskud  

 hæves fra virksomheden, medregnes det til den personlige indkomst.
Den  

 foreløbige virksomhedsskat modregnes i den endelige skat eller i det  

 omfang, dette ikke er muligt - udbetales kontant.
Kapitalafkastordningen adskiller sig fra  

 virksomhedsordningen ved, at kapitalafkastet beregnes på et andet  

 grundlag, jf. nedenfor, samt at det ikke er muligt at opspare virksomhedens  

 overskud mod betaling af en foreløbig virksomhedsskat.  

 Selvstændige erhvervsdrivende, der anvender kapitalafkastordningen, kan  

 derimod henlægge indtil 25 pct. af overskuddet ved selvstændig  

 erhvervsvirksomhed til konjunkturudligning mod en foreløbig  

 konjunkturudligningsskat på p.t. 34 pct.
Henlæggelsen til  

 konjunkturudligning fradrages i den personlige indkomst for  

 henlæggelsesåret.
Når henlæggelsen hæves -  

 hvilket skal ske senest i det 10. indkomstår efter  

 henlæggelsesårets udløb - beskattes den som personlig  

 indkomst.
Den foreløbige konjunkturudligningsskat modregnes i den  

 endelige skat - eller i det omfang dette ikke er muligt - udbetales kontant.
 Der henvises til lov om indkomstbeskatning af  

 selvstændige erhvervsdrivende (virksomhedsskatteloven).  

 Afgrænsningen mellem lønmodtagere og selvstændige  

 erhvervsdrivende er beskrevet i Skattedepartementets cirkulære nr. 129  

 af 4. juli 1994, afsnit 3.1.1.
 3.3.3. Kapitalindkomst.
Kapitalindkomsten omfatter de udgifter og indtægter  

 (nettobeløb), der udtømmende er opregnet i personskattelovens §  

 4. Positiv kapitalindkomst udgør beregningsgrundlaget for topskat  

 efter personskattelovens § 7 før det deri fastsatte bundfradrag  

 på 258.400 kr. (1999), dog aldrig negative beløb.
Positiv  

 kapitalindkomst anvendes endvidere til beregning af mellemskat, jf.  

 personskattelovens § 6a.
 For selvstændige erhvervsdrivende, der benytter  

 virksomhedsordningen, beskattes den del af virksomhedens overskud, der svarer  

 til et beregnet afkast af den skattepligtiges investering i virksomheden, som  

 kapitalindkomst, jf. personskattelovens § 4, stk. 1, nr. 3, og  

 virksomhedsskattelovens § 7.
 For selvstændige erhvervsdrivende, der benytter  

 kapitalafkastordningen, beskattes den del af virksomhedens overskud, der  

 svarer til et beregnet afkast af de erhvervsmæssigt anvendte aktiver,  

 som kapitalindkomst, jf. personskattelovens § 4, stk. 1, nr. 3, og  

 virksomhedsskattelovens § 22a.
Efter personskattelovens § 7, stk. 3-9, gælder for  

 ægtefæller, der er samlevende ved indkomstårets  

 udløb, at er kapitalindkomsten negativ for den ene  

 ægtefælle, fragår den i den anden ægtefælles  

 positive kapitalindkomst ved beregning af topskatten efter § 7 og mellemskat  

 efter § 6a.
Ved opgørelse af kapitalindkomst modregnes positiv og  

 negativ kapitalindkomst således mellem ægtefællerne.
 Kapitalindkomst omfatter herefter, jf. personskattelovens  

 § 4, i det væsentlige følgende:
-	Renteindtægter og renteudgifter, -	skattepligtige gevinster og fradragsberettigede tab efter  

 kursgevinstloven, -	beregnet kapitalafkast i selvstændig virksomhed efter  

 virksomhedsskattelovens § 7 eller § 22a, med fradrag af kapitalafkast, der er  

 medregnet i den personlige indkomst efter virksomhedsskattelovens § 23a, -	aktieudbytte omfattet af ligningslovens § 16A, bortset fra  

 beløb omfattet af § 4a, stk. 1, nr. 3 og 5, der anses som  

 aktieindkomst, -	skattepligtig fortjeneste af fradragsberettigede tab og  

 skattepligtige afståelsessummer efter aktieavancebeskatningslovens §§  

 2, 2a, 2c, 2d og 4 eller ligningslovens § 16B bortset fra beløb  

 omfattet af § 4a, stk. 1, nr. 2, 4, 6 og 7.
-	skattepligtig fortjeneste og fradragsberettiget tab ved udlodning af  

 likvidationsprovenue og afståelse af andelsbeviser m.v. i selskaber  

 efter aktieavancebeskatningslovens § 2b, -	de i ligningslovens § 8, stk. 3, omhandlede provisioner m.v., -	rentekorrektion efter virksomhedsskattelovens § 11, stk. 3, -	afkast efter pensionsbeskatningslovens § 53A, stk. 3, -	fortjeneste opgjort efter ejendomsavancebeskatningslovens regler, -	overskud eller underskud af én- eller tofamilieshuse m.v.,  

 fritidshuse, ejerlejligheder, grunde (vedrører efter udgangen af 1999  

 som udgangspunkt alene eventuel udlejning af en del af  

 støttemodtagerens bolig, jf. pkt. 7.3.5) o.lign., som nævnt i  

 ejendomsværdiskattelovens § 4, stk. 1, nr. 1-5, 9 og 10og af  

 lejligheder som nævnt i ejendomsværdiskattelovens § 4, stk. 1,  

 nr. 6-8, -	indkomst ved selvstændig erhvervsvirksomhed, når antallet  

 af ejere er større end 10, og den skattepligtige ikke deltager i  

 virksomhedens drift i væsentligt omfang, -	indbetalinger som nævnt i ligningslovens § 14A, stk. 1  

 (refinansieringsordning for landbruget), -	indkomst ved udlejning af afskrivningsberettiget fast ejendom og  

 inventar heri uanset antal ejere, når formidling eller administration  

 af udlejning varetages af en anden virksomhed for flere end 10 personer, og  

 den skattepligtige ikke deltager i virksomhedens drift i væsentligt  

 omfang.
Tilsvarende gælder, når flere end 10 personer som led i  

 fælles udlejning udlejer afskrivningsberettiget fast ejendom til samme  

 lejer, og den skattepligtige ikke deltager i virksomhedens drift i  

 væsentligt omfang, -	indkomst fra udlejning af afskrivningsberettigede driftsmidler og  

 skibe uanset antal ejere, når den skattepligtige ikke deltager i  

 virksomhedens drift i væsentligt omfang, -	vederlag, der omfattes af ligningslovens § 5C, -	fradragsberettigede omkostninger, der i årets løb er  

 anvendt til at erhverve, sikre og vedligeholde kapitalindkomst.
 Renter af boligydelseslån, ydet i medfør af  

 lov om individuel boligstøtte, kan ikke fradrages ved opgørelse  

 af den skattepligtige indkomst, jf. ligningslovens § 17A, stk. 3.
 Renter af lån, der er ydet i henhold til lov om  

 lån til betaling af ejendomsskatter og om ændring af  

 ligningsloven, kan ikke fradrages ved opgørelse af den skattepligtige  

 indkomst, jf. ligningslovens § 17A, stk. 2.
 Renter af beboerindskudslån kan fradrages fra  

 forfaldstidspunktet, dvs. fra det betalingstidspunkt, der er aftalt i  

 gældsforholdet.
 3.3.4. Aktieindkomst.
Aktieindkomst omfatter det samlede beløb af de  

 indkomsttyper, der er opregnet i personskattelovens § 4a.
Det drejer sig  

 navnlig om almindelige aktieudbytter, fortjeneste og tab ved salg af  

 ikke-børsnoterede aktier og fortjeneste og tab ved salg af  

 børsnoterede aktier, som personen har ejet i 3 år eller mere,  

 når beholdningen overstiger 113.300 kr. (1999). Personskattelovens §  

 4a, stk. 1, lader følgende indtægtskategorier være  

 aktieindkomst:
-	aktieudbytte efter ligningslovens § 16A fra selskaber, der er  

 skattepligtige efter selskabsskattelovens § 1, stk. 1, nr. 1, 2, 4 og 5a, -	afståelsessummer efter ligningslovens § 16B, der modtages fra  

 selskaber, der er skattepligtige efter selskabsskattelovens § 1, stk. 1, nr.  

 1, 2, 4 og 5a, medmindre de har været hjemmehørende i  

 udlandet, -	visse dele af udlodninger fra investeringsforeninger, der udsteder  

 omsættelige beviser for medlemmer, som beskrevet i personskattelovens §  

 4a, stk. 1, nr. 3, -	fortjeneste og tab efter aktieavancebeskatningslovens § 2e og §  

 4, -	aktieudbytte efter ligningslovens § 16A eller afståelsessummer  

 efter ligningslovens § 16B, som modtages fra selskaber, der er eller har  

 været hjemmehørende i udlandet.
Dette gælder dog kun,  

 såfremt den skattepligtige godtgør, at udbyttet hidrører  

 fra et eller flere selskaber, hvori den til grund for det modtagne udbytte  

 liggende selskabsindkomst beskattes efter regler, der ikke i væsentlig  

 grad afviger fra reglerne her i landet, -	aktieudbytte og avancer vedrørende aktier eller andele i  

 selskaber eller foreninger m.v., hvis resultat skal beskattes som  

 CFC-indkomst efter § 4b, når den CFC-skattepligtige person i mindst tre  

 år har opfyldt betingelserne i ligningslovens § 16H.
Hvis personen ikke  

 har opfyldt betingelserne i ligningslovens § 16H i tre år, gælder  

 det tilsvarende for udbytte svarende til den CFC-skattepligtige indkomst  

 efter fradrag af den danske og udenlandske skat, der falder på  

 CFC-indkomsten.
 Ifølge personskattelovens § 4a, stk. 2, skal der  

 dog i det hele bortses fra udbytter og fortjenester samt  

 afståelsessummer efter ligningslovens § 16B vedrørende aktier  

 som nævnt i aktieavancebeskatningslovens § 2a, samt fortjeneste og tab  

 ved afståelse af medlemsbeviser m.v. i foreninger m.v., der er  

 skattepligtige efter selskabsskattelovens § 1, stk. 1, nr. 6, med undtagelse  

 af fortjeneste eller tab som omhandlet i aktieavancebeskatningslovens § 4 ved  

 afståelse 3 år eller mere efter erhvervelsen af omsættelige  

 investeringsforeninger.
Aktieindkomst indgår ikke i den almindelige  

 skattepligtige indkomst, sådan som personlig indkomst og  

 kapitalindkomst.
Aktieindkomst beskattes særskilt med en særlig  

 aktieindkomstskat, jf. personskattelovens § 5, litra 4, og § 8a.
Til brug for opgørelse af husstandsindkomsten  

 medregnes indtil udgangen af 2000 den del af aktieindkomsten, der beskattes  

 efter personskattelovens § 8a, stk. 2. I § 8a, stk. 2, beskattes  

 aktieindkomst, der overstiger 36.000 kr. (1999-niveau). Aktieindkomster under  

 36.000 kr. medregnes ikke.
Er en gift persons aktieindkomst lavere end dette  

 grundbeløb, forhøjes den anden ægtefælles  

 grundbeløb med forskelsbeløbet, dog højst med  

 grundbeløbet, jf. personskattelovens § 8a, stk. 4. På samme  

 måde kan en gift persons eventuelle negative aktieindkomst fradrages i  

 ægtefællens aktieindkomst, jf. personskattelovens § 8, stk. 6.  

 Det er i alle tilfælde en forudsætning, at  

 ægtefællerne er samlevende ved indkomstsårets  

 udløb.
 Fra 1. januar 2001 medregnes fra hvert husstandsmedlem  

 hele den aktieindkomst, der beskattes efter personskattelovens § 8a, stk.  

 1-2, bortset fra udbytteindkomst op til 5.000 kr., hvori der er indeholdt  

 endelig udbytteskat.
 3.3.5. Udenlandske indtægter, der indgår i  

 husstandsindkomsten.
Indtægter, der ikke er skattepligtige her i landet,  

 opgøres på samme måde som indtægter her i landet og  

 indgår tilsvarende i indtægtsgrundlaget ved beregningen af  

 boligstøtte, jf. § 8, stk. 3. Det vil sige, at indtægterne til  

 brug for beregning af indtægtsgrundlaget indgår i den personlige  

 indkomst, i kapitalindkomsten og i aktieindkomsten, som om der var tale om  

 indtægter af samme art, der er skattepligtige her i landet.
Der  

 henvises til Bygge- og Boligstyrelsens bekendtgørelse nr. 612 af 8.  

 juli 1992 om medregning i husstandsindkomsten af indkomster, der ikke er  

 skattepligtige her i landet efter boligstøttelovens § 8, stk. 3.
For udenlandske studerende, der i henhold til en  

 dobbeltbeskatningsaftale er fritaget for beskatning af arbejdsvederlag, som  

 er nødvendigt - med et af Skatteministeriet fastsat beløb - for  

 opholdet i Danmark, indgår udenlandsk indkomst således alene i  

 husstandsindkomsten ved boligstøtteberegningen i det omfang, den  

 udenlandske indkomst overstiger det fastsatte beløb.
For indkomst  

 oppebåret i Danmark reduceres denne med den resterende del af  

 fradragsbeløbet, såfremt den udenlandske indkomst er mindre end  

 dette.
 3.3.6. Indtægter, der ikke indgår i  

 husstandsindkomsten.
 3.3.6.1. Godtgørelse og afkast af godtgørelse til  

 HIV-smittede, erstatning for skader ved LSD-behandling og andre skattefrie  

 godtgørelser m.v.
Godtgørelse og afkast af godtgørelse til  

 HIV-positive blødere, transfusionssmittede m.fl. og deres efterladte  

 indgår ikke i disse personers husstandsindkomst.
Dette gælder  

 tillige godtgørelse, der udbetales til disses efterladte, jf. § 8,  

 stk. 1, nr. 3.
Tilsvarende gælder godtgørelse og afkast af  

 godtgørelse, der kulancemæssigt ydes til ægtefæller  

 eller samlevere, til personer, der er omfattet af bestemmelser om  

 godtgørelse for HIV-smitte, dvs. som selv med overvejende  

 sandsynlighed er blevet HIV-smittede af de pågældende  

 blødere eller transfusionsbehandlede.
Såfremt  

 ægtefællen eller samleveren er afgået ved døden og  

 ikke har fået udbetalt godtgørelsen, ydes godtgørelsen  

 til efterladte børn.
 Der henvises til bekendtgørelse nr. 914 af 19.  

 november 1992 om godtgørelse til HIV-positive blødere,  

 transfusionssmittede m.fl.
 Erstatning og afkast af erstatning, der er ydet i  

 medfør af lov om erstatning for skader ved LSD-behandling,  

 indgår ikke i disse personers husstandsindkomst.  

 Ansøgningsfristen for ydelser efter loven udløb den 1. juni  

 1988.
 I det omfang andre godtgørelser el. lign. er  

 undtaget fra indkomstskattepligt, vil heller ikke disse indgå i  

 husstandsindkomsten efter § 8, stk. 1, nr. 1. Dette gælder f.eks.  

 godtgørelse til Thulearbejdere og disses efterladte og visse  

 hædersgaver.
 3.3.6.2. Skattefri ydelser, der ikke indgår i  

 husstandsindkomsten.
Foruden skattefrihed for ovennævnte ydelser hjemler  

 skattelovgivningen, jf. ligningslovens §§ 7 og 7F, skattefrihed for en  

 række indtægter af forskellig karakter, herunder en række  

 sociale eller medicinsk betingede ydelser.
Her skal følgende ydelser  

 nævnes:
-	invaliditetsbeløb, invaliditetsydelser og  

 førtidsbeløb, personlige tillæg og invaliditets-,  

 bistands- og plejetillæg, der er udbetalt i henhold til lov om social  

 pension, jf. ligningslovens § 7, litra i, -	beløb, der hidrører fra udbetaling af  

 beboerindskudslån i almennyttigt boligbyggeri, jf. ligningslovens § 7,  

 litra o, -	engangsbeløb, der udbetales til en erstatningsberettiget efter  

 § 32, stk. 7 eller 8 eller § 36, stk. 4 eller 5 i lov om sikring mod  

 følger af arbejdsskade, jf. ligningslovens § 7, litra x, -	eftergivet studiegæld efter kap. 3 i lov om tilskud til  

 afvikling af studiegæld, om eftergivelse af studiegæld samt for  

 meget udbetalt uddannelsesstøtte, der eftergives efter lov om statens  

 uddannelsesstøtte, -	den i lov nr. 147 af 19. marts 1986 omhandlede  

 børnefamilieydelse til børn under 18 år, -	børnetilskudsydelser og overgangsbeløb i henhold til  

 lov om børnetilskud og forskudsvis udbetaling af børnebidrag,  

 jf. ligningslovens § 7, litra p, -	boligstøtte ydet efter lov om individuel boligstøtte,  

 jf. ligningslovens § 7F, stk. 1, nr. 1.
 3.3.8.3. Bortgivelse.
 Boligstøtteloven indeholder ikke - som  

 pensionslovgivningen - mulighed for at forhøje beregningsgrundlaget  

 ved opgørelse af husstandsindkomsten for en pensionist, der ved  

 bortgivelse har forringet sin økonomiske stilling.
 3.4. Opgørelse af den forventede indkomst.
 3.4.1. Indledning.
Med henblik på at gøre indkomstreglerne  

 lettere at forstå for borgerne og lettere at administrere for  

 kommunerne opgøres der fra 1. januar 2000 altid en forventet indkomst  

 til brug for boligstøtteberegningen.
Den forventede indkomst  

 opgøres efter § 8, stk. 2, og bekendtgørelse nr. 722 af 15.  

 september 1999 om opgørelse af indkomst til beregning af individuel  

 boligstøtte.
 Bekendtgørelsen indeholder regler for  

 opgørelse af husstandsindkomsten ved henholdsvis ansøgning, jf.  

 pkt. 3.4.2, og ved årsomregningen 1. januar, jf. pkt. 3.4.3.
 Husstandsindkomsten opgøres i alle tilfælde  

 som en årsindkomst.
 3.4.2. Opgørelse af forventet indkomst ved ansøgning.
 Ved ansøgningen anvendes altid den aktuelle  

 indkomst på ansøgningstidspunktet, der oplyses og dokumenteres  

 af støttemodtageren.
 For så vidt angår personlig indkomst tages der  

 udgangspunkt i den aktuelle månedlige indkomst omregnet til  

 årsbasis, det vil sige månedlige indkomst gange 12.
 Hertil lægges det aktuelle formuetillæg, jf.  

 nedenfor pkt. 3.7.
 Såfremt boligstøtte søges midt i  

 året, vil ansøgeren   udover at oplyse om de aktuelle  

 indkomstforhold på ansøgningstidspunktet   også skulle  

 give oplysninger om indkomsten og indkomstændringer i den del af  

 året, der ligger forud for ansøgningen, idet en eventuelt  

 højere indkomst i begyndelsen af året ellers ved en eventuel  

 efterregulering vil blive medregnet for hele året, jf. pkt. 13.1.1 og  

 14.4.5.
 3.4.3. Opgørelse af forventet indkomst ved  

 årsomregningen.
 Hvert år 1. januar omregnes alle  

 boligstøttesager til mere aktuelle indkomstforhold efter § 43, jf.  

 pkt. 14.3.1.
 3.4.3.1. Grundregel.
Ved årsomregningen pr. 1. januar anvendes som  

 udgangspunkt altid den indkomst, der for hvert enkelt husstandsmedlem er  

 noteret af kommunen i boligstøttesagen 1. december i året  

 umiddelbart forud for boligstøtteåret.
Udgangspunktet er  

 således den indkomst, der ligger til grund for  

 boligstøtteberegningen i december i året forud for  

 boligstøtteåret, med eventuelle uvæsentlige  

 ændringer, der inden da er oplyst af støttemodtageren, men som  

 ikke har givet anledning til omberegning af boligstøtten i  

 løbet af året.
 Det formuetillæg, der lægges til grund ved  

 opgørelsen, er den registrerede formue 1. december med tillæg af  

 oplyst uregistreret formue.
Den anførte indkomst reguleres med en procentsats,  

 der fastsættes af by- og boligministeren med udgangspunkt i den sats,  

 Skatteministeriet anvender ved forskudsregistrering.
Som hidtil opreguleres  

 alene den personlige indkomst, mens kapitalindkomst, aktieindkomst og  

 formuetillæg ikke opreguleres.
 Indkomsten betegnes »den  

 fremskrevne indkomst«.
 I de følgende år anvendes som udgangspunkt  

 også den fremskrevne indkomst, dvs. det forrige års indkomst  

 opgjort pr. 1. december og opreguleret.
 3.4.3.2. Slutligning som indkomstgrundlag 1. januar.
Som en undtagelse til årsomregningen 1. januar  

 anvendes i stedet den senest slutlignede indkomst, hvis denne er  

 højere end den fremskrevne indkomst.
Den slutlignede indkomst  

 reguleres ikke.
Baggrunden for denne ordning er et ønske om at  

 begrænse antallet af tilfælde, hvor der udbetales for meget i  

 boligstøtte.
Undtagelsesreglen anvendes for at undgå, at  

 støttemodtagere, der har oplyst om for lave indtægter, hermed  

 skal få mulighed for løbende at få beregnet  

 boligstøtten på et for lavt indkomstgrundlag - og dermed  

 få for høj boligstøtte, der efterfølgende skal  

 tilbagebetales.
En slutlignet indkomst vil i disse tilfælde kunne give  

 et bedre billede af støttemodtagerens indkomstforhold 1. januar i  

 boligstøtteåret end den fremskrevne indkomst.
Den slutlignede indkomst anvendes derfor som udgangspunkt,  

 hvis den er større end den fremskrevne.
Dette gælder dog ikke,  

 hvis der efter slutligningsårets begyndelse er dokumenteret et  

 væsentligt indkomstfald, der har givet anledning til ændring af  

 boligstøtten.
I disse tilfælde anvendes alligevel den  

 fremskrevne indkomst.
Den slutlignede indkomst anvendes heller ikke, hvis der i  

 slutligningsåret eller senere er sket ændring i personkredsen i  

 husstanden.
I så fald vil slutligningsresultatet for de tidligere  

 år typisk ikke give et dækkende billede af den aktuelle  

 husstandsindkomst.
 I disse tilfælde anvendes derfor alligevel den  

 fremskrevne indkomst.
 3.4.3.3. Aktuel indkomst som indkomstgrundlag 1. januar.
 Den fremskrevne indkomst og undtagelsen om slutlignet  

 indkomst er udformet, for at kommunerne kan foretage en automatisk  

 årsomregning af boligstøtten på et så aktuelt  

 indkomstgrundlag som muligt.
Viser det sig, at støttemodtagerens faktiske  

 indkomst i en konkret sag alligevel skulle afvige væsentligt herfra,  

 beregnes boligstøtten pr. 1. januar i stedet på grundlag af den  

 aktuelle indkomst.
Omregning hertil sker som ved omberegning i løbet  

 af året, hvis støttemodtagerens faktiske indkomst er mindst  

 10.000 kr. lavere eller 16.000 kr. (1998-niveau) højere end den  

 fremskrevne eller eventuelle slutlignede indkomst, som kommunen har taget  

 udgangspunkt i.
Oplysning om ændret indkomst kan fremkomme ved, at  

 støttemodtageren reagerer over for kommunens beregning af  

 boligstøtte pr. 1. januar.
Støttemodtageren har efter loven  

 pligt til at oplyse kommunen om ændringer i sine indtægtsforhold.  

 Kommunen skal i så fald ændre boligstøtten fra 1. januar,  

 hvis støttemodtageren henvender sig inden 1. februar.
Kommer  

 støttemodtageren senere, omberegnes støtten efter lovens regler  

 om omberegning i løbet af året, jf. pkt. 14.3.2.1 og  

 14.3.3.1.
Herudover har den enkelte kommune mulighed for, i det  

 omfang den finder grundlag herfor, at indhente aktuelle indkomstoplysninger  

 fra konkrete støttemodtagere med henblik på en vurdering af, om  

 boligstøtten fra 1. januar skal beregnes på grundlag af aktuelle  

 indkomstoplysninger.
Dette kan f.eks. være aktuelt, hvis et  

 slutligningsresultat, der er højere end den fremskrevne indkomst,  

 giver kommunen en formodning om, at den aktuelle indkomst er endnu  

 højere.
Indhentning af aktuelle oplysninger kan også være  

 relevant, hvor der efter kommunens notater om støttemodtagerens  

 forhold er tvivl om, hvorvidt den fremskrevne indkomst giver et  

 dækkende billede af støttemodtagerens indkomst pr. 1.januar,  

 f.eks. fordi der forventes en øget indkomst, hvis størrelse  

 ikke er oplyst.
 3.5. Fradrag for pensionister.
 Det hidtidige fradrag i indkomsten for hver pensionist i  

 husstanden er bortfaldet fra 1. marts 1999.
 I den forventede indkomst foretages i overgangsperioden  

 2000   2003 et fradrag for reelt enlige pensionister samt de personer, der  

 sidestilles hermed, jf. pkt. 3.3.1.
 Fradragsbeløbet udgør i årene 2000  

 2003 henholdsvis 20.960 kr., 15.720 kr., 10.480 kr. og 5.240 kr.  

 (1998-niveau). Fra 1. januar 2004 er fradraget bortfaldet.
 3.6. Fradrag vedrørende børn.
I den forventede indkomst foretages, i det omfang barnet  

 selv har selvstændig indkomst, fradrag i hvert barns indkomst.
Det  

 maksimale fradragsbeløb er i § 8, stk. 5, fastsat til 13.400 kr. pr  

 barn i husstanden (1998-niveau). Beløbet reguleres årligt, jf. §  

 72.
Den hidtidige regel om fradrag for hvert barn i husstanden  

 er ophævet pr. 1. januar 2000 og erstattet af en regel om tillæg  

 til progressionsgrænsen ved beregning af boligsikring og boligydelse  

 efter §§ 21 og 22 fra 1. januar 2004 og et tillæg til  

 indkomstgrænsen ved beregning af grænsebeløb i årene  

 2000 - 2003, §§ 21a og 22a.
Der henvises herom nærmere til kap. 9 og  

 10.
 Samtidig er indkomstgrænsen for  

 beboerindskudslån forøget for børnefamilier, jf. pkt.  

 15.3.1.
 3.7. Formuetillæg.
 3.7.1. Generelt.
 Som en ny ordning gælder fra 1. januar 2000 en regel  

 i § 8, stk. 6, om medregning af et formuetillæg i  

 husstandsindkomsten.
 Tillægget lægges til den forventede indkomst,  

 der er opgjort efter § 8, stk. 1-5, jf. pkt. 3.3 - 3.6.
 Tillæg medregnes efter § 8a for formuer, der  

 overstiger 500.000 kr. (i 1998-niveau).
 Formue under denne grænse medfører ikke  

 formuetillæg.
 Formuetillægget udgør 10 pct. af den del af  

 formuen, der ligger i intervallet 500.000 kr. - 1 mill. kr. og 20 pct. af den  

 del af formuen, der ligger over 1 mill. kr.
Af administrative grunde er det fastsat i §§ 46 og 47, at  

 der som udgangspunkt ikke sker omberegning eller efterregulering i det  

 enkelte år på grund af ændringer i formuen i løbet  

 af året.
Dog kan den aktuelle formue anvendes, hvis formuen i  

 løbet af året reduceres med 100.000 kr. eller derover.
Der  

 henvises herom nærmere til pkt. 14.3.2.1.1.
 3.7.2. Opgørelse af formue.
 Nærmere regler om opgørelse af formuens  

 størrelse er fastsat i By- og Boligministeriets bekendtgørelse  

 nr. 723 af 15. september 1999.
 Bekendtgørelsen omfatter to hovedpunkter:
1.	Beskrivelse af de formueelementer, der indgår ved  

 boligstøtteberegningen, og 2.	fastlæggelse af fremgangsmåden for indhentning af  

 oplysninger om formue ved ansøgning om boligstøtte og ved  

 årsomregningen 1. januar, herunder regler om støttemodtagerens  

 pligt til at afgive erklæring om formuens størrelse.
 3.7.2.1. Formueelementer.
 Formueelementerne kan opdeles i to hovedgrupper:  

 Registrerede formuer, som kommunen i forvejen har oplysninger om, og  

 uregistrerede formuer, som kommunen ikke har oplysninger om.
 3.7.2.1.1. Registreret formue.
En væsentlig del af den formue, der skal indgå  

 i boligstøtteberegningen, er registreret således, at oplysninger  

 herom umiddelbart er tilgængelige for kommunen.
I  

 formuebekendtgørelsen (§1, stk. 1) er anført de registrerede  

 formueelementer, der indgår ved beregningen af formuetillæg efter  

 boligstøtteloven.
Det drejer sig om:
1.	indestående i pengeinstitutter m.v., 2.	kursværdien af obligationer, 3.	pantebreve i depot, 4.	kursværdien af deponerede, børsnoterede aktier, 5.	kursværdien af investeringsforeningsbeviser, 6.	restgæld til realkreditinstitutter, reallånefonde,  

 pengeinstitutter, pensionskasser, forsikrings- og financieringsselskaber,  

 kontokortordninger, pantebreve i depot og studiegæld, 7.	ejendomsværdien af fast ejendom her i landet og 8.	gæld vedrørende boligydelseslån efter lov om  

 individuel boligstøtte og gæld vedrørende lån til  

 betaling af ejendomsskatter.
Hovedparten af disse formueelementer (§1, stk. 1, nr. 1-6)  

 er registreret i og kan af kommunen hentes fra det såkaldte  

 slutligningsregister.
Enkelte formueelementer indhentes i andre registre.
Det  

 drejer sig om den seneste ejendomsvurdering (§1, stk. 1, nr. 7) samt  

 gæld i form af lån til betaling af ejendomsskatter og  

 boligydelseslån (§ 1, stk. 1, nr. 8).
Formue efter bekendtgørelsens § 1, stk. 1, er  

 samtlige husstandsmedlemmers samlede formue.
Den samlede formue efter stk. 1  

 vil kunne være såvel positiv som negativ.
 3.7.2.1.2. Uregistreret formue.
 Værdien af andele i private andelsboligforeninger og  

 andre boligfællesskaber er ikke registreret på linie med de  

 registrerede formueelementer, men indgår fuldt ud på linie hermed  

 ved beregningen af formuetillæg, således at andelshavere  

 ligestilles med boligstøttemodtagere i ejerboliger  

 (bekendtgørelsens § 1, stk. 2).
For at en støttemodtager ikke skal få  

 forskellig boligstøtte alt efter, hvordan formuen placeres, er i  

 bekendtgørelsen (§ 1, stk. 3) fastsat en række uregistrerede  

 formueelementer, der ligeledes indgår i formuetillægget.
Af  

 administrative grunde indgår disse elementer kun ved opgørelsen  

 af et eventuelt formuetillæg, hvis husstandens samlede formue af denne  

 art overstiger 100.000 kr.
Hermed undgås diskussioner om mindre  

 værdier, der oftest ikke vil have betydning, idet husstandens samlede  

 formue er mindre end 500.000 kr.
 De uregistrerede formueelementer, der medregnes,  

 er:
1.	kontant beholdning, 2.	private tilgodehavender, herunder tilgodehavender i udlandet, 3.	fast ejendom i udlandet, 4.	andre værdipapirer end de i stk. 1 nævnte, herunder  

 værdipapirer i udlandet, 5.	værdien af biler, 6.	værdien af skibe og andre fartøjer, 7.	egenkapital i virksomhed og 8.	anden gæld.
Uregistreret formue efter stk. 3 indgår i  

 opgørelsen af den samlede formue, hvis summen af de nævnte  

 elementer for støttemodtageren og dennes husstandsmedlemmer i alt  

 overstiger 100.000 kr.
En eventuel negativ nettoformue opgjort efter stk. 3  

 indgår således ikke og kan dermed ikke fradrages i en eventuel  

 positiv formue efter bekendtgørelsens stk. 1 og 2.
 Visse erstatninger for tab af erhvervsevne som  

 følge af personskade indgår ikke ved formueopgørelsen.  

 Disse er fastsat i bekendtgørelsens § 2. Der ses bort fra de samme  

 typer erstatninger og godtgørelser som efter § 14 i lov om en aktiv  

 socialpolitik.
 Endvidere ses bort fra formue vedrørende  

 godtgørelse for varigt men og ikke-økonomisk skade samt for  

 godtgørelse til HIV-smittede blødere og transfusions-smittede  

 samt erstatninger for skader ved LSD-behandling.
 3.7.3. Formueopgørelse ved ansøgning og  

 årsomregning.
 3.7.3.1. Registreret formue.
 Oplysninger om den senest registrerede formue efter  

 bekendtgørelsens § 1, stk. 1, indhentes automatisk af kommunen og  

 anvendes som udgangspunkt uændret til udgangen af året.  

 Oplysninger om den uregistrerede formue baseres på  

 støttemodtagerens oplysninger.
Støttemodtageren har dog altid efter anmodning ret  

 til at få anvendt den aktuelle formue ved støtteberegningen,  

 hvis den samlede aktuelle (registrerede og uregistrerede ) formue er mindst  

 100.000 kr. lavere end den formue, der efter de registrerede oplysninger  

 skulle lægges til grund.
Omberegning til den aktuelle formue sker som  

 udgangspunkt fra den 1. i måneden efter, at anmodningen er indgivet.  

 Indgives anmodning i forbindelse med en ansøgning, når de  

 registrerede oplysninger meddeles boligstøttemodtageren, anvendes den  

 aktuelle registrerede formue dog fra ansøgningstidspunktet.
Indgives  

 anmodning i forbindelse med den årlige omregning inden 1. februar i  

 boligstøtteåret, anvendes den aktuelle samlede formue fra 1.  

 januar, jf. bekendtgørelsens § 4. Omregning af den registrerede formue  

 ved årsomregningen kan ske, enten hvis den samlede formue er faldet med  

 100.000 kr., eller hvis den registrerede formue isoleret set er faldet med  

 100.000 kr.
Den registrerede formue kan således ændres, hvis der  

 sker et samlet formuefald på 100.000 kr., der fordeler sig med f.eks.  

 et fald på 60.000 kr. i den registrerede formue og 40.000 kr. på  

 den uregistrerede.
Den registrerede formue kan endvidere ved  

 årsomregningen ændres, hvis denne isoleret set er faldet med  

 100.000 kr.; f.eks. hvor en støttemodtager har hævet 100.000 kr.  

 i banken.
Hvis beløbet samtidig har forøget den uregistrerede  

 formue, f.eks. i form af kontantbeholdning eller køb af bil,  

 ændres den uregistrerede formue samtidig , jf. pkt. 3.7.3.2. Ved  

 ansøgning vil et fald på mindst 100.000 kr. i den registrerede  

 formue altid indebære et fald i den samlede formue af samme  

 størrelse.
 Ved ansøgning om boligstøtte  

 indhenter kommunen de senest registrerede oplysninger, jf.  

 bekendtgørelsens § 3, stk. 2.
Hovedparten af oplysningerne opgøres med de  

 beløb, der er registreret i det såkaldte slutligningsregister.  

 De heri senest registrerede oplysninger vedrører alle formuer ved  

 udgangen af de senest slutlignede år.
Den seneste ejendomsvurdering  

 indhentes i SCR-registret.
Der anvendes den senest fastsatte  

 ejendomsvurdering, der er meddelt ejeren.
 Eventuel gæld på tidligere  

 boligydelseslån og/eller ejendomsskattelån opgøres som den  

 gæld, der er registreret i långiverkommunen på  

 ansøgningstidspunktet.
 Til brug for årsomregningen 1. januar  

 indhenter kommunen pr. 1. december i det umiddelbart forudgående  

 år de registrerede formueoplysninger, jf. bekendtgørelsens § 5,  

 stk. 2.
Hovedparten af oplysningerne opgøres som de  

 beløb, der er registreret i slutligningsregistret vedrørende  

 formuen ved udgangen af det senest slutlignede år; det vil sige forrige  

 år.
Til brug for boligstøtteberegningen 1. januar 2000 indhentes  

 således som udgangspunkt oplysninger pr. 31. december 1998.
 Da der inden 1. december vil foreligge en nyere  

 ejendomsvurdering - ejendomsvurderingen meddelt ejerne omkring maj  

 måned - end den, der fremgår af slutligningsregistret, er det  

 fastsat i bekendtgørelsen, at denne senest fastsatte og meddelte  

 ejendomsvurdering anvendes ved formueopgørelsen ved  

 årsomregningen.
 3.7.3.2. Uregistreret formue.
Uregistreret formue efter bekendtgørelsens § 1,  

 stk. 3, indgår som ovenfor anført kun i  

 boligstøtteberegningen, hvis den positive nettoformue sammenlagt for  

 samtlige husstandsmedlemmer opgjort efter stk. 3 overstiger 100.000 kr.
I  

 så fald indgår hele beløbet i beregningen.
Ved ansøgning om boligstøtte skal  

 støttemodtageren oplyse, om husstanden har formue over 100.000 kr.
Er  

 dette tilfældet, skal beløbet oplyses, og  

 støttemodtageren skal afgive en »tro og  

 love« erklæring om rigtigheden af det  

 anførte beløb.
Det oplyste aktuelle formuebeløb  

 indgår herefter ved beregningen af et eventuelt formuetillæg, jf.  

 bekendtgørelsens § 3, stk. 3, § 7 og § 9. Er husstandens uregistrerede  

 formue på 100.000 kr. eller derunder, afgives ved ansøgningen en  

»tro og love«  

 erklæring herom, mens beløbets størrelse er uden  

 betydning. »Tro og love« erklæringen underskrives af ansøgeren og  

 alle husstandsmedlemmer bortset fra børn under 23 år; det vil  

 sige den samme personkreds, der efter loven hæfter for tilbagebetaling  

 af eventuelt for meget udbetalt boligstøtte, jf. pkt. 14 5.1 og  

 13.1.3.
Uregistreret formue i form af værdien af en privat  

 andelsbolig eller bolig i et andet bofællesskab (§ 1, stk. 2) skal  

 andelshaveren oplyse om ved ansøgningen.
Samtidig skal ansøgere  

 afgive en »tro og love«  

 erklæring om andelens aktuelle værdi, idet denne ikke  

 fastsættes af det offentlige og ikke er registreret i kommunen.
Den  

 oplyste værdi lægges til grund ved et eventuelt  

 formuetillæg, jf. bekendtgørelsens § 3, stk. 3, § 7 og § 9.
Ved årsomregningen 1. januar tages  

 udgangspunkt i de oplysninger om uregistreret formue, der foreligger hos  

 kommunen pr. 1. december i året umiddelbart forud for det nye  

 boligstøtte år, jf. bekendtgørelsens § 5, stk. 3. De  

 oplysninger, der foreligger 1. december, vil være oplysninger afgivet  

 på tro og love ved ansøgningen og senere oplyste ændringer  

 heraf.
Støttemodtageren har som med alle andre indkomstændringer  

 pligt til at give meddelelse til kommunen, hvis den uregistrerede formue,  

 kommunen herefter vil lægge til grund for boligstøtteberegningen  

 pr. 1. januar, ikke længere er korrekt.
 Indgiver støttemodtageren inden 1. februar  

 meddelelse om sådanne ændringer af den uregistrerede formue pr.  

 1. januar, skal kommunen uanset ændringens størrelse lægge  

 de ændrede oplysninger til grund.
Da eventuelle uoplyste stigninger i den uregistrerede  

 formue ikke efterfølgende kan konstateres ved slutligningen, er i  

 bekendtgørelsen fastsat en pligt for kommunen til i visse  

 tilfælde at indhente en udtrykkelig erklæring på tro og  

 love fra støttemodtageren og dennes husstand om den uregistrerede  

 formues størrelse ved årsomregningen.
Erklæringspligten er  

 koncentreret om de grupper af støttemodtagere, hvor der må  

 antages at være størst sandsynlighed for en uregistreret formue,  

 der skal indgå i formueopgørelsen.
 Erklæring om den uregistrerede formue kræves  

 herefter, hvor den registrerede formue overstiger 300.000 kr., og/eller hvor  

 den uregistrerede formue ifølge hidtidige oplysninger overstiger  

 100.000 kr., samt i alle tilfælde, hvor støttemodtageren ejer  

 fast ejendom eller andel i en andelsboligforening.
Støttemodtagere med disse formueforhold skal inden  

 1. februar oplyse om størrelsen af den uregistrerede formue efter § 1,  

 stk. 2 og 3, i form af en tro og love erklæring, uanset om formuen  

 overstiger 100.000 kr.
Er den uregistrerede formue større end 100.000  

 kr., skal der afgives en erklæring om formuens faktiske  

 størrelse.
Overstiger den uregistrerede formue ikke 100.000 kr., skal  

 erklæringen alene indeholde oplysning herom, mens beløbets  

 størrelse ikke nærmere skal oplyses.
Afgivelse af erklæringen inden 1. februar kan i  

 disse tilfælde efter §§ 43 og 46 af kommunen gøres til en  

 betingelse for fortsat udbetaling af boligstøtte.
Hvis  

 erklæringen ikke er modtaget inden 1. februar, kan kommunen  

 således meddele støttemodtageren, at boligstøtten  

 bortfalder for fremtiden.
Kommunen antages i praksis på det sociale  

 område at skulle rykke støttemodtageren for lignende  

 erklæringer, inden den offentlige ydelse bortfalder.
I  

 bekendtgørelsen er derfor fastsat, at en kommune først kan lade  

 boligstøtten bortfalde for fremtiden, når erklæringen ikke  

 er fremkommet inden udløbet af en frist, som kommunen har fastsat  

 herfor i en rykkerskrivelse.
Boligstøtte kan udbetales på ny fra den 1. i  

 måneden efter, at ny ansøgning og tro og love erklæring er  

 afgivet.
Udbetaling af et eventuelt kompensationsbeløb vil samtidig  

 skulle genoptages og fortsætte, indtil betingelserne i § 83 for  

 bortfald af kompensationsbeløb er opfyldt, jf. pkt. 20.2.5.
 For andre end de nævnte støttemodtagere, som  

 efter 1. december oplyser om en uregistreret formue på mere end 100.000  

 kr., indhentes efterfølgende tro og love erklæring om summen af  

 formue opgjort efter § 1, stk. 3. Kommunen kan lade støtten bortfalde,  

 hvis ikke erklæring afgives inden en af kommunen fastsat frist.
 Ved årsomregningen for andelshavere o.lign.  

 lægges den værdi af andelen til grund, der er noteret af kommunen  

 pr. 1. december i året umiddelbart forud herfor.  

 Støttemodtageren skal altid inden 1. februar i  

 boligstøtteåret oplyse om eventuelle ændringer i andelens  

 værdi samt afgive tro og love erklæring om andelens værdi.  

 Herved ligestilles ejere af ejerboliger og andelsboliger mest muligt.
For øvrige støttemodtagere, dvs. de  

 husstande, der ikke har givet kommunen oplysning om uregistreret formue,  

 fordi den er 100.000 kr. eller mindre, og som hverken har mere end 300.000  

 kr. i registreret formue eller ejer fast ejendom eller andelsbolig, foretages  

 generelt set ikke videre, idet det lægges til grund, at  

 støttemodtageren ikke har uregistreret formue over 100.000 kr. og  

 derfor intet har at oplyse.
En kommune kan dog, hvis kommunen skønner,  

 der er særligt behov herfor, indhente en tro og love erklæring  

 fra den enkelte støttemodtager om størrelsen af den  

 uregistrerede formue.
Kommunen skal ud fra ovenstående lægge de  

 formueoplysninger til grund, som oplyses af støttemodtageren.
Kommunen  

 kan ikke på eget initiativ skønsmæssigt ændre  

 støttemodtagerens formueopgørelse.
Hvis kommunen har en  

 begrundet mistanke om væsentlige fejl i formueoplysningerne, vil  

 kommunen kunne anmelde den pågældende til politiet, og i den  

 forbindelse gælder der et skærpet ansvar ved underskrift på  

»tro og love«  

 erklæringer.
 3.7.3.3. Særligt om opgørelse af formue pr. 1. januar  

 2000.
 For den første opgørelse af formue ved  

 årsomregningen pr. 1. januar 2000 gør sig gældende, at  

 kommunen ikke på støttemodtagerens ansøgningsskemaer  

 eller på anden måde har modtaget oplysning om uregistreret  

 formue.
 Ovennævnte regler om opgørelse af formue  

 indebærer pr. 1. januar 2000:
 Alle støttemodtagere har pligt til inden 1. februar  

 2000 at oplyse om uregistreret formue over 100.000 kr.  

 Støttemodtagerne skal forinden/ved bevillingsskrivelsen have  

 meddelelse om denne pligt.
Boligstøttemodtagere med en registreret formue over  

 300.000 kr. samt ejere og andelshavere i private andelsboligforeninger og  

 andre boligfællesskaber pålægges samtidig en  

 erklæringspligt.
Det betyder, at disse støttemodtagere inden 1.  

 februar 2000 skal oplyse om størrelsen af den uregistrerede formue  

 efter § 1, stk. 2 og 3, i form af en tro og love erklæring, uanset om  

 formuen overstiger 100.000 kr.
Er den uregistrerede formue større end  

 100.000 kr., skal der afgives en erklæring om formuens faktiske  

 størrelse.
Overstiger den uregistrerede formue ikke 100.000 kr., skal  

 erklæringen alene indeholde oplysning herom, mens beløbets  

 størrelse ikke nærmere skal oplyses.
 Afgives erklæring ikke, kan boligstøtten  

 bortfalde med virkning for fremtiden som beskrevet ovenfor i pkt.  

 3.7.3.2.
 For andre støttemodtagere end de nævnte, som  

 oplyser om en uregistreret formue på mere end 100.000 kr., indhentes  

 efterfølgende tro og love erklæring vedrørende  

 beløbets størrelse; det vil sige en erklæring om summen  

 for samtlige husstandsmedlemmer af den uregistrerede formue opgjort efter §  

 1, stk. 3. Kommunen kan lade støtten bortfalde, hvis ikke  

 erklæringen afgives inden en af kommunen fastsat frist.
For øvrige støttemodtagere, som ikke giver  

 kommunen oplysning om uregistreret formue, og som hverken har en registreret  

 formue på mere end 300.000 kr. eller ejer fast ejendom eller  

 andelsbolig, lægges det til grund, at støttemodtageren ikke har  

 uregistreret formue over 100.000 kr. og derfor intet har at oplyse.
Der  

 indhentes derfor ikke erklæring.
 En kommune kan dog, hvis kommunen skønner, der er  

 et særligt behov herfor, indhente en sådan tro og love  

 erklæring fra den enkelte støttemodtager om størrelsen af  

 den uregistrerede formue.
 3.8. Beskatning af boligstøtte (tilskud).
 Ifølge ligningslovens § 7F medregnes  

 boligstøtte (tilskud), ydet efter loven, ikke til den skattepligtige  

 indkomst.
 3.9. Oplysninger.
 Oplysninger om indkomster, der skal anvendes ved  

 opgørelse af indkomsten for det enkelte husstandsmedlem efter  

 boligstøttelovens § 8, stk. 1, stilles efter § 80 til rådighed  

 af skattemyndighederne.
 3.10. Klage over indkomstopgørelsen.
 Det er ved § 74 fastsat, at skatteministeren kan  

 fastsætte regler om adgang til at påklage afgørelser om  

 indkomsten for det enkelte husstandsmedlem efter § 8, stk. 1, nr. 1. Der  

 henvises til skatteministerens bekendtgørelse nr. 601 af 16. august  

 1991.
 4. Boligen.
 Kravene til den bolig, der kan ydes støtte til,  

 findes i § 9, stk. 1-3. § 9, stk. 4, omhandler fremleje, fremlån,  

 udlejning eller anvendelse til erhverv.
 4.1. Selvstændigt køkken.
Efter § 9 kan boligstøtte kun ydes, når  

 boligen er forsynet med køkken med indlagt vand og forsvarligt  

 afløb for spildevand, dvs. når der er tale om en lejlighed.
Ved  

 forsvarligt afløb for spildevand forstås afløb for  

 spildevand fra køkkenvask, dvs. afløb til kloak, forsvarlig  

 sivebrønd eller lignende, jf. § 9, stk. 1.
Boligstøtte kan dog ydes til boliger uden  

 selvstændigt køkken, når boligen er etableret i  

 medfør af § 4 i den tidligere lov om boliger for ældre og  

 personer med handicap eller efter § 110 i lov om almene boliger samt til  

 deltagere i kollektive bofællesskaber omfattet af lovens kap. 4a.
Der  

 henvises til kap. 12a om boligstøtte til  

 bofællesskabsdeltagere.
Beboelseslejligheden skal udgøre en  

 selvstændig bolig.
Herved forstås, at boligen skal bestå af  

 ét eller flere beboelsesrum med køkken, der udelukkende bruges  

 af boligtageren og dennes husstand.
Det er udelukket at udbetale  

 boligstøtte til boligtagere, der alene råder over et  

 enkeltværelse, klubværelse eller kollegieværelse, som ikke  

 er forsynet med eget køkken.
Dette forhindrer dog ikke, at der ydes boligstøtte  

 til boliger, hvor flere enkeltpersoner eller familier i forening udgør  

 en fælles husstand.
Det afgørende er, at boligtageren og dennes  

 husstand i forholdet til udlejeren har brugsretten til køkkenet, og at  

 udlejeren som følge heraf er afskåret fra at give andre eller  

 sig selv adgang og dermed andel i denne brugsret.
Den eksklusive adgang til køkkenet skal alene  

 være til stede i forholdet mellem boligtageren og udlejeren.
En  

 boligtager kan fremleje en del af sin lejlighed og opretholde retten til at  

 opnå boligstøtte, uanset om fremlejetageren har en mere eller  

 mindre begrænset adgang til at anvende køkkenet.
Derimod har  

 fremlejetageren, der ikke har en selvstændig brugsret til  

 køkkenet i forhold til udlejeren (fremlejeren), ikke ret til  

 boligstøtte.
 Et »skabskøkken« eller lignende med kogemulighed og  

 afløb for spildevand vil efter omstændighederne være  

 tilstrækkeligt til at opfylde kravet i § 9, stk. 1. Det samme  

 gælder kollektivlejligheder, hvor hver lejlighed har en  

 »køkkenniche«.
 4.2. Lovlighed i henhold til anden lovgivning.
 Boligstøtte skal ydes til boligtageren i boliger,  

 der opfylder kvalitetskravene i § 9, såfremt boligtageren i  

 øvrigt opfylder boligstøttelovens krav, uanset om boligen er  

 lovlig i henhold til anden lovgivning, herunder byggelovgivningen.
 Der skal ligeledes ydes boligstøtte til en bolig,  

 uanset at ét eller flere rum i henhold til byggelovgivningen kun  

 tillades anvendt til andet end beboelse, såfremt boligen i  

 øvrigt opfylder boligstøttelovens krav, så længe  

 rummene rent faktisk anvendes til beboelse.
 Boligstøtte kan ej heller nægtes i  

 tilfælde, hvor boligen ikke er registreret som selvstændig bolig  

 i bygnings- og boligregisteret (BBR).
 4.3. Fremleje, fremlån, udlejning eller anvendelse til  

 erhverv.
Ved fremleje, fremlån eller udlejning af hele  

 boligen ophører boligtagerens ret til boligstøtte.
Det beror  

 herefter på fremlejetagerens forhold, hvorvidt og i hvilket omfang  

 boligstøtte kan ydes til fremlejetageren.
Efter § 9, stk. 4, vil den fortsatte ret til  

 boligstøtte i de tilfælde, hvor boligtageren fremlejer,  

 fremlåner eller udlejer en del af boligen, være betinget af, at  

 den del af boligen, som ansøgeren selv benytter, opfylder  

 kvalitetskravene.
Boligtageren må således ikke have fraskrevet  

 sig retten til brugen af køkkenet.
Det samme gælder, hvis en del  

 af boligen bruges til erhverv.
 5. Opgørelse af boligudgift for lejere.
 5.1. Indledning.
 Regler om opgørelse af boligudgiften for lejere er  

 fastsat i § 10. Reglerne gælder også for andelshavere i almene  

 andelsboligorganisationer.
 Ved opgørelsen af boligudgiften tages der  

 udgangspunkt i den kontraktlige leje eller boligafgift, som efter aftalen  

 skal betales for lejlighedens areal, fælles boligareal, adgangsareal,  

 samt tilhørende sædvanlige udenomsrum, jf. § 10, stk. 1.
Boligstøtte ydes til betaling af den løbende  

 leje, hvorfor der ikke ydes boligstøtte i tilfælde, hvor en  

 udgift f.eks. til en forbedring er dækket gennem kontant indbetaling af  

 et engangsbeløb, ligesom der ikke kan ydes boligstøtte til  

 beløb, der betales ud over lejen.
For visse udgifter, der betales ud  

 over lejen, ydes dog efter § 10 et tillæg til lejen ved  

 boligstøtteberegningen.
Dette gælder vandforbrug,  

 vedligeholdelse og kollektiv varmeforsyning, jf. pkt. 5.1.2 - 5.1.4. Der kan  

 ikke herudover gives tillæg til lejen ved boligstøtteberegningen  

 for andre udgifter, der i det konkrete tilfælde måtte blive  

 betalt ud over lejen.
Det følger af lejelovgivningens regler, at fra den  

 1. januar 1993 indgår udgifter til fællesantenner  ikke i lejen,  

 da der fra denne dato skal ske en særskilt betaling af disse udgifter  

 til udlejer på baggrund af et af denne udarbejdet antennebudget.
Der  

 kan derfor ikke ydes boligstøtte hertil.
Der henvises til Bygge- og  

 Boligstyrelsens vejledning om udarbejdelse af antennebudgetter mv.
 Forudbetalt leje, indskud og lignende eller afdrag  

 på sådanne ydelser samt renter af lån til betaling af  

 beboerindskud kan heller ikke medtages i boligudgiften.
 Hvis boligtageren rent faktisk betaler et andet  

 lejebeløb end det, der fremgår af lejekontrakten, danner det  

 faktisk betalte beløb grundlag for beregning af boligstøtte.
 Ydes der huslejetilskud efter  

 byfornyelsesboligstøttereglerne i § 29b, opgøres boligudgiften  

 efter § 10 efter fradrag af huslejetilskuddet, jf. pkt. 12.4.3.
 Der henvises til kap. 12a for så vidt angår  

 opgørelsen af boligudgiften for lejere i kollektive  

 bofællesskaber.
 5.1.1. Opgørelse af areal.
Ved lejlighedens areal, jf. § 10, stk. 1, forstås de  

 lokaliteter, der i medfør af Bygge- og Boligstyrelsens  

 bekendtgørelse nr. 617 af 8. juli 1992 om beregning af boligens  

 bruttoetageareal i henhold til boligstøtteloven medregnes til boligens  

 bruttoetageareal.
Bekendtgørelsen er optaget som bilag i denne  

 vejledning.
 Bekendtgørelsen om opgørelse af  

 bruttoetageareal i relation til boligstøtteloven er udfærdiget  

 på grundlag af de gældende regler for ejendommes registrering i  

 Bygnings- og Boligregistret (BBR).
Specielt med hensyn til glasoverdækkede arealer  

 gælder herefter, at indrettes der glasoverdækkede arealer i  

 tilknytning til en bolig, og opfylder disse ikke byggelovgivningens  

 isoleringskrav til anvendelse til helårsbeboelse, indgår  

 arealerne ikke i boligens bruttoetageareal efter bekendtgørelsen om  

 beregning af areal i henhold til boligstøtteloven.
Dette gælder  

 også forbindelsesgange m.v., der ikke fungerer som adgangsareal.  

 Egentlige adgangsarealer og herunder forbindelsesgange, der fungerer som  

 adgangsveje, medregnes derimod altid i bruttoetagearealet, uanset om de er  

 åbne eller lukkede, jf. bekendtgørelsens § 1, stk. 4, nr. 2.
 I tilfælde af uoverensstemmelse mellem lejerens  

 oplysninger til boligstøttekontoret om det lejedes areal og  

 tilsvarende oplysninger fra bygnings- og boligregistret påhviler det  

 støttemodtageren at godtgøre, at det lejedes bruttoetageareal  

 faktisk afviger fra det, der er indberettet af ejendommens ejer.
 5.1.2. Varme, varmt vand, elforbrug.
 Omfatter lejen betaling for varme og varmt vand samt  

 elforbrug, nedsættes lejen efter § 10, stk. 2, ved opgørelse af  

 boligudgiften med henholdsvis 51,00 kr., 16,25 kr. og 38,50 kr. pr.  

 m2 bruttoetageareal (1998-niveau). Disse beløb reguleres  

 én gang årligt efter § 72, stk. 1, nr. 6.
De i loven fastsatte standardbeløb for henholdsvis  

 varme, varmt vand og el har til formål at sikre en ensartet  

 administration i tilfælde, hvor de pågældende udgifter er  

 indeholdt i lejen.
Sådanne udgifter kan dog efter lejeloven kun  

 undtagelsesvist indeholdes i lejen.
 Såfremt lejligheden udelukkende opvarmes med el  

 eller gas, og lejeren ud over lejen betaler den fulde udgift hertil,  

 forhøjes lejen efter § 10, stk. 5, ved opgørelse af  

 boligudgiften med 19,50 kr. pr. m 2 bruttoetageareal  

 (1998-niveau). Beløbet reguleres én gang årligt efter §  

 72, stk. 1, nr. 7.
Det samme gælder, hvor der sker opvarmning fra et  

 kollektivt varmeforsyningsanlæg, og hvor lejeren ud over lejen betaler  

 den fulde udgift fra det kollektive varmeforsyningsanlæg.
Det er  

 således ikke til hinder for tillæg efter § 10, stk. 5, at en  

 lejer, som betaler den fulde udgift fra det kollektive  

 varmeforsyningsanlæg, derudover i lejen betaler for f.eks.  

 vedligeholdelse af internt varmeanlæg o.l.
 Kollektive varmeforsyningsanlæg er defineret i § 2 i  

 lov nr. 382 af 13. juni 1990 om varmeforsyning.
 Opmærksomheden henledes på, at selskaber, der  

 fremfører naturgas til forbrugere, efter lov om kollektiv  

 varmeforsyning er kollektive varmeforsyningsanlæg.
 Baggrunden for boligstøttelovens  

 tillægsbestemmelse er lejelovgivningens regler om varmebetaling.
Efter lejeloven kan der i varme- og varmtvandsregnskabet  

 kun medtages udgifter til det egentlige brændselsforbrug.
Hovedreglen  

 efter lejeloven er således, at brændselsudgifter betales uden for  

 lejen, mens andre udgifter vedrørende varme betales som en del af  

 lejen.
Det samme gælder lov om leje af almene boliger.
For visse  

 boliger for unge kan varmen dog indeholdes i lejen.
Sker leverancen fra et  

 kollektivt varmeforsyningsanlæg, hvor værket ikke opgør  

 udgiften til brændselsforbruget særskilt, skal udlejeren  

 imidlertid medtage den samlede udgift i varme- og varmtvandsregnskabet, jf.  

 lejelovens § 36, stk. 2, jf. dog nedenfor.
Bestemmelsen har til formål  

 at undgå, at udlejeren skal skønne over, hvor stor en del af  

 udgiften, der vedrører det reelle brændselsforbrug.
Da lejeren  

 således i modsætning til andre lejere betaler også andre  

 varmeudgifter end brænsel uden for lejen, kompenseres herfor ved  

 boligstøtteberegningen gennem en forhøjelse af boligudgiften  

 efter § 10, stk. 5, med ovennævnte beløb.
Det samme  

 gælder, når lejligheden udelukkende opvarmes med el eller gas, og  

 lejeren ligeledes betaler den fulde udgift hertil.
For visse lejere omfattet af en ændring af lejeloven  

 ved § 4, stk. 4, 2. pkt., i lov nr. 419 af 1. juli 1994 ydes i stedet for  

 tillægget efter § 10, stk. 5, et særligt individuelt  

 tillæg.
Det drejer sig om de lejere, hvis leje blev nedsat i 1995 i  

 forbindelse med, at alle udgifter til kollektiv varmeforsyning blev  

 overført til varmeregnskabet.
Tillægget svarer til  

 størrelsen af den lejenedsættelse, udlejeren har  

 gennemført.
 For lejere, der før tidspunktet for  

 lejenedsættelsen i 1995 ikke modtog boligsikring eller boligydelse, men  

 som senere har søgt herom til en lejlighed i en ejendom, hvor man  

 således medtager de fulde varmeudgifter i varme- og  

 varmtvandsregnskabet, forhøjes boligudgiften ved  

 boligstøtteberegningen efter de sædvanlige regler i § 10, stk.  

 5, jf. ovenfor.
Det samme gælder for de lejere, der inden  

 lejenedsættelsen modtog boligstøtte uden tillæg efter §  

 10, stk. 5, og som derfor har modtaget individuelt tillæg, jf. ovenfor,  

 men hvor retten til boligstøtte senere ophører f.eks. som  

 følge af en stigning i husstandsindkomsten.
Når  

 boligstøtte efter ophør på ny ydes, skal boligudgiften  

 forhøjes efter den sædvanlige regel i § 10, stk. 5. Om  

 efterregulering, se pkt. 14.4.1.
 Lovens normtal for varme, varmt vand og elforbrug er  

 så vidt muligt fastsat som gennemsnitsværdien på landsplan.  

 Da disse beløb imidlertid varierer meget betydeligt fra kommune til  

 kommune, kan kommunen, såfremt der er tale om en ikke uvæsentlig  

 forskel, fastsætte et andet beløb end de angivne normtal.  

 Kommunalbestyrelsens afgørelser herom kan efter § 10, stk. 2, ikke  

 påklages til anden administrativ myndighed.
For almene boliger er i § 52 i lov om leje af almene  

 boliger fra 1. januar 1999 fastsat, at leverer udlejeren hverken varme eller  

 varmt vand, og afregnes lejerens forbrug af vand ikke på grundlag af  

 fordelingsmålere, udarbejdes ikke forbrugsregnskab (varmeregnskab). De  

 udgifter, som følger af lov om fremme af energi- og vandbesparelser i  

 bygninger, fordeles ligeligt på lejemålene i ejendommen og  

 opkræves 1 gang om året.
Der kan ikke ydes boligstøtte til  

 denne udgift, der ikke indgår i lejen.
 5.1.3. Vandforbrug.
Som udgangspunkt kan der ikke ydes boligstøtte til  

 de udgifter, der betales ud over lejen.
Efter lejelovgivningen anses  

 vandudgiften imidlertid forudsætningsvis som en del af lejen og er  

 sædvanligvis indeholdt i lejen.
 Såfremt lejeren ifølge lejeaftalen skal  

 betale for vand efter forbrug uden for lejen, forhøjes lejen ved  

 opgørelsen af boligudgiften med 8,50 kr. pr. m2  

 bruttoetageareal (1998-niveau), såfremt vandafgift betales ud over  

 lejen, og yderligere 12,25 kr. pr. m2 bruttoetageareal  

 (1998-niveau), såfremt vandafledningsafgift betales ud over lejen, jf.  

 § 10, stk. 3. Disse beløb reguleres én gang årligt efter  

 § 72, stk. 1, nr. 5.
Normtallet for vandforbrug er fastsat på grundlag af  

 gennemsnitsværdien for vand- og vandafledningsafgifter på  

 landsplan.
Da vand- og vandafledningsudgifterne kan variere betydeligt fra  

 kommune til kommune, er der i § 10, stk. 3, en hjemmel for kommunen til at  

 fastsætte et andet beløb end de angivne normtal, gældende  

 for hele kommunen, såfremt der er tale om en ikke uvæsentlig  

 forskel.
Den enkelte kommune kan efter denne bestemmelse forøge vand-  

 og vandafledningstillægssatsen, således at den kommer til at  

 svare til den gennemsnitlige samlede vand- og vandafledningsudgift for den  

 pågældende kommune.
Kommunalbestyrelsens afgørelser herom  

 kan ikke påklages til anden administrativ myndighed.
 5.1.4. Vedligeholdelse.
 Har boligtageren efter lejeaftalen pligt til at foretage  

 indvendig vedligeholdelse, dvs. fornyelse af tapet, hvidtning og maling,  

 forhøjes lejen efter § 10, stk. 4, ved beregningen med 38,50 kr.  

 pr. m2 bruttoetageareal (1998-niveau).
 Påhviler denne pligt kun delvist lejeren,  

 forhøjes lejen ved beregningen dog kun med 19,25 kr. pr. m2  

 bruttoetageareal (1998-niveau).
 For almene boliger er regler om indvendig vedligeholdelse  

 fastsat i § 26 eller § 27 i lov om leje af almene boliger.
Efter § 26 kan det bestemmes, at boligorganisationen  

 gradvist overtager pligten til istandsættelse ved fraflytning.
Dette  

 medfører en lempelse i lejerens pligt til indvendig vedligeholdelse.
 Er lejerens indvendige vedligeholdelsespligt omfattet af §  

 26, er der efter boligstøttelovens § 10 tale om delvis indvendig  

 vedligeholdelse.
 Er den indvendige vedligeholdelsespligt omfattet af § 27,  

 har udlejeren den fulde indvendige vedligeholdelse, og lejeren har i så  

 fald ingen indvendig vedligeholdelsesforpligtelse.
 Har boligtageren pligten til anden vedligeholdelse, dvs.  

 udvendig vedligeholdelse helt eller delvist, forhøjes lejen yderligere  

 med henholdsvis 38,50 kr. pr. m2 bruttoetageareal og 19,25 kr. pr.  

 m2 bruttoetageareal (1998-niveau). Disse beløb reguleres  

 én gang årligt efter § 72, stk. 1, nr. 6.
Udvendig vedligeholdelse omfatter efter lejelovgivningen  

 al anden vedligeholdelse end maling, hvidtning, tapetsering og lakering i  

 lejerens bolig.
Udvendig vedligeholdelse omfatter således anden  

 vedligeholdelse i boligen og i og på ejendommen i øvrigt  

 (opgang, fyr, facade, tag m.m.).
 Det areal, der lægges til grund ved beregningen af  

 ovennævnte beløb, er det areal, der i henhold til Bygge- og  

 Boligstyrelsens bekendtgørelse nr. 617 af 8. juli 1992 medregnes til  

 boligens bruttoetageareal, jf. pkt. 5.1.1.
 5.1.5. Fremleje, fremlån og udlejning eller anvendelse til  

 erhverv.
 Det følger af § 10, stk. 6, at ved fremleje,  

 fremlån, udlejning eller anvendelse til erhverv fratrækkes et  

 beløb i den boligudgift, der er opgjort efter stk. 1-5. Fradraget for  

 fremleje foretages i boligudgiften, efter at denne eventuelt måtte  

 være nedsat efter § 11, jf. pkt. 5.2.
 Fradraget udgør mindst en forholdsmæssig  

 andel af denne leje (dvs. incl. tillæg og fradrag efter stk. 2-5) efter  

 antallet af værelser.
 Er lejeindtægten efter eventuelt fradrag for lys,  

 varme, møblering m.v. for det eller de udlejede værelser  

 højere, fradrages dog den fulde lejeindtægt.
 For en 4-værelses lejlighed, hvor 1 værelse er  

 fremlejet, og hvor lejen efter stk. 1-5 er opgjort til 40.000 kr., skal der  

 således mindst fratrækkes 10.000 kr.
 Herudover skal der reduceres forholdsmæssigt i det  

 areal, der danner grundlag for boligstøtteberegningen, jf. § 12 og  

 pkt. 8.1 og 8.2.
 Nedsættelse af lejen som følge af fremleje,  

 fremlån eller udlejning sker med virkning fra den 1. i måneden  

 efter det tidspunkt, hvor fremlejeforholdet og fremlånet tager sin  

 begyndelse, jf. § 46, stk. 2. Indtræder ændringen med virkning  

 fra den 1. i måneden, anses ændringen for at være sket i  

 den foregående måned, jf. § 46, stk. 2.
 5.1.6. Lejebetaling.
Betaling af leje er bortset fra de i pkt. 5.4 nævnte  

 tilfælde en afgørende forudsætning for boligtagerens ret  

 til boligstøtte.
Der kan således kun ydes boligstøtte i  

 forhold til den leje, der betales til udlejeren.
Hvis en lejer er i  

 lejerestance, og dette ikke skyldes lejerens manglende vilje til at betale,  

 men eventuelt manglende evne, bør boligstøtten ikke stoppes  

 eller kræves tilbagebetalt.
Er der derimod tale om en egentlig  

 huslejeboykot, er kommunalbestyrelsen hverken berettiget eller forpligtet til  

 at udbetale boligstøtte.
 Boligstøttelovens bestemmelser giver ikke lejeren  

 ret til efterfølgende at kræve boligstøtte udbetalt til  

 dækning af den leje, der skal efterbetales, når lejebetalingen  

 genoptages.
 5.2. Nedsættelse af boligudgiften.
 Efter § 11 kan kommunalbestyrelsen i forbindelse med  

 opgørelse af boligudgiften for lejere nedsætte boligudgiften,  

 når lejen i væsentlig grad overstiger den normale leje for  

 sædvanlige lejligheder af tilsvarende størrelse, og når  

 lejen må anses som delvis betaling for luksuriøst udstyr eller  

 beliggenhed.
 Bestemmelsen tager dels sigte på tilfælde,  

 hvor lejen er højere end normalt for tilsvarende lejligheder, dels  

 på tilfælde, hvor lejen vel er rimelig, men hvor lejligheden er  

 af en så høj kvalitet og standard, at det ikke vil være  

 rimeligt at yde fuld boligstøtte hertil.
Hensigten med bestemmelsen er således at give  

 kommunerne mulighed for at foretage en konkret vurdering af lejens rimelighed  

 i tilfælde, hvor der synes at være særlig grundlag  

herfor, og til på baggrund heraf at nedsætte lejen ved  

 boligstøtteberegningen.
Bestemmelsen er derimod ikke tænkt som  

 hverken en pligt eller en adgang for kommunerne til af besparelseshensyn  

 eller andre generelle hensyn at foretage en vurdering af lejen i alle  

 lejemål, hvortil boligstøtte søges.
 5.2.1. Urimelig husleje.
 En vurdering af, om lejen kan anses for urimelig, må  

 altid foretages ud fra de lokale forhold - nemlig det lejeniveau, der er  

 sædvanligt i kommunen for lejligheder af tilsvarende størrelse,  

 kvalitet og udstyr i ejendomme, der er opført i samme tidsrum,  

 herunder også ejendomme, der er opført med  

 statsstøtte.
 Skønnes det lokale materiale utilstrækkeligt  

 til at foretage denne vurdering, vil lejeniveauet for tilsvarende lejligheder  

 i nabokommunerne efter omstændighederne kunne lægges til grund  

 ved bedømmelsen heraf.
Bedømmelsen af normallejeniveauet for en bolig kan  

 herefter hensigtsmæssigt foretages med afsæt i generelle  

 kriterier, primært på baggrund af indhentede oplysninger om det  

 generelle lejeniveau i et lokalområde.
Lejeniveauet i et  

 reguleret område vil typisk være et omkostningsbestemt  

 lejeniveau.
Hensyn kan tages til ejendommens ibrugtagelsesår,  

 opvarmningsform, bad- og toiletforhold, suppleret med en undersøgelse  

 i kommunen af, om lejeniveauet tidligere er vurderet i f.eks.  

 huslejenævnet eller boligretten.
Anvendelse af ovennævnte  

 generelle kriterier vurderes herefter at kunne suppleres med en egentlig  

 besigtigelse af et lejemål, hvis der er behov herfor i konkrete  

 tilfælde.
Der kan ikke foretages en umiddelbar sammenligning mellem  

 lejligheder af tilsvarende størrelse i henholdsvis privat  

 udlejningsbyggeri og byggeri opført med statsstøtte, herunder  

 ejendomme tilhørende almene boligorganisationer.
Ved en sammenligning  

 må der tages højde for, at et lavere huslejeniveau kan skyldes  

 statsstøtte, statslån, driftstilskud, rentesikring, rentebidrag  

 eller lignende.
Det er en forudsætning for at anvende bestemmelsen i  

 lovens § 11, at der er en væsentlig forskel mellem den faktiske  

 leje og den leje, som betales for tilsvarende lejligheder.
I denne  

 væsentlighedsvurdering vil afvigelser på mindre end 10 procent  

 normalt ikke kunne begrunde en nedsættelse af boligudgiften.
 I kommuner, hvor bestemmelserne i kapitel II-V i lov om  

 midlertidig regulering af boligforholdene er gældende, vil tidligere  

 huslejenævnsafgørelser endvidere kunne være vejledende for  

 kommunalbestyrelsens vurdering af, om boligudgiften bør  

 nedsættes.
Efter § 11, stk. 2, kan kommunalbestyrelsen selv indbringe  

 spørgsmål om lejens størrelse for huslejenævn eller  

 boligret, når kommunen vurderer, at lejen bør nedsættes  

 ved boligstøtteberegningen.
For lejligheder, der er omfattet af  

 kapitel II i lov om midlertidig regulering af boligforholdene, kan kommunen  

 således indbringe spørgsmål om lejens størrelse  

 direkte for huslejenævnet efter § 15 i samme lov.
For lejligheder, der  

 er omfattet af kapitel IV A i lov om midlertidig regulering af  

 boligforholdene, dvs. for lejligheder i ejendomme, som den 1. januar 1995  

 omfattede 6 eller færre lejligheder (småejendomme), kan  

 kommunalbestyrelsen efter lovens § 29f ligeledes selv indbringe  

 spørgsmålet om lejens størrelse for huslejenævnet.  

 Endelig kan kommunalbestyrelsen for lejligheder omfattet af kapitel VIII i  

 lov om leje indbringe spørgsmål om lejens størrelse for  

 boligretten efter § 49 i lov om leje.
Indbringer kommunen en sag for huslejenævn/boligret  

 som ovenfor beskrevet, bliver kommunen part i sagen og skal afholde de  

 omkostninger, der er forbundet hermed.
Kommunen kan herunder anke  

 sådanne sager, der er indbragt af kommunen selv, ligesom kommunen vil  

 kunne blive modpart også i ankesager, hvor udlejeren anker  

 afgørelsen i en sag, anlagt af kommunen.
 Indbringelse af sag efter boligstøttelovens § 11,  

 stk. 2, kræver ikke lejerens samtykke og kan således anvendes i  

 tilfælde, hvor lejeren ikke mener at have interesse i, at lejen  

 sættes ned, eller hvor lejeren f.eks. på grund af frygt for  

 chikane eller på grund af tilknytning til udlejeren ikke selv har  

 villet indbringe spørgsmålet.
 En leje, der overstiger det lejedes værdi og  

 lejeniveauet for sædvanlige lejligheder, kan være lovligt aftalt  

 efter § 53, stk. 7 eller 8, i lov om leje eller efter § 15a, stk. 4-5, i lov  

 om midlertidig regulering af boligforholdene for boliger indrettet efter  

 udgangen af 1991, ligesom der lovligt kan være aftalt  

 forbedringsforhøjelser ud over forbedringens værdi efter § 62b i  

 lov om leje, jf pkt. 5.3. Indbringelse af en sådan sag for  

 huslejenævnet eller boligretten vil således ikke føre til  

 lejenedsættelse, men lejen vil uafhængig heraf fortsat kunne  

 nedsættes efter boligstøttelovens § 11, stk. 1, til lejeniveauet  

 for sædvanlige lejligheder, jf. ovenfor.
 5.2.2. Luksuslejligheder.
 Lovens § 11 rummer, som nævnt i pkt. 5.2, tillige  

 mulighed for at nedsætte boligudgiften i de tilfælde, hvor  

 lejligheden indeholder særligt luksuriøst udstyr, eller  

 beliggenheden kan betegnes som luksuriøs.
Med hensyn til lejlighedens indretning og kvalitet beror  

 det på en konkret vurdering, om lejligheden kan anses for at indeholde  

 særligt luksuriøst udstyr.
Som eksempler herpå kan  

 nævnes særligt kostbare hårde hvidevarer,  

 husholdningsmaskiner eller lignende, samt særligt luksuriøse  

 badeværelser.
Herudover vil en særlig eksklusiv fremtoning af  

 lejligheden med hensyn til materialevalg og indretning kunne medføre  

 en nedsættelse af boligudgiften.
Vurderingen af, om lejlighedens beliggenhed kan anses for  

 luksuriøs, må ske ud fra lokale forhold.
Vejledende herfor kan  

 være, om huslejeniveauet netop er højt i det  

 pågældende kvarter, fordi kvarteret i almindelighed må  

 betegnes som attraktivt, prestigebetonet eller lignende.
 5.3. Forhåndsudtalelse.
 Med virkning fra 1. juli 1994 er i lejelovens § 62b  

 indført en ordning, hvorefter lejeren og udlejeren, efter at  

 lejeaftale er indgået, kan indgå aftale om gennemførelse  

 af bestemte forbedringer i lejligheden med en nærmere fastsat  

 lejeforhøjelse til følge.
 Aftalen er bindende for begge parter og vil ikke kunne  

 ændres ved en efterfølgende sag for boligretten eller  

 huslejenævnet.
Lejeren kan forudgående forlange, at udlejeren  

 indhenter en forhåndsgodkendelse fra byfornyelsesnævnet eller  

 huslejenævnet for ejendomme, som er omfattet af boligreguleringsloven.  

 En forhåndsgodkendelse indeholder oplysning om den leje, som udlejeren  

 ville kunne få godkendt efter lejelovgivningens almindelige  

 bestemmelser.
Lejeren kan således sammenligne den  

 lejeforhøjelse, som udlejeren ville kunne kræve efter  

 almindelige bestemmelser, med den i aftalen foreslåede  

 lejeforhøjelse.
 Lejeren kan endvidere efter lejelovens § 62b indhente en  

 udtalelse fra kommunalbestyrelsen vedrørende de  

 boligstøttemæssige konsekvenser, hvis lejeren indgår  

 aftale med udlejeren på det forelagte grundlag.
 Kommunen må i denne udtalelse bl.a. på  

 baggrund af en eventuel forhåndsgodkendelse fra byfornyelsesnævn  

 eller huslejenævn oplyse, om kommunen finder anledning til at  

 nedsætte lejen i forbindelse med boligstøtteberegningen efter  

 boligstøttelovens § 11, enten fordi lejen overstiger den  

 sædvanlige leje, jf. pkt. 5.2.1, eller fordi forbedringen helt eller  

 delvist betragtes som luksuriøs, jf. pkt. 5.2.2.
 5.4. Aftægtsboliger.
Boligtagere i aftægtsboliger betragtes i relation  

 til boligstøtte som lejere, idet den indgåede  

 aftægtskontrakt ligestilles med en lejekontrakt.
Ved opgørelse  

 af boligudgiften lægges den skattemæssige  

 værdiansættelse af den frie boligret til grund.
Denne  

 værdiansættelse fastsættes løbende af  

 skattemyndighederne til brug ved indkomstberegningen.
 Samme fremgangsmåde anvendes i tilfælde, hvor  

 der ikke foreligger en egentlig aftægtskontrakt, men hvor en  

 sælger af et hus f.eks. har betinget sig en livsvarig brugsret til en  

 bolig, eventuelt mod betaling af et symbolsk beløb.
 6. Opgørelse af boligudgift for andelshavere.
 6.1. Indledning.
 Ved opgørelsen af boligudgiften for andelshavere i  

 private andelsboligforeninger finder reglerne i lovens kap. 2 om beregning af  

 boligudgift for lejere tilsvarende anvendelse, jf. § 16.
 Der henvises til kap. 12a for så vidt angår  

 opgørelsen af boligudgiften i kollektive bofællesskaber, hvor en  

 eller flere beboere er andelshavere.
 6.2. Opgørelse af boligudgiften.
 Boligudgiften opgøres som boligafgiften, dvs.  

 boligtagerens løbende bidrag til andelsboligforeningens drift med  

 standardtillæg og standardfradrag efter samme regler som for lejere.  

 Boligafgiften skal bl.a. dække andelsboligforeningens udgifter til  

 renter og afdrag.
 Der skal ikke foretages et fradrag for den del af  

 boligudgiften, der svarer til afdragene, da der ved bestemmelsen i § 32, stk.  

 1, nr. 1 (boligydelse til pensionister, der er andelshavere i private  

 andelsboligforeninger, udbetales som 40 pct. tilskud og 60 pct. lån),  

 er taget hensyn til, at en del af boligudgiften er afdrag.
 Har andelshaveren gennem andelsboligforeningen optaget et  

 særskilt lån, f.eks. til delvis dækning af betalingen af  

 andelen, kan ydelserne på lånet ikke medregnes ved  

 opgørelsen af boligudgiften.
Hvis andelsboligforeningen ved andelshaverens køb  

 af andelslejligheden ikke har afkrævet andelshaveren et egentligt  

 indskud - tilvejebragt gennem egne midler eller banklån - men i stedet  

 optaget et samlet lån til finansiering af køb, vil der dog efter  

 omstændighederne være mulighed for at lade den del af  

 lånet, der indgår til dækning af indskud, indgå i  

 boligudgiften og dermed i boligstøtteberegningen.
Det er en  

 forudsætning, at andelshaveren ikke har fradragsret for renterne  

 på gældsbrevet.
Den private andelsboligforening kan frit vælge,  

 hvilke udgifter foreningen vil henføre under varmeudgiften, dvs. at  

 varmeudgiften kan rumme såvel brændselsudgifter som andre  

 udgifter.
I sådanne tilfælde nedsættes boligafgiften ved  

 standardfradrag efter § 10, jf. pkt. 5.1.2.
Et forhold, der undertiden kan volde vanskeligheder i  

 praksis, er grænsedragningen imellem den private andelsboligforening og  

 ejerboligen.
Sondringen er af væsentlig betydning for, om kommunen skal  

 beregne boligstøtten efter reglerne for lejere og andelshavere i  

 private andelsboligforeninger eller efter reglerne for ejere.
Ved vurderingen  

 af, om der er tale om en privat andelsboligforening, er det af betydning,  

 hvorledes boligforeningens vedtægter er udformet.
Vestre Landsret har den 22. marts 1994 afsagt dom  

 vedrørende en konkret andelsboligforenings status i relation til  

 boligstøtteloven.
Der var tale om en andelsboligforening, der  

skatteretligt blev betragtet som et sameje med rentefradragsret for de  

 enkelte medlemmer (en såkaldt »lille andelsboligforening«).
Retten tiltrådte, at der ved vurderingen af  

 foreningens status må lægges vægt på udformningen af  

 vedtægterne.
Retten fandt herefter, uanset den skatteretlige vurdering,  

 at andelsboligforeningen i relation til boligstøtteloven skulle  

 betragtes som en andelsboligforening således, at medlemmernes  

 boligstøtte skulle beregnes efter lovens § 16.
Den altovervejende hovedregel antages på denne  

 baggrund at være, at hvis en ejendom ejes af en forening el.lign., der  

 betegnes som en andelsboligforening, skal foreningen i relation til  

 boligstøtteloven - ligesom den ville blive det i relation til lov om  

 andelsboligforeninger og andre boligfællesskaber - betragtes som en  

 sådan forening, og boligudgiften skal ved boligstøtteberegningen  

 opgøres efter § 16. Kun hvor vedtægterne helt klart udtrykker,  

 at der reelt ikke er tale om en andelsboligforening, kan ejerforholdet efter  

 boligstøtteloven betragtes som et sameje om de i fællesskab  

 ejede boliger.
At andelsboligforeningen skattemæssigt betragtes som et  

 sameje er altså ikke i sig selv tilstrækkeligt i henseende til  

 boligstøtteloven.
Såfremt der er tale om et sameje, beregnes  

 boligstøtten efter reglerne for sådanne ejerforhold, jf. § 18,  

 nr. 2 eller 3, jf. bekendtgørelse om opgørelse af boligudgiften  

 efter boligstøttelovens § 18a og pkt. 7.4.3.
 7. Opgørelse af boligudgift for ejere.
 7.1. Indledning.
 Regler om opgørelse af boligudgift for ejere er  

 fastsat i lovens kap. 3. Reglerne finder anvendelse, når ejeren er  

 pensionist, eller når der i husstanden er en pensionist.
 § 17 vedrører de almindelige regler, mens § 18 og  

 bekendtgørelsen herom vedrører de særlige regler om  

 opgørelse af boligudgiften for særlige ejerformer eller  

 boligtyper.
 Der henvises til kap. 12a for så vidt angår  

 kollektive bofællesskaber, hvor en eller flere beboere er ejere.
 7.2. Ejere.
 Reglerne for opgørelse af boligudgiften for ejere  

 er i deres helhed indeholdt i § 17, der omtales i pkt. 7.3. Ved ejere  

 forstås i denne forbindelse personer, der er omfattet af § 2, stk. 3,  

 og som ejer og bebor et enfamilieshus eller en ejerlejlighed.
Disse regler kan ikke direkte anvendes på de  

 særlige ejerformer eller boligtyper, der er nævnt i § 18, bortset  

 fra den situation, hvor en pensionist bor i en af boligerne i et  

 tofamilieshus, som pensionisten ejer.
De særlige ejerformer er omtalt i  

 pkt. 7.4.
 7.3. Enfamilieshuse og ejerlejligheder.
 De enkelte komponenter i udgiftsopgørelsen omtales  

 i det følgende.
 7.3.1. Renter og afdrag på lån i ejendommen.
 Det er udtrykkeligt fastsat i § 17, stk. 2, hvorledes  

 beregningen af renter og afdrag skal foretages ved opgørelsen af  

 boligudgiftens størrelse for ejere.
 Ifølge beregningsmetoden medtages som udgangspunkt  

 80 pct. af renter og afdrag på de lån, der er tinglyst med pant i  

 ejendommen på ansøgningstidspunktet, jf. § 17, stk. 2, nr.  

 1.
 Hvis kontantværdien af restgælden, dvs. den  

 skattemæssige kursværdi af restgælden på  

 lånene, på ansøgningstidspunktet er større end 80  

 pct. af den kontante ejendomsvurdering for det foregående år,  

 nedsættes de nævnte 80 pct. af renter og afdrag med forholdet  

 mellem 80 pct. af den kontante ejendomsværdi og kontantværdien af  

 restgælden, jf. § 17, stk. 2, nr. 2.
 Udgangspunktet ifølge § 17, stk. 2, nr. 1 og 2, er  

 kontantværdien af restgælden på lånene på  

 ansøgningstidspunktet.
Ved boligudgiftsopgørelsen pr. 1. januar 2000 i  

 eksisterende sager anvendes ved beregningen den senest kendte kontante  

 restgæld, dvs. typisk kontantrestgælden pr. 31. december 1998,  

 eller eventuelt en senere kontantrestgæld, som  

 boligstøttemodtageren måtte oplyse.
Dette skyldes, at oplysning  

 om kontantrestgælden pr. 1. januar 2000 først foreligger efter  

 denne dato.
 Den kontante ejendomsvurdering for det år,  

 boligydelsen vedrører, f.eks. 2000, foreligger ikke på det  

 tidspunkt i slutningen af 1999, hvor boligudgiften for 2000 skal beregnes.  

 Dette er baggrunden for, at den senest foretagne kontante ejendomsvurdering  

 for det forudgående år, dvs. i eksemplet 1999, skal benyttes ved  

 beregningen.
 Eksempel:
Ejendom 1 Ejendom 2 kr.
 kr.
1.	Kontant ejendomsværdi 600.000 500.000 2.	80 pct. heraf 480.000 400.000 3.	Kontant restgæld af lån i ejendommen 300.000 440.000 4.	Renter og afdrag 39.000 57.200 5.	80 pct. heraf 31.200 45.760 6.	Forhold mellem 80 pct. af ejendomsværdi og  

 restgæld 480.000 400.000 7.	Medtagne renter og afdrag 300.000 440.000 ejendom 1 39.000 x 0,8 = 31.200 ejendom 2 57.200 x 0,8 x 400.000 = 41.600 440.000 Udgangspunktet er som nævnt, at der kan medregnes 80 pct. af renter  

 og afdrag.
 Hvis kontantværdien af restgælden på lånene  

 på ansøgningstidspunktet er større end 80 pct. af den  

 kontante ejendomsvurdering for det foregående år, nedsættes  

 de nævnte 80 pct. af renter og afdrag som beskrevet i § 17, stk. 2, nr.  

 2.
 Dette er ikke tilfældet i eksemplets ejendom 1, og der medregnes  

 derfor netop 80 pct. af renter og afdrag, dvs. 31.200 kr.
I eksemplets ejendom 2 er restgælden større end 80 pct. af  

 ejendomsværdien.
Der medregnes derfor kun 57.200 x 0,8 x 400.000 = 41.600 kr.
440.000 af renter og afdrag.
Der skal ikke ske afrunding.
 Den forholdsmæssige reduktion af renter og afdrag  

 fastholdes ved beregningen af boligydelse, indtil pensionisten anmoder om  

 ændring af boligudgiften i forbindelse med optagelse af nye lån  

 eller ombytning af allerede eksisterende lån i ejendommen, jf. § 17,  

 stk. 2, nr. 3.
Hvis ejendommen er nyopført, dvs.  

 opført i det år, boligydelsen vedrører, eller hvis der er  

 sket nyudstykning af ejendommen, f.eks. ved opdeling af en ejendom i  

 ejerlejligheder eller ved salg af en parcel med eller uden bebyggelse, findes  

 der ikke nogen ejendomsvurdering vedrørende den således  

 ændrede ejendom for året forud for det første  

 boligstøtteår.
I disse tilfælde er det ifølge § 17,  

 stk. 2, nr. 4, ejendomsvurderingen for det år, boligydelsen for den  

 pågældende ejendom første gang vedrører, der skal  

 anvendes.
Der foreligger dog kun en vurdering for det år, boligydelsen  

 vedrører, hvis ejeren anmoder om en vurdering efter § 4 i lov om  

 vurdering af landets faste ejendomme.
En sådan vurdering er  

 således nødvendig for at kunne opnå boligydelse.
 Hvis en modtager af boligydelse har erhvervet en fast  

 ejendom i boligstøtteåret, er det ejendomsvurderingen for  

 indkomståret forud for boligstøtteåret, der anvendes,  

 selvom den pågældende modtager af boligydelse ikke var ejer af  

 ejendommen på dette tidspunkt.
 Det vil med udgangspunkt i den seneste  

 årsopgørelse alene kunne ses, hvad der var realkreditlån  

 på dette tidspunkt, og det vil ikke være muligt at adskille de  

 enkelte lån.
 Endvidere bemærkes, at nye lån kan være  

 optaget, og eksisterende lån byttet om i det år, der er  

 gået siden den seneste årsopgørelse.
Renter og afdrag på et lån kan kun indgå  

 i udgiftsopgørelsen, når ejendommen ifølge tingbogen er  

 stillet som sikkerhed for lånet.
Derimod er selve hæftelsesformen  

 ikke afgørende.
Typiske hæftelser vil være  

 realkreditlån og private pantebreve (typisk sælgerpantebreve),  

 men også lån fra private långivere eller pengeinstitutter,  

 hvor der er stillet sikkerhed i ejendommen ved ejerpantebrev eller  

 skadesløsbrev, kan medregnes.
Prioritetsydelsernes størrelse  

 må her søges i det underliggende retsforhold  

 (lånedokumentet).
Det er en betingelse, at den retlige forpligtelse til  

 afdrag og forrentning af et lån er eller bliver nedfældet  

 skriftligt.
Det er desuden en betingelse, at renten fastsættes som en  

 procentdel af den til enhver tid tilbageværende restgæld.
 Renter og afdrag kan medtages med 80 pct. af de  

 beløb, der ifølge låneaftalen er forfaldne til  

 betaling i det indkomstår, boligydelsen vedrører.
Såfremt pensionisten f.eks. ingen udgift har i  

 forbindelse med den årlige forrentning af et lån, idet renterne  

 ikke forfalder til betaling, men i stedet tilskrives lånets  

 restgæld, kan den årlige renteudgift ikke medregnes ved beregning  

 af boligudgiften.
Dette gælder bl.a. kassekreditter.
Som renter og afdrag betragtes også betaling til  

 administrations- og reservefond, provision og lignende, svarende til de  

 udgifter, skattemyndighederne godkender som fradragsberettigende i  

 forbindelse med lånet.
Betaling til pengeinstitut for administration af  

 afdrag og pantebreve m.v. (depotudgift) betragtes ikke som renter og  

 afdrag.
I tilfælde af kontant indfrielse af en  

 restgæld på et pantebrev medregnes ved udgiftsopgørelsen  

 påløbne renter indtil indfrielsesdagen.
Derimod kan indfrielsen  

 af selve restgælden ikke medregnes.
 Fra det tidspunkt, hvor et lån er afviklet, dvs.  

 fuldt tilbagebetalt, vil renter og afdrag ikke længere skulle betales  

 og dermed ikke længere indgå i boligstøtteberegningen, og  

 der vil, såfremt afviklingen sker i løbet af  

 boligstøtteåret, og kommunen er orienteret herom, skulle ske  

 omberegning af boligstøtten, jf. § 44, på grund af den  

 reducerede boligudgift.
 Med hensyn til uoplyste bortfald af renter og afdrag  

 på et afviklet lån vil der endvidere skulle foretages  

 efterregulering efter § 47, stk. 6, når kommunen bliver bekendt  

 hermed.
 En undtagelse fra reglen om, at renter og afdrag på  

 ethvert lån i ejendommen kan medregnes, er fastsat i § 19. Herefter kan  

 renter på lån i henhold til boligstøtteloven og lov om  

 lån til betaling af ejendomsskatter og om ændring af  

 ligningsloven ikke medregnes ved opgørelse af boligudgiften.
 7.3.2. Vej- og kloakbidrag.
 Udgifter til vej- og kloakbidrag og lignende (f.eks.  

 bidrag til rensningsanlæg), der hviler som en hæftelse på  

 ejendommen, indgår ifølge § 17, stk. 1, nr. 2, i  

 boligudgiftsopgørelsen på samme måde som de øvrige  

 komponenter.
Ved vej- og kloakbidrag forstås som hidtil renter og  

 afdrag vedrørende selve anlægsgælden, hvorimod de  

 løbende udgifter til disse anlæg ikke kan medregnes.
Bidrag til  

 grundejerforening vil heller ikke kunne medregnes.
 7.3.3. Ejendomsskatter, herunder ejendomsværdiskat.
Ejendomsskat medregnes med de beløb, der er  

 pålignet i det år, boligydelsen vedrører, jf. § 17, stk.  

 1, nr. 3. Ejendomsskatterne består dels af amtskommunale skatter, dels  

 af kommunale skatter.
Derimod medregnes afgifter m.v., f.eks.  

 vedrørende renovation og levering af vand, der opkræves sammen  

 med ejendomsskatterne, ikke.
 Da det alene er de pålignede ejendomsskatter, der  

 indgår i udgiftsopgørelsen, kan restancer og morarenter fra  

 foregående år ikke medtages i opgørelsen.
 Hvis der ikke er foretaget en selvstændig vurdering  

 af grunden, fastsætter kommunalbestyrelsen det beløb, der kan  

 medregnes som ejendomsskat.
 Såfremt størrelsen af ejendomsskatterne ikke  

 foreligger, må udbetaling af boligydelse ske a conto, således at  

 efterregulering skal foretages, når de endelige oplysninger foreligger.  

 Den enkelte boligydelsesmodtager skal i forbindelse med udbetalingen af  

 kommunen gøres opmærksom på, at der er tale om à  

 contoudbetaling, og at regulering vil finde sted.
Med virkning fra 1. januar 2000 er den hidtidige  

 lejeværdi af egen bolig udgået af den personlige  

 indkomstbeskatning.
Samtidig er indført en kommunal og amtskommunal  

ejendomsværdiskat.
 Denne ejendomsværdiskat indgår efter § 17,  

 stk. 1, nr. 3, i boligudgiften sammen med de hidtidige ejendomsskatter.
Ejendomsværdiskatten opgøres imidlertid  

 ligesom den hidtidige lejeværdi af egen bolig   på baggrund af  

 samme års vurdering via forskudsregistreringen.
Den endelige  

 ejendomsværdiskat foreligger således ikke opgjort på det  

 tidspunkt, hvor boligydelsen beregnes og udbetales.
For på en enkel  

 måde at få indregnet et beløb i boligudgiften, der svarer  

 til ejendomsværdiskatten, medregnes efter § 17, stk. 1, nr. 3, den  

 endeligt opgjorte ejendomsværdiskat for det nærmest  

 forudgående år.
 For år 2000 vil der ikke eksistere en  

 ejendomsværdiskat for det forudgående år, idet  

 ejendomsværdiskat første gang opkræves i år 2000,  

 mens der betales skat af lejeværdi af egen bolig i 1999.
 Ejendomsværdiskat indgår derfor ikke i  

 boligudgiften i år 2000.
Som en overgangsbestemmelse medregnes ved  

 boligydelsesberegningen for år 2000 skat af lejeværdi for 1999,  

 jf. også  pkt. 7. 3. 5, med fradrag af eventuelt standardfradrag efter  

 ligningslovens § 15J.
Denne skat opgøres med skatteprocenten for 1999.  

 Regler herom er fastsat i overgangsbestemmelsen i § 2, stk. 4, i  

 ændringsloven til boligstøtteloven, lov nr. 1002 af 23. december  

 1998. Hermed indgår lejeværdi og standardfradrag i år 2000  

 stort set som i de forudgående år, og ejendomsværdiskattens  

 virkning på boligydelsesudbetalingen for pensionister, der bor i  

 ejerbolig, forskydes hermed i et år.
 7.3.4. Drifts- og vedligeholdelsesudgifter.
 Drifts- og vedligeholdelsesudgifter medregnes i form af et  

 standardbeløb, der udgør 7.700 kr. (1998-niveau), jf. § 17,  

 stk. 1, nr. 4. Beløbet reguleres én gang årligt, jf. §  

 72, stk. 1, nr. 9. Standardbeløbet gælder for alle typer af  

 ejerboliger, medmindre der i medfør af § 18 er fastsat særlige  

 regler om opgørelse af boligudgiften.
 7.3.5. Beregnet skat af eventuelt overskud eller underskud på  

 ejendommen.
 Beregnet skat af et eventuelt overskud på ejendommen  

 indgår i boligudgiften efter § 17, stk. 1, nr. 5, mens beregnet skat af  

 underskud fratrækkes efter § 17, stk. 3, nr. 1.
 Overskud og underskud af den enfamilies ejerbolig, hvor  

 pensionisten bor, har indtil udgangen af 1999 primært bestået af  

 lejeværdi af egen bolig og et standardfradrag.
 Disse elementer udgår imidlertid fra 1. januar 2000  

 af den personlige indkomst og erstattes af en ejendomsværdiskat, jf.  

 pkt. 7.3.3.
 Beregnet skat af overskud/underskud på ejendommen  

 efter § 17, stk. 1, nr. 5, og § 17, stk. 3, nr. 1, vil herefter alene  

 vedrøre eventuel udlejning af en del af pensionistens bolig.
 Ejendomsværdiskat indgår imidlertid  

 først i boligudgiften ved boligydelsesberegningen fra 1. januar 2001,  

 jf. pkt. 7.3.3.
Ved boligydelsesberegningen for 2000 indgår i stedet  

 skat af lejeværdi af boligen i 1999 med fradrag af et eventuelt  

 standardfradrag efter ligningslovens § 15J.
Denne skat opgøres med  

 skatteprocenten for 1999, jf. pkt. 7.3.3.
Ved beregning af skat af et eventuelt overskud eller  

 underskud efter § 17, stk. 1, nr. 5, anvendes som skatteprocent satsen for  

 almindelig indkomstskat efter personskattelovens § 6 og satserne for de  

 kommunale og amtskommunale indkomstskatter, der er gældende for den  

 pågældende i det indkomstår, som boligydelsen  

 vedrører.
Det bemærkes, at de kommunale skatteprocenter er  

 eksklusiv eventuel kirkeskatteprocent.
 7.3.6. Lejeindtægter.
Den efter § 17, stk. 1 og 2, beregnede boligudgift  

 reduceres desuden med pensionistens lejeindtægt ved udlejning af en del  

 af ejendommen.
I denne situation skal kommunalbestyrelsen fastsætte et  

 lejebeløb, jf. § 10, stk. 6. Ved udlejning af en del af ejendommen  

 forstås alene det forhold, at pensionisten udlejer et eller flere  

 værelser i den ejendom, hvor pensionisten bor, og hvor ejendommen kun  

 indeholder én selvstændig lejlighed, nemlig pensionistens.
I  

 modsætning hertil regulerer bestemmelsen i § 18, nr. 2 og 3, den  

 udlejningssituation, hvor pensionistens ejendom omfatter mere end én  

 selvstændig lejlighed, jf. nærmere bekendtgørelse om  

 opgørelse af boligudgiften efter § 18 i lov om individuel  

 boligstøtte, jf. bilag.
Det beløb, der skal fratrækkes i  

 boligudgiften, er lejeindtægten nedsat med et af kommunalbestyrelsen  

 skønnet beløb til lys, varme, møblering osv., jf. pkt.  

 5.1.5. Der skal dog mindst fratrækkes et beløb, der svarer til  

 de samlede udgifter, opgjort efter § 17, stk. 1 og 2, forholdsmæssigt  

 beregnet efter antal af værelser.
Hvis f.eks. de samlede udgifter er  

 40.000 kr. i en 4-værelses bolig, og der er udlejet ét  

 værelse, skal der mindst fratrækkes 10.000 kr.
 Beregningen af den forholdsmæssige leje foretages  

 på grundlag af de samlede boligudgifter, uanset om disse måtte  

 overstige maksimum for boligudgiften, jf. § 20, jf. § 14.
 Det skal understreges, at den her nævnte  

 lejeindtægt, som skal fratrækkes i boligudgiften, ikke  

 behøver at være identisk med den skattepligtige  

 lejeindtægt, som indgår ved beregningen af overskud/underskud  

 på ejendommen.
 7.3.7. Ejerbolig på lejet grund.
 Såfremt pensionisten bor i ejerbolig, der er  

 beliggende på en lejet grund, skal den årlige lejeafgift medtages  

 ved opgørelsen af udgiften efter § 17. Denne lejeafgift er ikke  

 fradragsberettiget og skal derfor ikke medtages ved beregning af den  

 skattemæssige værdi af overskud eller underskud på  

 boligen.
 7.4. § 18-ejere (særlige ejerformer eller boligtyper).
 Boligudgiften kan for visse ejerformers eller boligtypers  

 vedkommende ikke umiddelbart opgøres efter de almindelige regler, der  

 er beskrevet i pkt. 7.3.
 I henhold til lovens § 18 har By- og Boligministeriet  

 derfor i en bekendtgørelse om opgørelse af boligudgiften efter  

 § 18 , fastsat særlige regler om opgørelse af boligudgiften  

 for:
1.	en pensionist, der bor i et enfamilieshus eller en ejerlejlighed,  

 hvori pensionisten har anpart, 2.	en pensionist, der bor i en af boligerne i et tofamilieshus, som  

 pensionisten ejer, eller hvori   

 pensionisten har anpart, 3.	en pensionist, der bor i en af boligerne i et hus med mere end to  

 lejligheder, som pensionisten  

 ejer, eller hvori pensionisten har anpart, 4.	en pensionist, der bor i et stuehus til en landbrugsejendom, som  

 pensionisten ejer, og for en  

 pensionist, hvis bolig i øvrigt anvendes til erhvervsformål, 5.	en pensionist, der bor i enfamilieshus eller to- eller  

 flerfamilieshus, som ejes af et aktieselskab,  

 anpartsselskab eller lignende, hvori pensionisten ejer aktier, anparter eller  

 lignende.
 Bekendtgørelsen er optaget som bilag.
 7.4.1. Enfamilieshus/ejerlejlighed.
 Boligudgiften for en pensionist, der bor i et  

enfamilieshus/ejerlejlighed, som pensionisten har i sameje med  

 andre, opgøres efter de almindelige regler i § 17 i de tilfælde,  

hvor alle ejerne bor i ejendommen, idet pensionistens boligudgift i  

 disse tilfælde ansættes som boligudgiften vedrørende hele  

 ejendommen.
 Benytter pensionisten eller et husstandsmedlem en del af  

 boligen til erhvervsformål, gælder også samme regler som  

 for et enfamilieshus, der ejes af pensionisten, jf. bekendtgørelsens §  

 1, stk. 2, og pkt. 7.4.5.
 Den beregnede boligydelse udbetales efter § 31, stk. 2,  

 udelukkende som lån, jf. pkt. 10.1.2.2 og 10.2.2.2.
For en pensionist, der bor i et  

enfamilieshus/ejerlejlighed, som pensionisten har i sameje med  

 andre, og hvor alle ejerne ikke bor i ejendommen, ansættes  

 boligudgiften fra 1. januar 2000 efter bekendtgørelsens § 1, stk. 1,  

 som et beløb, der svarer til 2 gange ejendomsværdiskatten af  

 boligværdien efter lov om en kommunal og amtskommunal  

 ejendomsværdiskat.
Der anvendes den ejendomsværdiskat, der  

 opkræves i det år, boligydelsen vedrører.
 Samme fremgangsmåde anvendes, hvis så stor en  

 del af boligen anvendes til erhvervsformål af pensionisten eller af  

 andre, altså også andre end husstandsmedlemmer, at  

 skattemyndighederne har fastsat en særskilt ejendomsværdi for  

 beboelsesdelen, jf. bekendtgørelsens § 2, stk. 3.
Boligudgiften blev i disse og flere af nedenstående  

 tilfælde indtil udgangen af 1999 ansat til den lejeværdi,  

 skattemyndighederne senest havde fastsat.
For de fleste ejerboliger er  

 lejeværdi af egen bolig og beskatning heraf imidlertid som ovenfor  

 anført ophævet fra 1. januar 2000 og erstattet af en  

 ejendomsværdiskat af boligværdien efter lov om en kommunal og  

 amtskommunal ejendomsværdiskat.
I de (få) tilfælde, hvor  

 boligstøtte ydes efter § 18, tages der derfor fremover udgangspunkt i  

  denne ejendomsværdiskat af boligværdien ved ansættelse af  

 en boligudgift til beregning af boligydelse.
Ved at ansætte  

 boligudgiften til 2 gange ejendomsværdiskatten har det været  

  hensigten i videst muligt omfang at fastholde størrelsen af  

 boligudgiften for de omfattede støttemodtagere.
 Den beregnede boligydelse udbetales efter § 32, stk. 1,  

 nr. 2, som  40 pct. tilskud og 60 pct. lån, jf. pkt. 10.1.2.2 og  

 10.2.2.2.
 7.4.2. Tofamilieshus.
Boligudgiften for en beboelseslejlighed i et  

tofamilieshus, som pensionisten ejer, opgøres efter § 1, stk.  

 1, i bekendtgørelsen om opgørelse af boligudgift efter § 18,  

 særskilt for den lejlighed, pensionisten bebor, efter reglerne i § 17,  

 jf. pkt. 7.3.1-7.3.6. Der skal således ses bort fra boligudgiften for  

 den anden lejlighed i tofamilieshuset i forbindelse med opgørelse af  

 boligudgiften.
Foretages der udlejning af den lejlighed, som pensionisten  

 ikke selv bebor, medregnes overskuddet for den udlejede lejlighed imidlertid  

 i husstandsindkomsten efter § 8 i det omfang, det indgår i den  

 personlige indkomst.
Efter skattelovgivningen fordeles ejendomsværdien  

 på de 2 selvstændige lejligheder.
Ejendomsskatter medregnes som  

 udgift i samme forhold som forholdet mellem ejendomsværdien for ejers  

 bolig og den samlede ejendomsværdi.
Det samme gælder renter og  

 afdrag på lån med sikkerhed i ejendommen.
 Benytter pensionisten eller et husstandsmedlem en del af  

 boligen til erhvervsformål, gælder også samme regler som  

 for et enfamilieshus, der ejes af pensionisten, jf. bekendtgørelsens §  

 1, stk. 2, og pkt. 7.4.5.
 Den beregnede boligydelse udbetales efter § 31, stk. 2  

 ,som lån, jf. pkt. 10.1.2.2 og 10.2.2.2.
 Ejer pensionisten tofamilieshuset i sameje med andre,  

 ansættes boligudgiften for den bolig, pensionisten bebor, til 2 gange  

 ejendomsværdiskatten af boligværdien af pensionistens bolig efter  

 lov om en kommunal og amtskommunal ejendomsværdiskat, jf.  

 bekendtgørelsens § 2, stk. 2, og pkt. 7.4.1.
 Samme fremgangsmåde anvendes, hvis så stor en  

 del af boligen anvendes til erhvervsformål af pensionisten eller af  

 andre, altså også andre end husstandsmedlemmer, at  

 skattemyndighederne har fastsat en særskilt ejendomsværdi for  

 beboelsesdelen, jf. bekendtgørelsens § 2, stk. 3.
 Den beregnede boligydelse udbetales efter § 32, stk. 1,  

 nr. 3, med 40 pct. tilskud og 60 pct. lån, jf. pkt. 10.1.2.2 og  

 10.2.2.2.
 7.4.3. Flerfamilieshus.
Ved et flerfamilieshus forstås en ejendom med  

 mere end to lejligheder.
Boligudgiften for en pensionist, der bor i en af  

 lejlighederne i et flerfamilieshus, som pensionisten ejer eller har i sameje  

 med andre, kan ikke opgøres efter de almindelige regler i § 17.
 I de tilfælde, hvor der betales  

 ejendomsværdiskat af boligværdien af pensionistens bolig,  

 fastsættes boligudgiften til 2 gange ejendomsværdiskatten af  

 boligværdien af pensionistens bolig efter lov om en kommunal og  

 amtskommunal ejendomsværdiskat, jf. bekendtgørelsens § 3, stk.  

 1, og pkt. 7.4.1. Dette gælder i de fleste tilfælde, hvor der er  

 3-6 lejligheder i ejendommen.
 Samme fremgangsmåde anvendes, hvis så stor en  

 del af boligen anvendes til erhvervsformål af pensionisten eller af  

 andre, altså også andre end husstandsmedlemmer, at  

 skattemyndighederne har fastsat en særskilt ejendomsværdi for  

 beboelsesdelen, jf. bekendtgørelsens § 3, stk. 2.
 Betales der ikke ejendomsværdiskat af boligen,  

 ansættes boligudgiften som den lejeværdi, som skattemyndighederne  

 senest har fastsat, jf. § 3, stk. 2, i den nævnte  

 bekendtgørelse.
Såfremt størrelsen af lejeværdien ikke  

 foreligger, må udbetaling af boligydelse ske á conto,  

 således at efterregulering skal foretages, når de endelige  

 oplysninger foreligger.
Den enkelte boligydelsesmodtager skal i forbindelse  

 med udbetalingen af kommunen gøres opmærksom på, at der er  

 tale om á conto udbetaling, og at regulering vil finde sted.
Hvis der ikke betales ejendomsværdiskat, og hvis  

 skattemyndighederne ikke har fastsat en lejeværdi for  

 pensionistens bolig eller beboelsesdel, fastsætter kommunalbestyrelsen  

 boligudgiften efter et skøn.
Den leje, som pensionisten modtager ved  

 udleje af de lejligheder, der i øvrigt findes i ejendommen, vil kunne  

 være vejledende ved kommunalbestyrelsens skøn.
Den således opgjorte boligudgift benyttes herefter  

 til beregning af boligydelse efter de almindelige regler.
Den beregnede  

 boligydelse udbetales ifølge § 32, stk. 1, nr. 2, med halvdelen som  

 tilskud og halvdelen som lån, og for boligydelse ydet efter 1. januar  

 1996 som 40 pct. tilskud og 60 pct. lån, jf. pkt. 10.1.2.2 og  

 10.2.2.2.
 7.4.4. Stuehus til en landbrugsejendom.
 Ved en landbrugsejendom forstås her en ejendom, der  

 af vurderingsrådet er anset som en landbrugsejendom i henhold til § 33  

 i lov om vurdering af landets faste ejendomme, jf. § 4 i  

 bekendtgørelsen om boligudgift efter § 18. En landbrugsejendom, der  

 ikke er vurderet som sådan, omfattes, uanset om der rent faktisk drives  

 landbrug, således ikke af bestemmelserne om stuehuse.
 For en pensionist, der bor i stuehus til en  

 landbrugsejendom, benyttes en opgørelse, der følger de  

 almindelige principper i § 17 i et vist omfang, jf. bekendtgørelsens §  

 5.
Renter og afdrag på lån i ejendommen  

 opgøres efter reglerne i § 17, stk. 1, nr. 1, jf. stk. 2. Det vil  

 sige, at der som udgangspunkt medregnes 80 pct. af renter og afdrag på  

 de lån, der er tinglyst med pant i hele landbrugsejendommen under  

 ét på ansøgningstidspunktet.
Disse 80 pct. af renter og  

 afdrag nedsættes imidlertid som beskrevet i § 17, stk. 2, nr. 2, hvis  

 kontantværdien af restgælden af de nævnte lån  

 på ansøgningstidspunktet overstiger 80 pct. af den kontante  

 ejendomsvurdering af stuehuset for året forud for  

 ansøgningstidspunktet, jf. pkt. 7.3.1 Eksempel:
80 pct. af stuehusets kontantværdi = 320.000 kr.
kontantværdi af  terminslånerestgæld 400.000 kr.
terminsydelse 35.000 kr.
kontantværdi af lånerestgæld vedr. tag til stuehus 200.000 kr.
terminsydelse 15.000 kr.
 600.000 kr.
 50.000 kr.
 Terminsydelse til medregning:
 50.000 x 0,8 x 320.000/600.000 = 21.333 kr. (der skal ikke ske  

 afrunding).
 Vej- og kloakbidrag m.v. opgøres for hele  

 landbrugsejendommen under ét, hvorefter der ud fra  

 vurderingsrådets vurdering af stuehuset og af hele ejendommen foretages  

 en opgørelse af, hvor stor en del af udgiften, der kan henføres  

 til stuehuset.
 Det beløb, der kan medregnes som udgift til  

 ejendomsskatter, er den del af de på hele ejendommen pålignede  

 ejendomsskatter for det senest afsluttede kalenderår, der kan  

 henføres til den til stuehuset hørende grund.
 Det beløb, der medregnes som udgifter til  

 stuehusets drift og vedligeholdelse, er det for andre ejerboliger i § 17,  

 stk. 1, nr. 4, angivne standardbeløb, jf. pkt. 7.3.4.
 Beregnet skat af overskud og beregnet skat af underskud,  

 jf. § 17, stk. 1, nr. 5, og stk. 3, nr. 1, indgår ikke i beregningen af  

 boligudgiften.
 Indtægten ved udlejning af en del af stuehuset  

 opgøres som for andre ejerboliger og fratrækkes de opgjorte  

 udgifter, jf. i øvrigt pkt. 7.3.6.
Den således opgjorte boligudgift benyttes herefter  

 til beregning af boligydelse efter de almindelige regler.
Den beregnede  

 boligydelse udbetales ifølge § 32, stk. 1, nr. 5, med halvdelen som  

 tilskud og halvdelen som lån, og for boligydelse ydet for  

 boligstøtteåret 1996 eller senere som 40 pct. tilskud og 60 pct.  

 lån, jf. pkt. 10.1.2.2 og 10.2.2.2.
Hvis pensionisten eller et andet medlem af husstanden  

 anvender en så stor del af stuehuset til erhvervsformål, at  

 skattemyndighederne har fastsat en særskilt ejendomsværdi for  

 beboelsesdelen, benyttes ovenstående beregningsmåde ikke.
I  

 stedet anvendes 2 gange ejendomsværdiskatten af boligværdien af  

 pensionistens bolig, jf. bekendtgørelsens § 5, stk. 3.
 Anvender pensionisten eller et andet medlem af husstanden  

 en del af stuehuset til erhvervsformål, men ikke så stor en del,  

 at skattemyndighederne har fastsat en værdi for beboelsesdelen,  

 opgøres boligudgiften på samme måde, som hvis stuehuset  

 udelukkende anvendes til beboelse, hvorefter den reduceres med et  

 beløb, der fastsættes af kommunalbestyrelsen efter et  

 skøn over forholdet mellem beboelse og erhverv.
 § 19, hvorefter renter på lån i henhold til  

 denne lov og lov om lån til betaling af ejendomsskatter ikke kan  

 medregnes ved opgørelse af boligudgiften, gælder også ved  

 opgørelse af boligudgiften for et stuehus til en landbrugsejendom.
 Eksempel på beregning af boligudgift for en ejer af stuehus til  

 landbrugsejendom.
 Bolig på 110 m2, 2 personer.
 Beløbene:
-	kontant ejendomsvurdering, -	ejendomsskatter og evt. vej- og kloakbidrag indberettes til edb-systemet som den forholdsmæssige  

 størrelse, der vedrører stuehuset (er fastsat af  

 vurderingsrådet).
 Beløbene:
-	kontantværdi af restgæld og -	renter og afdrag indberettes til edb-systemet med de fulde størrelser.
 Beregningen er da som følger:
 Renter og afdrag:
kr. 98.000 Medtagne renter og afdrag beregnes ud fra:
 1.Reduktion til 80 pct.
Kontant ejendomsvurdering kr. 500.000 a)	80 pct. heraf kr. 400.000 b)	Kontantværdi af restgæld kr. 680.000 2.Hvis beløb a) > beløb b), så yderligere reduktion  

 med faktoren: beløb a) / beløb b).Beregningen foretages under  

 ét, uden mellemresultat (idet der ikke må ske afrunding  

 undervejs i beregningen):
98.000 x (80 / 100) x (400.000 / 680.000) = kr. 46.118 Vej- og kloakbidrag o.l.
kr. 800 Ejendomsskat kr. 2.875 Standardbeløb, drift og vedligeholdelse (1998-niveau) kr. 7.700 Fradrag i boligudgift kr. 0 Boligudgift i alt kr. 57.493 Heraf medregnes:
-med 100 pct.: lejen for 85 m2 kr. 44.426 7.4.5. Blandet beboelse og erhverv i enfamilieshus/ejerlejlighed, som  

 pensionisten ejer og bebor.
 For en pensionist, der bor i et enfamilieshus eller en  

 ejerlejlighed, som pensionisten ejer, opgøres boligudgiften som  

 udgangspunkt direkte efter reglerne i § 17 , jf. pkt. 7.3.
 Hvis pensionisten har udlejet en del af sin bolig,  

 opgøres boligudgiften med fradrag af indtægterne ved udlejningen  

 efter reglerne i § 17, stk. 3, nr. 2. Dette gælder, uanset om det  

 udlejede benyttes til erhverv eller andet formål.
 Benytter pensionisten eller et andet medlem af husstanden  

 en del af boligen til erhvervsformål, gælder i stedet  

 nedenstående regler fastsat efter lovens § 18, stk. 1, nr. 4, ved  

 opgørelse af boligudgiften for erhvervsvirksomhed i de omhandlede  

 ejerboliger.
 Opgørelsesmetoden afhænger af, hvor stor en  

 del af boligen, der benyttes til erhvervsformål.
 Benyttes en del af boligen til erhvervsformål, og  

 har skattemyndighederne fastsat en særskilt ejendomsværdi,  

  ansættes boligudgiften til 2 gange ejendomsværdiskatten af  

 boligværdien efter lov om en kommunal og amtskommunal  

 ejendomsværdiskat, jf. bekendtgørelsens § 6.
 Dog fratrækkes eventuelle indtægter ved  

 udlejningen, jf. pkt. 7.4.7. Boligydelsen udbetales som 100 pct. lån,  

 jf. § 32.
Anvender pensionisten eller et andet medlem af husstanden  

 en del af boligen til erhverv, men ikke så stor en del, at  

 skattemyndighederne har fastsat en værdi for beboelsesdelen,  

 opgøres boligudgiften efter et skøn.
Der kan i disse  

 tilfælde tages udgangspunkt i boligudgiften efter de almindelige regler  

 i § 17, jf. pkt. 7.3. Herefter reduceres beløbet med et beløb,  

 der er fastsat af kommunalbestyrelsen efter et skøn over forholdet  

 mellem beboelse og erhverv, jf. bekendtgørelsens § 8, stk. 1.
 Boligydelsen udbetales som 100 pct. lån.
 7.4.6. Enfamilieshus/ejerlejlighed, to- eller flerfamilieshus, som ejes  

 af et aktieselskab, anpartsselskab eller lignende, hvori pensionisten ejer  

 aktier, anparter eller lignende.
 Efter § 18, nr. 5, kan der fastsættes regler om ret  

 til boligydelse for denne kategori af boligformer.
 Bekendtgørelsen om opgørelse af  

 boligudgiften efter § 18 i lov om individuel boligstøtte indeholder i  

 § 7 bestemmelser om, hvordan boligudgiften skal opgøres for de  

 omhandlede boligformer.
 I bekendtgørelsen er det fastsat, at boligudgiften  

 opgøres efter de almindelige regler i §§ 10-15, jf. kap. 5.
 Der er herved taget hensyn til, at kommunalbestyrelsen i  

 henhold til disse regler har hjemmel til under visse omstændigheder at  

 nedsætte boligudgiften eller bestemme, at boligydelsen ikke kan ydes  

 eller kun kan udbetales med et nedsat beløb.
Boligydelse beregnes efter de almindelige regler på  

 grundlag af den opgjorte boligudgift.
Den beregnede boligydelse udbetales  

 ifølge § 32, stk. 1, nr. 6, med 40 pct. tilskud og 60 pct. lån,  

 jf. pkt. 10.1.2.2 og 10.2.2.2.
 7.4.7. Fælles regler.
 Kommunalbestyrelsen fastsætter efter §§ 8 og 9 i  

 bekendtgørelsen om opgørelse af boligudgift efter § 18  

 boligudgiften og lejebeløb efter et skøn i følgende  

 tilfælde:
1.	hvis der ikke er fastsat en værdi for boligdelen af en bolig,  

 hvor en del anvendes til erhvervsformål, jf. pkt. 7.4.1 - 7.4.6, 2.	hvis der er sket væsentlige ændringer af pensionistens  

 benyttelse af boligen til erhvervsformål i forhold til den benyttelse,  

 som skattemyndighederne har taget stilling til, 3.	hvis pensionisten udlejer en del af sin bolig, uden at  

 lejeindtægten er kommet til fradrag efter §§ 1-7 i den nævnte  

 bekendtgørelse.
Det af kommunalbestyrelsen fastsatte lejebeløb  

 fratrækkes boligudgiften, jf. pkt. 7.4.5. Dette kan forekomme, hvor  

 boligudgiften er opgjort på grundlag af ejendomsværdiskatten, jf.  

 bekendtgørelsens § 1, stk. 2 , § 2, stk. 3, § 3, stk. 1, § 5, stk. 3,  

 og § 6.
 8. Fællesregler for opgørelse af boligudgiften.
I kapitel 5, 6 og 7 er redegjort for, hvorledes  

 boligudgiften opgøres.
Nedenfor redegøres for de fælles  

 regler vedrørende opgørelsen af boligudgiften for henholdsvis  

 lejere, andelshavere og ejere.
 8.1. Arealnorm.
I § 12 er fastsat en arealnorm, hvorefter den boligudgift,  

 der danner udgangspunkt for beregning af boligstøtte, nedsættes,  

 når boligens bruttoetageareal overstiger 65 m2 for én  

 person og 20 m 2 pr. person herudover.
Reglen i § 12 gælder  

 fra 1. januar 1997 for alle boligstøttemodtagere, idet  

 overgangsbestemmelsen i den senere ophævede § 12a herefter ikke  

 længere har virkning.
 For husstande, der består af en person, beregnes  

 boligudgiften efter lovens § 12, stk. 2, således, at der medregnes den  

 fulde m2-leje for op til 65 m2 af boligens areal.
 Hvis der er flere personer i husstanden, medregnes den  

 fulde leje for yderligere 20 m2 pr. person omfattet af  

 husstanden.
 I § 12, stk. 5, er det præciseret, at der skal  

 reduceres forholdsmæssigt i det areal, der danner grundlag for  

 beregning af boligudgiften, såfremt et eller flere værelser  

 fremlejes, fremlånes, udlejes eller anvendes til erhverv, således  

 at der ved opgørelsen af arealet fradrages et areal, der mindst svarer  

 til den forholdsmæssige del af arealet efter antallet af  

 værelser.
 8.2. Undtagelser fra arealnorm.
 Der gælder en række undtagelser fra den i pkt.  

 8.1 beskrevne arealnorm, gældende for stærkt  

 bevægelseshæmmede, jf. § 12, stk. 3, for modtagere af  

 døgnhjælp efter lov om social service, jf. § 12, stk. 3, og for  

 pensionister, jf. § 13.
 8.2.1. Stærkt bevægelseshæmmede.
Arealgrænsen efter § 12, stk. 2 (65 m2  

 bruttoetageareal), forøges med 10 m2 bruttoetageareal,  

 såfremt nogen af husstandsmedlemmerne er stærkt  

 bevægelseshæmmede, og boligen er egnet herfor.
For hver af de  

 øvrige personer i husstanden medregnes m2-udgiften for 20  

 m2 på samme måde som for husstande uden stærkt  

 bevægelseshæmmede personer.
Det er ikke en betingelse for at forøge  

 arealgrænsen, at boligen er specielt indrettet med henblik på  

 bevægelseshæmmede, blot den er egnet.
Der stilles heller ikke  

 krav om, at boligudgiften skal være specielt høj, for at  

 bestemmelsen kan bringes i anvendelse.
Der kan ikke gives en  

 udtømmende opregning af, hvilke indretningsmæssige  

 foranstaltninger, der skal være tilstede, for at de særlige  

 regler om bevægelseshæmmede finder anvendelse.
Afgørelsen  

 heraf må bero på en konkret vurdering i det enkelte  

 tilfælde.
Ved bedømmelsen af, om en person kan anses for at  

 være bevægelseshæmmet i lovens forstand, skal der typisk  

 lægges vægt på, om den pågældende har et  

 handicap af motorisk art, som medfører, at den pågældende  

 kun vanskeligt kan bevæge sig uden hjælpemidler som  

 kørestol eller lignende og derfor kan have behov for en større  

 bolig.
En person, der kan bevæge sig uden hjælpemidler, som  

 f.eks. en blind, vil således typisk ikke have behov for en sådan  

 særlig indretning af boligen.
 8.2.2 Modtagere af døgnhjælp efter § 77 i lov om social  

 service.
 Er et husstandsmedlem tilkendt døgnhjælp  

 efter § 77 i lov om social service, forøges det medregnede  

 bruttoetageareal fra 1. januar 2000 med 10 m².
 For svært bevægelseshæmmede, der har  

 fået bevilliget døgnhjælp, vil arealgrænsen herefter  

 udgøre 85 m².
 For modtagere af døgnhjælp, der ikke er  

 svært bevægelseshæmmede, udgør arealgrænsen 75  

 m².
Ved vurderingen af, om en tilbudt hjælp er  

 døgnhjælp, kan der henvises til Socialministeriets vejledning om  

 sociale tilbud til voksne med handicap, afsnit 7.3, »udmåling af hjælpen«.
Det fremgår heraf, at døgnhjælp  

 kan omfatte flere eller færre timer end 24 timer pr. døgn.
Det følger af vejledningens pkt. 69, 3. afsnit, at  

 udgangspunktet for hjælpen er, at den skal dække hele  

 døgnet, men der er ikke noget til hinder for, at den  

 pågældende får udmålt et mindre antal timer, hvis  

 han/hun ønsker det.
Det kan f.eks. være på grund af et  

 ønske om at være alene nogle timer, eller fordi en  

 pårørende f.eks. kan og vil påtage sig  

 hjælpefunktionerne i nogle timer.
 Om modtagere af døgnhjælp kan frasige sig  

 hjælp i et større antal timer af døgnet og alligevel  

 være at betragte som døgnhjælpsmodtagere, vil bero  

 på en konkret vurdering af den enkelte handicappedes behov, og om det  

 er en forudsætning, at hjælperen skal kunne overnatte eller  

 opholde sig i boligen om natten.
 8.2.3. Reduktion af antallet af husstandsmedlemmer i  

 pensionisthusstande.
Efter reglerne i § 13 kan man i visse tilfælde  

 undlade at ændre arealberegningen efter § 12, selv om  

 arealgrænserne overskrides som følge af, at antallet af  

 husstandsmedlemmer bliver formindsket.
Undtagelsesreglen gælder for  

 pensionister.
Boligudgiften nedsættes således ikke, hvis  

 arealgrænsen overskrides på grund af de forhold, der er  

 nævnt i § 13, stk. 1, nr. 1-4.
 Efter § 13, stk. 1, nr. 1, nedsættes boligudgiften  

 ikke, selv om der sker ændring i antallet af husstandsmedlemmer som  

 følge af, at pensionistens ægtefælle dør.  

 Bestemmelsen finder tilsvarende anvendelse, hvor den efterlevende  

 ægtefælle bliver berettiget til social pension inden indtil 6  

 måneder efter ægtefællens død, jf. lovens § 13, stk.  

 3.
 Boligudgiften nedsættes heller ikke i de  

 tilfælde, hvor samlivet ophører ved ægtefællens  

 optagelse i plejebolig efter § 1, stk. 1, 2. pkt., i den hidtidige lov om  

 boliger for ældre og personer med handicap eller § 5, stk. 2, i lov om  

 almene boliger, ved ægtefællens optagelse på plejehjem  

 eller i boformer efter § 92 i lov om social service til personer med varigt  

 nedsat fysisk eller psykisk funktionsevne eller ved bestemmelse om  

 ægtefællens optagelse i de nævnte boliger under dennes  

 indlæggelse på somatisk sygehus, jf. lovens § 13, stk. 1, nr.  

 2.
 Ligeledes nedsættes boligudgiften ikke, når en  

 person, med hvilken pensionisten har haft fælles husstand i mindst 5  

 år, dør, eller et husstandsfællesskab af samme varighed  

 ophører ved, at den person, der har haft fælles husstand med  

 pensionisten, optages i plejebolig efter § 1, stk. 1, 2. pkt., i den  

 hidtidige lov om boliger for ældre og personer med handicap eller § 5,  

 stk. 2, i lov om almene boliger, på plejehjem eller i boformer efter §  

 92 i lov om social service, eller ved bestemmelse om optagelse i de  

 nævnte boliger under dennes indlæggelse på somatisk  

 sygehus, jf. § 13, stk. 1, nr. 3-4.
Bestemmelserne omfatter alle personer, med hvem  

 pensionisten har haft fælles husstand, dvs. søskende,  

 børn, venner m.fl., som har opretholdt fælles husstand med  

 pensionisten.
Der vil normalt være tale om et  

 husstandsfællesskab, når de pågældende personer rent  

 faktisk opholder sig hos pensionisten og er med i den daglige  

 husførelse.
Folkeregistertilmelding er et indicium, der peger i  

 retning af, at personen har husstandsfællesskab med pensionisten, men  

 er ikke noget afgørende kriterium.
Den tilbageblevne part kan efter § 13 anses som  

 pensionist, såfremt denne modtog pension (jf. § 140 i lov om social  

 service) på tidspunktet for dødsfaldet eller  

 plejehjemsanbringelsen m.v.
Den tilbageblevne part anses også som  

 pensionist, selv om den pågældende først får tillagt  

 pension på et senere tidspunkt, men med virkning fra før  

 dødsfaldet eller plejehjemsanbringelsen mv.
 Det er ikke nogen betingelse for at anvende § 13, at der  

 inden ændringen i antallet af husstandsmedlemmer er udbetalt  

 boligstøtte til husstanden.
 Det er imidlertid en betingelse for at anvende § 13, at  

 den tilbageblevne part søger om boligstøtte i umiddelbart  

 tilknytning til ændringen i antallet af husstandsmedlemmer.
De lempelige regler finder ikke anvendelse, hvis der  

 flyttes til en anden bolig, eller hvis støttemodtageren overtager en  

 hidtidig lejebolig som andels- eller ejerbolig.
Det er endvidere en  

 betingelse for at opretholde den lempeligere ordning efter § 13, at ordningen  

 ikke afbrydes, f.eks. ved at pensionisten i en periode ikke er berettiget til  

 boligstøtte eller i en periode reelt ikke modtager  

 boligstøtte.
 Endelig er det en forudsætning for at anvende  

 § 13, at den tilbageblevne part rent faktisk bebor lejligheden på  

 tidspunktet, hvor dødsfaldet eller plejehjemsanbringelsen m.v. finder  

 sted.
 8.3. Maksimum for den årlige boligudgift.
 I § 14 er der fastsat et maksimum for den årlige  

 boligudgift, hvoraf boligstøtten beregnes, på 53.300 kr.  

 (1998-niveau). Dette beløb reguleres én gang årligt efter  

 lovens § 72, stk. 1. Den boligudgift, der sammenholdes med lovens maksimum,  

 er for lejere og andelshavere boligudgiften med tillæg og fradrag efter  

 § 10 og med eventuelle reduktioner efter § 12, men før  

 beregningsmæssigt tillæg efter § 21 og § 21a ved  

 boligydelsesberegning, jf. pkt. 10.1.1.1. For ejere er det tilsvarende den  

 endeligt beregnede boligudgift, jf. § 17, der skal sammenholdes med  

 maksimumsbeløbet.
 Såfremt der er børn i husstanden,  

 forhøjes maksimumsbeløbet med 5 pct. pr. barn, dog højst  

 20 pct.
Er nogen af husstandsmedlemmerne stærkt  

 bevægelseshæmmede, og er boligen egnet herfor, forhøjes  

 maksimumsbeløbet med 50 pct.
Det er ikke en betingelse, at boligen er  

 specielt indrettet med henblik på bevægelseshæmmede, blot  

 den er egnet.
Der henvises til pkt. 8.2.1. Det forhøjede beløb  

 afrundes til nærmeste kronebeløb, der er deleligt med 100, jf. §  

 14, stk. 2.
 Ved bedømmelsen af, om en person kan anses for at  

 være bevægelseshæmmet i lovens forstand, skal der typisk  

 lægges vægt på, om boligstøtteansøgeren har  

 et handicap af motorisk art, jf. pkt. 8.2.1.
 Er nogen af husstandsmedlemmerne modtagere af  

 døgnhjælp efter § 77 i lov om social service uden at være  

 svært bevægelseshæmmede, forhøjes  

 maksimumsbeløbet på 53.300 kr. tilsvarende fra 1. januar 2000  

 med 50 pct.
 Det forhøjede maksimumsbeløb for husstande  

 med børn kan ikke anvendes sammen med det forhøjede  

 maksimumsbeløb for stærkt bevægelseshæmmede og for  

 modtagere af døgnhjælp.
Efter § 14, stk. 3, finder maksimumsgrænsen ikke  

 anvendelse i de tilfælde, hvor kommunalbestyrelsen anviser en  

 ældrebolig, jf. den hidtidige lov om boliger for ældre og  

 personer med handicap, til en person, der er berettiget til boligydelse.
Har  

 kommunalbestyrelsen overladt anvisningsretten til ejendommens ejer, kan  

 maksimumsbeløbet for den årlige boligudgift (og den årlige  

 boligstøtte) ikke fraviges, medmindre kommunalbestyrelsen har  

 tiltrådt dette.
Maksimumsgrænsen finder heller ikke anvendelse,  

 hvis en almen bolig af kommunalbestyrelsen anvises til en person, der er  

 berettiget til boligydelse.
 Fravigelse af maksimum for boligudgiften omfattede indtil  

 udgangen af 1996 ud over ældreboliger efter ældreboligloven alene  

 ældreegnede almennyttige boliger.
 § 14, stk. 3, er ændret i forbindelse med  

 ikrafttrædelsen 1. januar 1997 af lov om almene boliger, der i det  

 væsentligste træder i stedet for lov om boligbyggeri, og  

 hvorefter begrebet almennyttig ældreegnet bolig ophører med at  

 eksistere.
 Efter lov om almene boliger m.v. vil primært  

 følgende kategorier af boliger automatisk blive opført som  

 eller omdannet til almene boliger, der er omfattet af den nye lov:
 1.	Nye almene boliger, dvs. almene familie-, ungdoms- og  

 ældreboliger, der (efter 1. januar 1997) opføres eller ombygges  

 med støttetilsagn efter lov om almene boliger m.v. af almene  

 boligorganisationer, kommuner, amtskommuner eller selvejende  

 institutioner.
 2.	Hidtidige almennyttige boliger, opført med  

 støttetilsagn efter lov om boligbyggeri, samt lette kollektivboliger  

 og ungdomsboliger, opført med støttetilsagn efter lov om  

 boligbyggeri, hvis boligerne tilhører et almennyttigt  

 boligselskab.
 3.	Hidtidige ældreboliger opført med støttetilsagn  

 efter ældreboligloven, hvis boligerne tilhører et almennyttigt  

 boligselskab, en kommune eller en amtskommune.
4.	Herudover vil følgende kategorier af boliger, med  

 kommunalbestyrelsens godkendelse, kunne omdannes til almene boliger efter lov  

 om almene boliger, jf.
Bygge- og Boligstyrelsens vejledning nr. 206 af 16.  

 december 1996 om omdannelse af selvejende institutioner til almene  

 boligorganisationer.
Disse boliger bliver almene fra den dato, kommunen  

 fastsætter ved godkendelse af omdannelsen:
 -	Ældreboliger opført med støttetilsagn efter lov  

 om boliger for ældre og personer med handicap, hvis boligerne  

 tilhører en selvejende institution.
 -	Ungdomsboliger opført med støttetilsagn efter lov om  

 boligbyggeri eller tidligere love, hvis boligerne tilhører en  

 selvejende institution, samt kollegier omfattet af § 2, stk. 2, i lov om  

 almene boliger.
 -	Lette kollektivboliger opført med støttetilsagn efter  

 lov om boligbyggeri, hvis boligerne tilhører en selvejende  

 institution.
 Såfremt de nævnte selvejende institutioner  

 ikke omdannes til almene boligorganisationer, vil de ikke blive omfattet af  

 lov om almene boliger m.v., men fortsat være omfattet af den hidtidige  

 lov om boligbyggeri eller lov om boliger for ældre og personer med  

 handicap.
Bestemmelsen i boligstøttelovens § 14, stk. 3, om  

 fravigelse af den maksimale boligudgift gælder fra 1. januar 1997 i  

 alle tilfælde, hvor en kommune efter denne dato anviser en almen bolig  

 til en person, der er berettiget til boligydelse.
Bestemmelsen om fravigelse  

 af maksimum omfatter således ikke alene almene ældreboliger,  

 herunder tidligere ældreboliger efter ældreboligloven, der 1.  

 januar 1997 eller senere er blevet almene, men alle kategorier af almene  

 boliger, hvortil en kommune anviser en person, der er berettiget til  

 boligydelse.
Bestemmelserne gælder endvidere, hvor kommunen fremover  

 anviser en person til en ældrebolig, der fortsat er omfattet af den  

 tidligere ældreboliglov, dvs. en ældrebolig, der tilhører  

 en selvejende institution, der ikke er omdannet til almen  

 boligorganisation.
Bestemmelsen om fravigelse af den maksimale boligudgift  

 omfatter derimod fortsat ikke andre typer af boliger.
Hverken privatudlejet  

 ældreegnet byggeri eller lette kollektivboliger, der ikke er omdannet  

 til almene boliger, vil således være omfattet af reglerne om  

 fravigelse af maksimum.
Det er de regler om fravigelse af maksimum, der er  

 gældende på anvisningstidspunktet, der er afgørende for,  

 om en person, der er berettiget til boligydelse, har krav på fravigelse  

 af maksimum.
En boligydelsesmodtager, der før 1. januar 1997 har  

 fået anvist en let kollektivbolig, vil således ikke blive  

 berettiget til fravigelse af maksimum, selv om boligen enten 1. januar 1997  

 eller senere bliver en almen bolig.
Tilsvarende vil en boligydelsesmodtager,  

 der efter udgangen af 1996 får anvist en let kollektivbolig, der  

 fortsat tilhører en selvejende institution, ikke blive berettiget til  

 fravigelse af maksimum, selvom boligen senere bliver konverteret til en almen  

 bolig.
 8.4. Særlig høj leje i forhold til indkomsten.
 Efter § 15 har kommunalbestyrelsen pligt til at foretage  

 en nærmere undersøgelse af forholdene, herunder en samlet  

 vurdering af husstandsmedlemmernes økonomiske og personlige forhold,  

 når:
 1)	Lejen overstiger halvdelen af husstandsindkomsten.
 2)	Lejen forekommer særlig høj, og særlige forhold,  

 f.eks. i forbindelse med ansøgerens afståelse af sin hidtidige  

 bolig og leje af den lejlighed, hvortil boligstøtte søges,  

 sandsynliggør, at lejeaftalen er tilrettelagt særligt med  

 henblik på opnåelse af boligstøtte.
 § 15 finder ligeledes anvendelse, når der sker  

 væsentlige ændringer i boligstøttemodtagerens forhold,  

 herunder indkomstforhold.
 8.4.1. Lejen overstiger halvdelen af husstandsindkomsten.
 Når lejen overstiger halvdelen af  

 husstandsindkomsten, påhviler det kommunalbestyrelsen at foretage  

 en samlet vurdering af husstandsmedlemmernes personlige og økonomiske  

 forhold og ud fra denne vurdering bestemme, om boligstøtte kan  

 ydes.
 Da det er lovens formål at yde boligstøtte,  

 når indtægten er lav i forhold til lejen, kan kommunalbestyrelsen  

 kun anvende bestemmelsen, når der foreligger ganske særlige  

 forhold, som gør det urimeligt, at der ydes boligstøtte eller  

 fuld boligstøtte.
 En vurdering efter § 15, 1. pkt., falder i to faser.  

 Først foretages en vurdering af, om lejen overstiger halvdelen af  

 husstandsindkomsten, og dernæst - såfremt dette er  

 tilfældet - en samlet vurdering af husstandsmedlemmernes personlige og  

 økonomiske forhold.
 Ved begge vurderinger lægges den faktiske leje  

til grund, uanset om denne overstiger maksimumslejen, jf. kap. 8.
Ved den første vurdering lægges den  

beregnede husstandsindkomst, jf. § 8, til grund.
Ved den  

 efterfølgende vurdering lægges derimod vægt på den  

indkomst, der rent faktisk er til stede, jf. nedenfor.
Den efterfølgende vurdering skal rumme både  

 personlige og økonomiske forhold.
Da der er tale om en  

 skønsmæssig vurdering, vil der derfor i forbindelse med  

 vurderingen af husstandens økonomiske situation være tale om en  

 friere vurdering af, om indkomstgrundlaget rækker til den relevante  

 faktiske husleje.
Der er tale om en samlet vurdering af, om det  

 indkomstgrundlag, der rent faktisk er til stede, gør det muligt  

 for den pågældende husstand at bebo den pågældende  

 bolig.
 Erfaringsmæssigt vil f.eks. enlige med børn  

 have relativt lave indkomster opgjort efter det almindelige indkomstbegreb,  

 uden at dette betyder, at en almindelig vurdering af husstandens budget  

 fører til, at der ikke er grundlag for at give støtte.
Således vil børnefamilieydelse m.v. samt  

 eventuelt bolig- eller forsørgertillæg efter § 34 i lov om en  

 aktiv socialpolitik, der ikke er medregnet i opgørelsen af  

 husstandsindkomsten, kunne tages i betragtning i forbindelse med vurderingen  

 af den samlede økonomiske situation.
Kommunen må imidlertid  

 samtidig tage i betragtning, at disse beløb udbetales med det  

 formål at kompensere fra en række udgifter for husstanden.
 En vurdering af indkomstens varighed kan ligeledes  

 være af betydning, f.eks. hvis der i nær fremtid forventes et  

 ændret indtægtsgrundlag eller bortfald af specifikke faste  

 udgifter.
Ud over den økonomiske vurdering vil en række  

 andre forhold kunne indgå i bedømmelsen af, om  

 boligstøtte kan ydes på trods af, at lejen overstiger halvdelen  

 af den beregnede husstandsindkomst.
De forhold, der taler imod tildeling af  

 boligstøtte, kan være:
-	at indkomsten er nedbragt gennem skattemæssige fradrag, der  

 efter forholdene er unormale, og fradragene ikke modsvares af samtidige og  

 tilsvarende udgifter for boligtageren.
Kommunen har som udgangspunkt ikke  

 pligt til i alle tilfælde at acceptere støttemodtagerens budget,  

 men må, såfremt kommunen finder det sandsynliggjort, at budgettet  

 ikke er i overensstemmelse med de faktiske forhold, kunne kræve en  

 nærmere dokumentation, -	at huslejen vil beslaglægge så stor en del af indkomsten,  

 at det må anses for nødvendigt, at kommunen derudover vil skulle  

 yde støtte i henhold til anden lovgivning, for at husstanden kan bebo  

 lejligheden, -	at husstanden i forvejen bebor eller uden vanskeligheder vil kunne  

 skaffe sig en lejlighed med en lavere leje, og denne lejlighed må anses  

 for en passende bolig for husstanden.
Såfremt støttemodtageren  

 efter kommunalbestyrelsens skøn har mulighed for at skaffe sig en  

 passende og billigere bolig, medfører dette dog ikke nogen  

 forpligtelse for kommunen til at skaffe en sådan bolig, -	at en person, der ikke er husstandsmedlem, og hvis indtægt  

 derfor ikke indgår i beregningsgrundlaget, må antages  

 væsentligt at bidrage til husstandens opretholdelse, f.eks. ved den ene  

 ægtefælles ophold i udlandet.
Det er uden betydning, hvorfor en  

 person, der ikke er husstandsmedlem, bidrager til husstandens opretholdelse.  

 Det afgørende er, om nogen uden for den i loven definerede husstand  

 bidrager til husstandens indtægt, uden at denne persons indkomst dog  

 indgår i beregningsgrundlaget.
 Såfremt en undersøgelse i henhold til § 15  

 fører til, at der efter kommunalbestyrelsens skøn ikke  

 bør ydes støtte efter lovens almindelige regler, skal  

 kommunalbestyrelsen afslå at yde boligstøtte eller lade  

 boligstøtte udbetale med et nedsat beløb.
 Om kommunal anvisning af boliger til flygtninge er i  

 integrationslovens § 12 fastsat:
»Den anviste bolig skal være passende i forhold til  

 den enkelte flygtnings behov.
Lejen for den anviste bolig må ikke  

 overstige halvdelen af husstandsindkomsten.
Kommunalbestyrelsen kan dog i  

 særlige tilfælde anvise en bolig med en leje, der overstiger  

 halvdelen af husstandsindkomsten.
Kommunalbestyrelsen kan i så fald  

 ikke nægte at yde fuld støtte i medfør af § 15 i lov om  

 individuel boligstøtte.« Ombudsmanden har vedrørende behandlingen af sager  

 om § 15 udtalt, jf.
FOB 1994.323, at bestemmelsen i boligstøttelovens  

 § 15 indebærer, at kommunalbestyrelsen i de tilfælde, hvor fuld  

 boligstøtte afslås, har pligt til at vurdere, om der i stedet  

 kan ydes delvis støtte.
I den konkrete sag anså ombudsmanden det  

 for beklageligt, at det ikke af kommunens og ankenævnets  

 afgørelser fremgik, om det havde været overvejet at yde  

 støtte med et nedsat beløb.
Såfremt  

 spørgsmålet havde været overvejet, var det beklageligt, at  

 afgørelserne ikke var begrundet på dette punkt.
 Såfremt husstandsindkomsten faktisk overstiger to  

 gange lejen, er der ikke i § 15, 1. pkt., hjemmel til at afslå at yde  

 boligstøtte, medmindre lejeaftalen er tilrettelagt med henblik  

 på opnåelse af boligstøtte, og lejen er særlig  

 høj, jf. nedenfor.
 8.4.2. Særlig høj leje.
 Bestemmelsen i § 15, 2. pkt., tager sigte på den  

 situation, hvor lejen ikke overstiger halvdelen af  

 husstandsindkomsten, men dog forekommer særlig høj, og der  

 foreligger særlige forhold i forbindelse med lejeaftalens  

 indgåelse, der tyder på, at aftalen tilsigter opnåelse af  

 boligstøtte som et primært formål.
 Det er en betingelse for at bringe § 15, 2. pkt., i  

 anvendelse, at lejen forekommer særlig høj.
 Boligtageren vil efter omstændighederne være  

 omfattet, når boligstøtte søges efter afhændelse af  

 en ejerbolig, og ansøgeren bliver boende i samme bolig som lejer, og  

 der i øvrigt er nær forbindelse mellem lejer og udlejer.
 9. Beregning af boligsikring.
 Ved lov nr. 1002 af 23. december 1998 er  

 beregningsreglerne for boligsikring og boligydelse væsentligt  

 ændret.
 Den nye boligstøtteberegning - BS-2000 - indfases  

 gradvist over en overgangsperiode fra 1. januar 2000 og har først  

 virkning fuldt ud fra 1. januar 2004.
 De nye beregningsregler for boligsikring fra 2004 er  

 fastsat i § 22 og er beskrevet nedenfor i pkt. 9.1.
 For overgangsperioden 1. januar 2000 - 31. december 2003  

 er beregningsregler og satser for hvert enkelt år fastsat i § 22a, jf.  

 nedenfor pkt. 9.2.
 9.1. Boligsikringsberegning fra 1. januar 2004 - BS 2000.
 Hovedsigtet med den ny beregningsmodel BS 2000 er at  

 forenkle boligstøttereglerne og samtidigt skabe et system, der i  

 højere grad motiverer støttemodtagerne til at  

 økonomisere med boligforbruget.
 I den konkrete udmøntning af disse  

 målsætninger er det endvidere tilstræbt at undgå en  

 væsentlig forøgelse af samspilsproblemerne - dvs. det forhold,  

 at en indkomstforøgelse fører til såvel forøget  

 skat som fald i flere forskellige offentlige ydelser - at opnå en  

 besparelse ved fuld gennemførelse af reformen og at sikre modtagerne  

 mod drastiske støttetab.
 Efter modellen beregnes boligsikring i den fuldt  

 gennemførte boligstøttereform som en andel af huslejen minus  

 en andel af indkomsten.
 9.1.1. Nye beregningsprincipper.
 Boligsikring kan som udgangspunkt kun ydes til lejere, jf.  

 kap. 2. Boligsikring kan dog ydes til ejere og andelshavere i det omfang,  

 disse er berettiget til boligstøtte i medfør af de  

 særlige regler om bofællesskaber, jf. lovens kap. 4a.
 Boligsikring beregnes som beskrevet i § 22 som en andel af  

 lejen minus en andel af indkomsten.
 Huslejeandelen for boligsikringsmodtagere er fastsat til  

 60 pct.
Indkomstandelen er fastsat som 18 pct. af indkomsten over  

 en særlig progressionsgrænse.
For husstande med indkomst under  

 progressionsgrænsen sker der således ikke noget  

 indkomstafhængigt fradrag i boligsikringen.
 Progressionsgrænsen udgør 95.000 kr.  

 årligt (1998-niveau) med tillæg af 25.000 kr. pr. barn for det  

 2.-4. barn i husstanden.
 Som noget nyt er de hidtidige minimale  

 grænsebeløb erstattet af en mindste egenbetaling.  

 Mindsteegenbetalingen for boligsikringsmodtagere udgør 16.000 kr.  

 (1998-niveau).
 Boligsikring beregnes således fra 1. januar 2004 som  

 60 pct. af boligudgiften minus 18 pct. af indkomsten over  

 progressionsgrænsen, idet boligsikringsmodtageren dog altid selv skal  

 betale mindst 16.000 kr. af sin boligudgift.
 Beregning af boligsikring forudsætter som hidtil  

 kendskab til ansøgerens boligudgift og husstandsindkomst, husstandens  

 størrelse, herunder antallet af børn, boligens bruttoetageareal  

 samt antallet af værelser.
 Fremgangsmåden ved beregning af boligsikring kan  

 i hovedtræk skitseres således:
 Først opgøres ansøgerens boligudgift.  

 Boligudgiften for lejere opgøres efter §§ 10-12, jf. nedenfor pkt.  

 9.1.1.1.
 Derefter opgøres husstandsindkomsten, jf. nedenfor  

 pkt. 9.1.1.2.
 Endelig fastlægges den progressionsgrænse, der  

 gælder for husstanden.
 Når boligudgiften, indkomsten og  

 progressionsgrænsen er fastlagt, kan boligsikringen beregnes som 60  

 pct. af den årlige boligudgift minus 18 pct. af indkomsten over  

 progressionsgrænsen. - Huslejeandel minus indkomstandel.
 Boligsikringsmodtageren skal dog altid selv betale mindst  

 16.000 kr. af sin boligudgift.
 Den herefter beregnede boligsikring kan ikke overstige det  

 i loven fastsatte maksimum for den årlige boligstøtte.
 For husstande uden børn kan boligsikringen ikke  

 overstige 15 pct. af boligudgiften (beregningslejen), jf. § 22, stk. 3.
 9.1.1.1. Huslejeandel - opgørelse og beregning af  

 boligudgiften.
 Boligsikringens ene hovedelement er en huslejeandel  

 på 60 pct. af boligudgiften, jf. § 22, stk. 1.
Boligudgiften opgøres som anført i §§ 10-15  

 for lejere.
Der henvises til kap. 5 og 8.
 Den boligudgift, der herefter danner udgangspunkt for  

 beregning af boligstøtten, nedsættes, når boligens  

 bruttoetageareal overstiger 65 m² for 1 person i husstanden og 20 m² pr.  

 person herudover (arealnorm).
 Endelig gælder et maksimum for den årlige  

 boligudgift, der kan indgå i boligsikringsberegningen, på 53.300  

 kr. (1998-niveau), jf. pkt. 8.3.
Maksimumbeløbet forhøjes med 5 pct. pr. barn  

 i husstanden, dog højst 20 pct.
Maksimumbeløbet forhøjes  

 med 50 pct., hvis nogen af husstandsmedlemmerne er stærkt  

 bevægelseshæmmede, og boligen er egnet herfor.
Det samme  

 gælder (fra 1. januar 2000) for personer, der modtager  

 døgnhjælp efter § 77 i lov om social service.
 Hvis maksimumsbeløbet for den årlige  

 boligudgift (beregningsleje), jf. § 14, er mindre end boligudgiften, jf. §§  

 10-12, beregnes boligsikringen på grundlag af 60 pct. af den maksimale  

 boligudgift.
 9.1.1.2. Indkomstandel - indkomst og progressionsgrænse.
 Det andet hovedelement i boligsikringsberegningen er det  

 indkomstafhængige beløb - indkomstandelen - der udgør 18  

 pct. af husstandsindkomsten over progressionsgrænsen, jf. 22, stk.  

 1.
 De enkelte husstandsmedlemmers husstandsindkomst  

 opgøres hver for sig efter de i § 8 beskrevne regler for  

 opgørelse af den forventede indkomst, jf. pkt. 3.3.
 For børn gælder, at hvert barns opgjorte  

 indkomst nedsættes med 13.400 kr. (1998-niveau).
Progressionsgrænsen er fastsat til 95.000 kr.
Hertil  

 lægges 25.000 kr. for hvert barn ud over 1 barn op til og med 4  

 børn.
For en husstand med 3 børn er progressionsgrænsen  

 således 145.000 kr.
 9.1.1.3. Mindste egenbetaling.
 Uanset ovenstående boligsikringsberegning skal  

 boligsikringsmodtageren dog efter § 22, stk. 2, altid selv betale mindst  

 16.000 kr. årligt (1998-niveau) af sin boligudgift opgjort efter §§  

 10-15, jf. kap. 5; dvs. efter eventuelt tillæg for vedligeholdelse m.v.  

 og efter eventuelle fradrag for fremleje, overskydende areal m.v.
 Hvis beregning af huslejeandel minus indkomstandel  

 indebærer, at støttemodtageren selv skal betale et mindre  

 beløb i boligudgift efter boligsikring, nedsættes boligsikringen  

 således, at egenbetalingen udgør 16.000 kr., se eksempel 1 i  

 pkt. 9.1.4.
 9.1.1.4. Maksimum for den årlige boligsikring.
Den årlige boligsikring kan efter § 23 ikke  

 overstige 28.116 kr. (1998-niveau). Maksimumsbeløbet forhøjes  

 med 25 pct., hvis der i husstanden er 4 eller flere børn.  

 Maksimumsbeløbet forhøjes med 50 pct., hvis boligen er egnet  

 for og bebos af stærkt bevægelseshæmmede.
Det samme  

 gælder modtagere af døgnhjælp efter § 77 i lov om social  

 service, selv om de ikke måtte være stærkt  

 bevægelseshæmmede.
Vedrørende stærkt  

 bevægelseshæmmede og modtagere af døgnhjælp henvises  

 til pkt. 8.3.
 Der kan i givet fald anvendes enten det forhøjede  

 maksimumsbeløb for husstande med 4 eller flere børn eller det  

 forhøjede maksimumsbeløb for boliger for stærkt  

 bevægelseshæmmede eller for modtagere af døgnhjælp,  

 men maksimumsbeløbene kan ikke anvendes samtidigt.
Grænsen for maksimum kan fraviges, når der i  

 enkeltstående konkrete tilfælde efter kommunalbestyrelsens  

 skøn foreligger særlige omstændigheder, der kan begrunde  

 en højere støtte.
Fravigelse fra maksimum kan kun ske ved  

 individuelle, konkret begrundede forhold, jf. pkt. 10.1.1.4, hvor  

 grænserne herfor beskrives nærmere.
 For boligsikringshusstande uden børn kan  

 boligsikring som hidtil ikke overstige 15 pct. af boligudgiften  

 (beregningslejen), jf. § 22 stk. 3.
 9.1.1.5. Afrunding.
 Den beregnede årlige boligsikring afrundes til  

 nærmeste med 12 delelige beløb, jf. § 24.
 9.1.2. Tilskud til lejere.
 Den beregnede boligsikring udbetales altid som tilskud,  

 jf. § 30. Dog gælder særlige regler for visse typer af  

 bofællesskaber, jf. § 24g, stk. 2. Der kan ikke udbetales boligsikring  

 i form af tilskud, hvis det beregnede tilskud er mindre end 2.064 kr.  

 (1998-niveau), jf. § 33.
 Hvis en boligsikringsansøger vil være  

 berettiget til et tilskud på mindre end minimumsbeløbet,  

 udbetales dette ikke, se dog pkt. 20.2.3.6 om minimum for udbetaling af  

 kompensationsbeløb.
 9.1.3. Kompensationsbeløb.
 Hvis boligsikring for en støttemodtager på  

 grund af en ændring af boligstøtteloven reduceres med mere end  

 1.000 kr. på årsbasis, ydes udover den beregnede boligsikring  

 efter § 22 tillige kompensationsbeløb efter § 83, jf. kap. 20, hvor  

 reglerne om beregning  af kompensationsbeløb er nærmere  

 beskrevet.
 9.1.4. Eksempler på beregning af boligsikring i 2004.
Det antages i eksemplerne, at der er foretaget reduktion  

 for overskydende m², hvis lejligheden er for stor i forhold til antallet af  

 personer.
Alle beløb er i 1998-niveau.
Eksempel 1 Boligsikringshusstand bestående af enlig:
Leje 30.000 kr.
Tillæg for indvendig vedligeholdelse (50m²) 38,50 kr. x 50 1.925 kr.
Beregningsleje 31.925 kr.
Maksimal boligudgift 53.300 kr.
Husstandsindkomst 100.000 kr.
Progressionsgrænse 95.000 kr.
Huslejeandel: 60 pct. leje 19.155 kr.
Indkomst over progressionsgrænsen 5.000 kr.
 Indkomstandel: 18 pct. (5.000) kr.
 900 kr.
 Boligsikringsberegning § 22 stk. 1: 19.155 kr. - 900 kr.
 18.255 kr.
Egenbetaling 31.925 - 18.255 = 13.670 kr.
Mindste egenbetaling 16.000 kr.
Boligsikring reduceres, § 22, stk. 2, reduceres, så mindste  

 egenbetaling er 16.000 kr. : 31.925 - 16.000 kr. = 15.925 kr.
Månedlig boligsikring Boligsikring til husstande uden børn kan maksimalt udgøre 15  

 pct. af beregningslejen, jf. § 22, stk. 3. Boligsikring 31.925 x 15 pct.  

 = 4.788 kr.
Afrunding 4.788 kr.
Månedlig boligsikring 399 kr.
Eksempel 2 Boligsikringshusstand bestående af 1 voksen og 2 børn Beregningsleje 48.000 kr.
Maksimal boligudgift 53.300 kr.
Husstandsindkomst 222.000 kr.
 Progressionsgrænse 95.000 + 25.000 kr.
 120.000 kr.
Huslejeandel: 60 pct. leje 28.800 kr.
Indkomst over progressionsgrænsen 222.000 - 120.000 kr. = 102.000 kr.
 Indkomstandel: 18 pct. x 102.000 kr.
 18.360 kr.
 Boligsikringsberegning, § 22, stk. 1: 28.800 kr.-18.360 kr.
 10.440 kr.
Mindste egenbetaling 16.000 kr.
Egenbetaling 48.000 - 10.440 kr. = 37.560 kr.
Egenbetalingen overstiger mindsteegenbetalingen Boligsikring 10.440 kr.
Afrunding 10.440 kr.
Månedlig boligsikring 870 kr.
 9.2. Beregning af boligsikring i årene 2000 - 2003.
 De nye beregningsregler for boligsikring BS-2000, jf. pkt.  

 9.1, indfases over en 5-årig periode fra 1. januar 2000, således  

 at reglerne er fuldt ud gennemført fra 1. januar 2004.
 I § 22a er fastsat de beløb og satser, der  

 gælder for boligsikringsberegningen i årene 2000 - 2003 med  

 henblik på en gradvis indførelse af BS-2000.
 Bestemmelsen tager udgangspunkt i den hidtil  

 gældende boligstøttelovs § 22 og det heri fastsatte  

 grænsebeløbssystem.
 Boligsikring beregnes således i årene 2000 -  

 2003 efter § 22a, stk. 1, jf. stk. 4, som udgangspunkt som en procentdel af  

 forskellen mellem på den ene side den årlige boligudgift og  

 på den anden side et grænsebeløb opgjort efter § 22a, stk.  

 2 og 3.
De gældende satser og beløb ændres  

 efter § 22a gradvist i årene 2000 - 2003 og tilnærmes de nye  

 satser og beløb.
Sidste led i indfasningen af det nye beregningssystem  

 sker ved årsskiftet 2003 / 2004 således, at de nye  

 beregningsregler efter § 22 fuldt ud gælder fra 1. januar 2004, jf.  

 pkt. 9.1. De nye regler om mindste egenbetaling og omlægning af det  

 hidtidige børnefradrag til et tillæg til  

 progressionsgrænsen er dog indført fuldt ud fra 1. januar  

 år 2000 og indgår således fuldt ud i beregningen i hele  

 overgangsfasen, jf. § 22a, stk. 3 og stk. 5.
 9.2.1. Beregningsprincipper.
 Boligsikring kan som udgangspunkt kun ydes til lejere, jf.  

 kap. 2. Dog kan boligsikring ydes til ejere og andelshavere i det omfang,  

 disse har ret til boligstøtte efter de særlige regler om  

 bofællesskaber, jf. lovens kap. 4a.
 Boligsikring beregnes i årene 2000 - 2003 som  

 beskrevet i § 22a.
 Boligsikring beregnes som hovedregel som en procentdel af  

 differencen mellem på den ene side den årlige boligudgift  

 (beregningslejen) og på den anden side det i § 22a fastsatte  

 grænsebeløb for det pågældende år.
 Beregning af boligsikring forudsætter kendskab til  

 ansøgerens boligudgift og husstandsindkomst, husstandens  

 størrelse, herunder antallet af børn, boligens bruttoetageareal  

 samt antallet af værelser.
 Fremgangsmåden ved beregning af boligsikring  

 kan i hovedtræk skitseres således:
 Først opgøres ansøgerens boligudgift.  

 Boligudgiften for lejere opgøres efter §§ 10-15, jf. nedenfor pkt.  

 9.2.1.1.
 Derefter opgøres husstandsindkomsten, jf. nedenfor  

 pkt. 9.2.1.2.
Endelig skal der beregnes et grænsebeløb.  

 Grænsebeløbet er udtryk for det beløb, ansøgeren  

 mindst selv skal betale af sin boligudgift.
Grænsebeløbet  

 udgør en vis procentdel af husstandsindkomsten.
Procentdelen varierer  

 fra år til år i overgangsperioden, jf. § 22a, stk. 2.
Grænsebeløbet beregnes med baggrund i  

 ansøgerens og dennes husstands samlede husstandsindkomst.
Ved  

 opgørelse af grænsebeløbet har det betydning, hvor mange  

 børn der er i husstanden, idet der foretages fradrag i hvert barns  

 indkomst, jf. § 8, og idet grænsebeløbet forhøjes for  

 hvert barn ud over 1 barn til og med 4 børn, jf. § 22a, stk. 3.
 Når boligudgiften og grænsebeløbet er  

 fastlagt, kan boligsikringen beregnes som en procentdel af differencen mellem  

 den årlige boligudgift (beregningslejen) og grænsebeløbet,  

 jf. 22a, stk. 4.
 Boligsikringsmodtageren skal dog altid selv mindst selv  

 betale 16.000 kr. årligt af sin boligudgift, jf. § 22a, stk. 5.
 Den herefter beregnede boligsikring kan ikke overstige det  

 i loven fastsatte maksimum for den årlige boligstøtte.
 For husstande uden børn kan boligsikringen ikke  

 overstige 15 pct. af boligudgiften (beregningslejen), jf. § 22a, stk. 6.
 Beregningen af boligsikring i årene 2000 - 2003 samt  

 2004 fremgår af nedenstående oversigt:
(Alle beløb er anført i 1998-niveau) 2000 Boligsikring = 72 pct. af (huslejen ÷ grænsebeløbet),  

 hvor grænsebeløbet = 9 pct. af indkomst op til 108.000 kr. + 25  

 pct. af indkomst over 108.000 kr.
 Grænsebeløbet udgør altid mindst 6.480 kr.
 Modtageren skal altid selv betale mindst 16.000 kr.
2001 Boligsikring = 69 pct. af (huslejen ÷ grænsebeløbet),  

 hvor grænsebeløbet = 7 pct. af indkomst op til 103.000 kr. + 26,1  

 pct. af indkomst over 106.000 kr.
 Grænsebeløbet udgør altid mindst 4.860 kr.
 Modtageren skal altid selv betale mindst 16.000 kr.
2002 Boligsikring = 66 pct. af (huslejen ÷ grænsebeløbet),  

 hvor grænsebeløbet = 5 pct. af indkomst op til 100.000 kr. + 27,3  

 pct. af indkomst over 100.000 kr.
 Grænsebeløbet udgør altid mindst 3.240 kr.
 Modtageren skal altid selv betale mindst 16.000 kr.
2003 Boligsikring = 63 pct. af (huslejen ÷ grænsebeløbet),  

 hvor grænsebeløbet = 2 pct. af indkomst op til 95.200 kr. + 28,6  

 pct. af indkomst over 95.200 kr.
 Grænsebeløbet udgør altid mindst 1.620 kr.
 Modtageren skal altid selv betale mindst 16.000 kr.
2004 Boligsikring = 60 pct. af huslejen ÷ 18. pct. af indkomst over 95.000  

 kr.
 Modtageren skal altid selv betale mindst 16.000 kr.
 9.2.1.1. Opgørelse og beregning af boligudgiften.
Boligudgiften opgøres som anført i §§ 10-15  

 for lejere.
Der henvises til kap. 5 og 8.
 Den boligudgift, der herefter danner udgangspunkt ved  

 beregning af boligstøtten, nedsættes, når boligens  

 bruttoetageareal overstiger 65 m² for en person i husstanden og 20 m² pr.  

 person herudover (arealnorm).
 Endvidere gælder et maksimum for den årlige  

 boligudgift, der kan indgå i boligsikringsberegningen på 53.300  

 kr. (1998-niveau), jf. pkt. 8.3.
Maksimumbeløbet forhøjes med 5 pct. pr. barn  

 i husstanden, dog højst 20 pct.
Maksimumsbeløbet  

 forhøjes med 50 pct., såfremt nogen af husstandsmedlemmerne er  

 stærkt bevægelseshæmmet, og boligen er egnet herfor.
Det  

 samme gælder maksimum for modtagere af døgnhjælp efter  

 servicelovens § 77.
 Hvis maksimumsbeløbet for den årlige  

 boligudgift (beregningsleje), jf. § 14, er mindre end boligudgiften, jf.  

 §10-12, beregnes boligsikringen som en procentdel af differencen mellem den  

 maksimale boligudgift (beregningslejen) og grænsebeløbet.
 9.2.1.2. Beregning af grænsebeløbet.
Ved boligsikring beregnes et grænsebeløb, der  

 i 2000 opgøres som 9 pct. af husstandsindkomsten, jf. § 8, op  

 til en indkomstgrænse på 108.000 kr. (1998-niveau) og 25 pct. af  

 husstandsindkomsten over denne grænse.
Indkomstgrænsen  

 forhøjes med 25.000 kr. (1998-niveau) for hvert barn udover 1 barn op  

 til og med 4 børn, jf. § 22a, stk. 3.
 De enkelte husstandsmedlemmers indkomst opgøres  

 hver for sig efter de i § 8 beskrevne regler for opgørelse af den  

 forventede indkomst, jf. pkt. 3.3.
 For børn gælder, at hvert barns indkomst  

 nedsættes med 13.400 kr. (1998-niveau).
 Grænsebeløbet kan i år 2000 ikke  

 være mindre end 6.480 kr. (1998-niveau).
Hvis det beregnede grænsebeløb er mindre end  

 minimumsgrænsebeløbet, sættes grænsebeløbet  

 op til dette beløb.
Dette kan være aktuelt, hvis  

 ansøgerens indkomst er meget lav på grund af skattemæssige  

 fradrag eller måske direkte negativ, f.eks. som følge af et  

 fradragsberettiget underskud i ansøgerens erhvervsvirksomhed, jf. i  

 denne forbindelse pkt. 8.4 om forholdet mellem boligudgift og  

 husstandsindkomst.
Der kan ikke udbetales boligstøtte, hvis den  

 opgjorte boligudgift (beregningsleje) er mindre end  

 grænsebeløbet.
Om kompensationsbeløb i denne forbindelse,  

 jf. pkt. 20.2.3.6.
 I 2001 opgøres grænsebeløbet  

 som 7 pct. af husstandsindkomsten op til en indkomstgrænse på  

 103.000 kr. og 26,1 pct. af indkomsten over dette beløb.  

 Grænsebeløbet kan dog ikke være mindre end 4.860 kr.
 I 2002 opgøres grænsebeløbet  

 som 5 pct. af husstandsindkomsten op til en indkomstgrænse på  

 100.000 kr. og 27,3 pct. af indkomsten over dette beløb.  

 Grænsebeløbet kan dog ikke være mindre end 3.240 kr.
 I 2003 opgøres grænsebeløbet  

 som 2 pct. af husstandsindkomsten op til en indkomstgrænse på  

 95.200 kr. og 28,6 pct. af indkomsten over dette beløb.  

 Grænsebeløbet kan dog ikke være mindre end 1.620 kr.
 Indkomstgrænsen forhøjes også i  

 årene 2001 - 2003 med 25.000 kr. for det 2.-4. barn i husstanden.
 9.2.1.3. Udbetalingsprocent.
 Boligsikringen udgør en procentdel  

 (udbetalingsprocenten) af differencen mellem lejen og  

 grænsebeløbet.
 Udbetalingsprocenten udgør i årene 2000 -  

 2003 henholdsvis 72 pct., 69 pct., 66 pct. og 63 pct.
 9.2.1.4. Mindste egenbetaling.
Uanset ovenstående boligsikringsberegning skal  

 boligsikringsmodtageren dog efter § 22a, stk. 5, altid selv betale mindst  

 16.000 kr. årligt (1998-niveau) af sin boligudgift opgjort efter §§  

 10-15, jf. kap. 5; dvs. efter eventuelt tillæg for vedligeholdelse m.v.  

 og efter eventuelle fradrag for fremleje, overskydende areal m.v.
Se eksempel  

 3 i pkt. 9.2.4.
 9.2.1.5. Maksimum for den årlige boligsikring.
Den årlige boligsikring kan, jf. § 23, ikke  

 overstige 28.116 kr. (1998-niveau). Maksimumsbeløbet forhøjes  

 med 25 pct., hvis der i husstanden er 4 eller flere børn.  

 Maksimumsbeløbet forhøjes med 50 pct., hvis boligen er egnet  

 for og bebos af stærkt bevægelseshæmmede.
Det samme  

 gælder modtagere af døgnhjælp efter § 77 i lov om social  

 service, selv om de ikke måtte være stærkt  

 bevægelseshæmmede.
Vedrørende stærkt  

 bevægelseshæmmede og modtagere af døgnhjælp henvises  

 til pkt. 8.3.
 Der kan i givet fald anvendes enten det forhøjede  

 maksimumsbeløb for husstande med 4 eller flere børn eller det  

 forhøjede maksimumsbeløb for boliger for stærkt  

 bevægelseshæmmede eller for modtagere af døgnhjælp,  

 men maksimumsbeløbene kan ikke anvendes samtidigt.
Maksimum kan fraviges, når der i  

 enkeltstående, konkrete tilfælde efter kommunalbestyrelsens  

 skøn foreligger særlige omstændigheder, der kan begrunde  

 en højere støtte.
Fravigelse af maksimum kan kun ske ved  

 individuelle, konkret begrundede forhold, jf. pkt. 10.1.1.4, hvor  

 grænserne herfor beskrives nærmere.
 For boligsikringshusstande uden børn kan  

 boligsikring som hidtil ikke overstige 15 pct. af boligudgiften  

 (beregningslejen), jf. § 22, stk. 3.
 9.2.1.6. Afrunding.
 Den beregnede årlige boligsikring afrundes til  

 nærmeste med 12 delelige beløb.
 9.2.2. Tilskud til lejere.
 Den beregnede boligsikring udbetales altid som tilskud,  

 jf. § 30. Dog gælder særlige regler for visse  

 bofællesskaber, jf. § 24g, stk. 2. Der kan ikke udbetales boligsikring  

 i form af tilskud, hvis det beregnede tilskudsbeløb er mindre end  

 2.064 kr. (1998-niveau), jf. § 33.
 Hvis en boligsikringsansøger vil være  

 berettiget til et tilskud, der er mindre end minimumsbeløbet,  

 udbetales dette ikke.
 9.2.3. Kompensationsbeløb.
Hvis boligsikringen for en støttemodtager på  

 grund af gennemførte ændringer i boligstøtteloven bliver  

 reduceret med mere end 1.000 kr. på årsbasis, ydes ud over den  

 beregnede boligsikring tillige et kompensationsbeløb, jf. kap. 20. Et  

 fald i boligsikringen pr. 1. januar 2000 på grund af de  

 gennemførte ændringer af loven kan således føre til  

 udbetaling af kompensationsbeløb i år 2000.  

 Kompensationsbeløbet nedsættes med 1.000 kr. årligt i  

 hvert af de følgende år.
Samtidigt forøges  

 kompensationsbeløbet, hvis lovændringerne pr. 1. januar 2001,  

 2002, 2003, 2004 eller senere år fører til fald i  

 boligstøtten.
 9.2.4. Eksempler på beregning af boligsikring i årene 2000  

 - 2003.
 Det antages i eksemplerne, at der er foretaget reduktion  

 for overskydende m², hvis lejligheden er for stor i forhold til antallet af  

 personer.
Eksempel 1 Boligsikringshusstand bestående af 1 voksen og 2 børn.
Beregning 1. januar 2000 Beregningsleje:
 48.000 kr.
 Husstandsindkomst:
 222.000 kr.
 Grænsebeløb (§ 22a, stk. 2-3):
9 pct. af 108.00 + 25.000  = 11.970 kr.
25 pct. af 222.000 - (108.000 + 25.000) = 22.250 kr.
Grænsebeløb i alt 34.220 kr.
 Grænsebeløbet overstiger minimum på 6.480 kr.
 Boligsikring (§ 22a, stk. 4):
72 pct. (48.000 - 34.220) = 9.921 kr.
Mindste egenbetaling 16.000 kr.
Egenbetaling 48.000 - 9.921 = 38.071 kr.
 Egenbetalingen overstiger den mindste egenbetaling.
Afrunding 9.924 kr.
Månedlig boligsikring = 827 kr.
Eksempel 2 Boligsikringshusstand bestående af 1 voksen og 2 børn.
 Beregning 1. januar 2001.
Beregningsleje 48.000 kr.
Husstandsindkomst 222.000 kr.
 Grænsebeløb (§ 22a, stk. 2-3):
7 pct. af 103.000 + 25.000 = 8.960 kr.
26,1 pct. af 222.000 - (103.000 + 25.000) = 24.534 kr.
Grænsebeløb i alt 33.494 kr.
Grænsebeløbet overstiger minimum på 4.860 kr.
 Boligsikring (§ 22a, stk. 4):
69 pct. (48.000 - 33.494) = 10.009 kr.
Mindste egenbetaling 16.000 kr.
Egenbetaling 48.000 - 10.009 = 37.993 kr.
Egenbetalingen overstiger mindste egenbetaling Afrunding 10.008 kr.
Månedlig boligsikring 834 kr.
Eksempel 3 Boligsikringshusstand bestående af 1 enlig Beregning 1. januar 2003 Beregningsleje 30.000 kr.
Husstandsindkomst 100.000 kr.
 Grænsebeløb (§ 22a, stk. 2-3):
2 pct. af 95.200 kr. = 1.904 kr.
28 pct. af (100.000   95.200) 1.344 kr.
Grænsebeløb i alt 3.248 kr.
 Grænsebeløbet overstiger minimum på 1.620 kr.
 Boligsikring (§ 22a, stk.4):
63 pct. (30.000 -3.248) = 16.853 kr.
Mindste egenbetaling 16.000 kr.
Egenbetaling 30.000   16.853 = 13.147 kr.
Boligsikringen reduceres, jf. § 22a, stk. 5, så egenbetalingen  

 udgør mindst 16.000: 30.000 - 16.000 = 14.000 kr.
Boligsikring til husstande uden børn kan højst udgøre  

 15 pct. af lejen, Boligsikring (§ 22a, stk. 6):    30.000 x 15 pct. = 4.500 kr.
Afrunding 4.500 kr.
Månedlig 375 kr.
10. Beregning af boligydelse Ved lov nr. 1002 af 23. december 1998 er  

 beregningsreglerne for boligydelse og boligsikring væsentligt  

 ændret.
 Den nye boligstøtteberegning - BS 2000 - indfases  

 gradvis over en overgangsperiode fra 1. januar 2000 og har først  

 virkning fuldt ud fra 1. januar 2004.
 De nye beregningsregler for boligydelse fra 2004 er  

 fastsat i § 21 og er beskrevet nedenfor i pkt. 10.1.
 For overgangsperioden 1. januar 2000 - 31. december 2003  

 er beregningsregler og satser for hvert enkelt år fastsat i § 21a, jf.  

 nedenfor pkt. 10.2.
 10.1. Boligydelsesberegning fra 1. januar 2004 - BS 2000.
 Hovedsigtet med den nye beregningsmodel BS 2000 er at  

 forenkle boligstøttereglerne og samtidig skabe et system, der i  

 højere grad motiverer støttemodtagerne til at  

 økonomisere med boligforbruget.
 Efter modellen beregnes boligydelse i den fuldt  

 gennemførte boligstøttereform som en andel af huslejen  

  (boligudgiften) minus en andel af indkomsten.
 10.1.1. Nye beregningsprincipper.
 Boligydelse kan ydes til både lejere, ejere og  

 andelshavere, der er pensionister, jf. §§ 1 og 2 samt kap. 2 og 3.
 Boligydelse beregnes som beskrevet i § 21 som en andel af  

 lejen (boligudgiften) minus en andel af indkomsten.
 Huslejeandelen for boligydelsesmodtagere er fastsat til 75  

 pct., og boligudgiften forhøjes med 4.000 kr. (1998-niveau) inden  

 beregning af andelen.
Indkomstandelen er fastsat som 22,5 pct. af indkomsten  

 over en særlig progressionsgrænse.
For husstande med indkomst  

 under progressionsgrænsen sker der således ikke noget  

 indkomstafhængigt fradrag i boligydelsen.
 Progressionsgrænsen udgør 95.000 kr.  

 årligt (1998-niveau) med tillæg af 25.000 kr. pr. barn for det  

 2.-4. barn i husstanden.
 Som noget nyt er de hidtidige minimale  

 grænsebeløb erstattet af en mindste egenbetaling.  

 Mindsteegenbetalingen for boligydelsesmodtagere beregnes som 11 pct. af  

 husstandsindkomsten, dog mindst 10.000 kr. (1998-niveau).
 Boligydelse beregnes således fra 1. januar 2004 som  

 75 pct. af (boligudgiften plus 4.000 kr.) minus 22,5 pct. af indkomsten over  

 progressionsgrænsen, idet boligydelsesmodtageren af sin boligudgift  

 altid selv skal betale et beløb, der svarer til 11 pct. af  

 husstandsindkomsten og mindst 10.000 kr.
 Beregning af boligydelse forudsætter som hidtil  

 kendskab til ansøgerens boligudgift og husstandsindkomst, husstandens  

 størrelse, herunder antallet af børn, boligens bruttoetageareal  

 samt antallet af værelser.
 Fremgangsmåden ved beregning af boligydelse  

 kan i hovedtræk skitseres således:
 Først opgøres ansøgerens boligudgift.  

 - Der gælder forskellige regler for opgørelsen af boligudgiften  

 for lejere, ejere og andelshavere, jf. pkt. 10.1.1.1. - Hertil lægges  

 4.000 kr.
 Derefter opgøres husstandsindkomsten, jf. nedenfor  

 pkt. 10.1.1.2.
 Endelig fastlægges den progressionsgrænse, der  

 gælder for husstanden.
 Når boligudgiften, indkomsten og  

 progressionsgrænsen er fastlagt, kan boligydelsen beregnes som 75 pct.  

 af den årlige boligudgift efter tillæg af 4.000 kr. minus 22,5  

 pct. af indkomsten over progressionsgrænsen. - Huslejeandel minus  

 indkomstandel.
 Boligydelsesmodtageren skal dog altid selv betale mindst  

 11 pct. af sin indkomst i boligudgift og mindst 10.000 kr.
 Den herefter beregnede boligydelse kan ikke overstige det  

 i loven fastsatte maksimum for den årlige boligstøtte.
 10.1.1.1. Huslejeandel - opgørelse og beregning af  

 boligudgiften.
 Boligydelsens ene hovedelement er en huslejeandel på  

 75 pct. af boligudgiften efter et beregningsmæssigt tillæg  

 på 4.000 kr., jf. § 21, stk. 1.
 Boligudgiften opgøres som anført i §§ 10-15  

 for lejere, § 16 for andelshavere og §§ 17-20 for ejere og pensionister i  

 særlige boligformer, jf. kap. 5-8.
 Den boligudgift, der herefter danner udgangspunkt ved  

 beregning af boligstøtten, nedsættes, når boligens  

 bruttoetageareal overstiger 65 m2 for én person i  

 husstanden og 20 m2 pr. person herudover (arealnormen).
 Endelig gælder et maksimum for den årlige  

 boligudgift - før tillæg af 4.000 kr. - der kan indgå i  

 boligydelsesberegningen, på 53.300 kr. (1998-niveau), jf. pkt. 8.3.
Maksimumsbeløbet forhøjes med 5 pct. pr.  

 barn i husstanden, dog højst 20 pct.
Maksimumsbeløbet  

 forhøjes med 50 pct., hvis nogen af husstandsmedlemmerne er  

 stærkt bevægelseshæmmede, og boligen er egnet herfor.
Det  

 samme gælder (fra 1. januar 2000) for personer, der modtager  

 døgnhjælp efter § 77 i lov om social service.
 Hvis den årlige boligudgift  før  

 tillægget af 4.000 kr. er større end maksimum efter § 14,  

 beregnes boligydelsen på grundlag af 75 pct. af den maksimale  

 boligudgift med tillæg af 4.000 kr..
Maksimumsgrænsen finder ikke anvendelse i  

 tilfælde, hvor kommunalbestyrelsen anviser en ældrebolig, jf. den  

 tidligere ældreboliglov, til en person, der er berettiget til  

 boligydelse.
Maksimumsgrænsen finder heller ikke anvendelse, hvis en  

 almen bolig af kommunalbestyrelsen anvises til en person, der er berettiget  

 til boligydelse, jf. pkt. 8.3.
 10.1.1.2. Indkomstandel - indkomst og progressionsgrænse.
 Det andet hovedelement i boligydelsesberegningen er det  

 indkomstafhængige beløb - indkomstandelen - der udgør  

 22,5 pct. af husstandsindkomsten over progressionsgrænsen, jf. § 21,  

 stk. 1.
 De enkelte husstandsmedlemmers husstandsindkomst  

 opgøres hver for sig efter de i § 8 beskrevne regler for  

 opgørelse af den forventede indkomst, jf. pkt. 3.3.
 For børn gælder, at hvert barns opgjorte  

 indkomst nedsættes med 13.400 kr. (1998-niveau).
Progressionsgrænsen er fastsat til 95.000 kr.
Hertil  

 lægges 25.000 kr. for hvert barn ud over 1 barn op til og med 4  

 børn.
For en husstand med 3 børn er progressionsgrænsen  

 således 145.000 kr.
 10.1.1.3. Mindste egenbetaling.
Uanset ovenstående boligydelsesberegning skal  

 boligydelsesmodtageren dog efter § 21, stk. 2, altid selv af sin boligudgift  

 efter lovens kap. 2-3 mindst betale et beløb, der svarer til 11 pct.  

 af husstandsindkomsten opgjort efter § 8. Mindsteegenbetalingen skal uanset  

 indkomstens størrelse mindst udgøre 10.000 kr. årligt  

 (1998-niveau); dvs. efter eventuelt tillæg for vedligeholdelse m.v. og  

 efter eventuelle fradrag for fremleje, overskydende areal m.v.
Se eksempel 1  

 i pkt. 10.1.4.
 10.1.1.4. Maksimum for den årlige boligydelse.
Den årlige boligydelse kan efter § 23 ikke overstige  

 28.116 kr. (1998-niveau). Maksimumsbeløbet forhøjes med 25  

 pct., hvis der i husstanden er 4 eller flere børn.  

 Maksimumsbeløbet forhøjes med 50 pct., hvis boligen er egnet  

 for og bebos af stærkt bevægelseshæmmede.
Det samme  

 gælder modtagere af døgnhjælp efter § 77 i lov om social  

 service, selv om de ikke måtte være stærkt  

 bevægelseshæmmede.
Vedrørende stærkt  

 bevægelseshæmmede og modtagere af døgnhjælp henvises  

 til pkt. 8.3.
 Der kan i givet fald anvendes enten det forhøjede  

 maksimumsbeløb for husstande med 4 eller flere børn eller det  

 forhøjede maksimumsbeløb for boliger for stærkt  

 bevægelseshæmmede eller for modtagere af døgnhjælp,  

 men maksimumsbeløbene kan ikke anvendes samtidigt.
 Det er fastsat i § 23, stk. 2, at maksimumsbeløbet  

 ikke finder anvendelse, hvor kommunalbestyrelsen anviser en ældrebolig,  

 jf. den tidligere lov om boliger for ældre personer med handicap, til  

 en person, der er berettiget til boligydelse.
Tilsvarende gælder, hvis en almen bolig anvises af  

 kommunalbestyrelsen til en person, der er berettiget til boligydelse.  

 Fravigelse af maksimum efter § 23, stk. 2, gælder, uanset hvilken type  

 almen bolig, der anvises.
Der henvises herom nærmere til pkt. 8.3, hvor  

 en tilsvarende fravigelse af maksimum for boligudgiften er nærmere  

 beskrevet.
 Grænsen for maksimum kan med hjemmel i  

 boligstøttelovens § 23, stk. 3, fraviges, når der i  

 enkeltstående, konkrete tilfælde efter kommunalbestyrelsens  

 skøn foreligger helt særlige omstændigheder, der kan  

 begrunde en højere boligstøtte.
 Ved en ændring af § 23, stk. 3, fra 1. januar 2000  

 er understreget, at bestemmelsen er en undtagelsesbestemmelse, der  

 ikke kan anvendes efter generelle retningslinier, men alene kan benyttes i  

 konkrete sager af særlige enkeltstående, individuelt begrundede  

 hensyn.
Fravigelse af maksimum efter stk. 3 kan alene ske, hvis  

 der på den ene side er helt særlige personlige forhold, der  

 betinger, at støttemodtageren har behov for netop den bolig, hvortil  

 støtte søges, mens den pågældendes  

 økonomiske forhold på den anden side efter en konkret vurdering  

 indebærer, at ansøgeren ikke vil kunne betale boligudgiften, med  

 mindre der ydes boligstøtte ud over maksimum.
Fravigelse af maksimum  

 kan i så fald ske ved beregning af såvel boligydelse som  

 boligsikring.
 Mens det følger af boligstøttelovens § 23,  

 stk. 2, at maksimum skal fraviges, såfremt en ældrebolig efter  

 ældreboligloven eller en almen bolig anvises til en  

 boligydelsesmodtager, kan der således hverken generelt eller som  

 hovedregel ske fravigelse af maksimum efter § 23, stk. 3, i bestemte  

 bebyggelser, hvor boligerne er ældreegnede, men ikke omfattet af § 23,  

 stk. 2.
 Fravigelse vil heller ikke kunne ske alene under  

 henvisning til, at en person af alders- eller helbredsmæssige  

 årsager opfylder en kommunes generelle visitationsbetingelser til  

 ældreegnede boliger, og at den pågældende har en  

 økonomi baseret på almindelig folkepension med  

 pensionstillæg.
 Da de forhold, der skal kunne give anledning til  

 fravigelse af maksimum, netop skal være helt individuelle og  

 særlige, kan der ikke gives en udtømmende opregning af de  

 hensyn, der kan medføre fravigelse af maksimum.
 Som eksempler på støttemodtagere, hvis helt  

 særlige forhold kan give anledning til, at maksimum fraviges, kan dog  

 nævnes:
 En efterlevende ægtefælle til en pensionist,  

 hvor ægtefællerne sammen har været anvist en  

 ældreegnet bolig (der ikke var omfattet af § 23, stk. 2) på grund  

 af den afdødes forhold, og hvor den efterlevende har behov for at  

 fortsætte lejemålet af alders- eller helbredsmæssige  

 grunde, men ikke alene har råd til fortsat at bebo boligen uden  

 fravigelse af maksimum.
En støttemodtager, hvis særlige  

 helbredsmæssige forhold gør, at den pågældende -  

 uden at være stærkt bevægelseshæmmet - har  

 særligt behov for en bestemt bolig eller en særlig stor eller  

 særligt indrettet bolig.
Som eksempel kan nævnes en person, der  

 har behov for et ekstra rum til større eller meget følsomme  

 apparater til behandling af sygdom, og hvor det pågældende  

 materiel ikke kan opbevares i almindelige opholdsrum.
Også personer,  

 der på grund af midlertidig sygdom i en periode ikke har  

 økonomisk mulighed for at betale den fulde boligudgift, men som har  

 behov for at bevare sin hidtidige bolig under sygdomsperioden, kan efter  

 omstændighederne være berettiget til boligstøtte ud over  

 maksimum i den pågældende periode.
Det samme gælder,  

 såfremt det ikke er støtteansøgeren, men et  

 husstandsmedlem, f.eks. et barn, hvis særlige helbredsmæssige  

 forhold gør fravigelsen nødvendig.
 En støttemodtager, hvor dennes egne eller et  

 husstandsmedlems særlige helbredsmæssige (fysiske eller psykiske)  

 forhold gør, at husstanden har et særligt behov for en bolig i  

 en bestemt bebyggelse (der ikke er omfattet af boligstøttelovens § 23,  

 stk. 2) eller for en bolig i et bestemt område, hvor husstanden ikke  

 har mulighed for at betale lejen uden boligstøtte ud over lovens  

 maksimum, herunder personer, der fra plejehjem, ældreboliger eller  

 ældreegnede boliger i forbindelse med nedlæggelse eller ombygning  

 af den hidtidige bolig anvises en anden bolig.
 En ældre, der bliver akut boligløs f.eks. ved  

 opsigelse eller ved den hidtidige husstands opløsning, og hvor  

 helbredsmæssige hensyn eller særlige tilhørsforhold til et  

 bestemt område tilsiger, at der anvises en bolig i en bestemt  

 bebyggelse eller et bestemt område, hvor den pågældende  

 ikke vil kunne betale leje uden fravigelse af boligstøttens  

 maksimum.
 10.1.1.5. Afrunding.
 Den beregnede årlige boligydelse afrundes til  

 nærmeste med 12 delelige beløb, jf. § 24.
 10.1.2. Boligydelsens fordeling på tilskud og lån.
 10.1.2.1. Tilskud til lejere.
 For pensionister, der er lejere, skal den beregnede  

 boligydelse udbetales som tilskud, jf. § 31, stk. 1.
 Der kan ikke udbetales boligydelse i form af tilskud, hvis  

 det beregnede tilskudsbeløb er mindre end 2.064 kr. (1998-niveau), jf.  

 § 33.
 Hvis en boligydelsesansøger vil være  

 berettiget til et tilskud på mindre end minimumsbeløbet,  

 udbetales dette ikke.
 10.1.2.2. Tilskud og lån til ejere, andelshavere mv.
 For ejere, der er berettiget til boligydelse, udbetales  

 boligydelsen udelukkende som lån, jf. § 31, stk. 2.
For pensionister omfattet af lovens § 32 fordeles  

 boligydelsen med en del som tilskud og en del som lån.
Der udbetales 40  

 pct. som tilskud og 60 pct. som lån.
 Omfattet af boligstøttelovens § 32 er:
a a a a a a Der kan ikke udbetales boligydelse i form af lån,  

 hvis det beregnede lånebeløb er mindre end 2.064 kr.  

 (1998-niveau), jf. § 34.
 Hvis en boligydelsesansøger vil være  

 berettiget til et lån mindre end minimumsbeløbet, udbetales  

 dette ikke.
 Hvis eksempelvis en boligydelsesansøger er  

 berettiget til lån, men tilskudsandelen ligger under  

 minimumsbeløbet for tilskud, vil der kunne ydes lån, men ikke  

 tilskud.
 Eksempel:
 Beregnet boligydelse:
 3.500 kr.
Tilskud: 40 pct. heraf = 1.400 kr.
Lån: 60 pct. heraf = 2.100 kr.
 I denne situation vil der kunne ydes lån, men ikke tilskud.
 Eksempel:
 Beregnet boligydelse:
 2.500 kr.
Tilskud: 40 pct. heraf = 1.000 kr.
Lån: 60 pct. heraf = 1.500 kr.
 Der vil hverken kunne ydes lån eller tilskud.
Boligstøtte udbetales som udgangspunkt med hele det  

 berettigede beløb.
En boligydelsesmodtager, som er berettiget til  

 såvel tilskud som lån, kan fravælge lånet eller  

 ansøge om kun at få udbetalt en mindre del af lånet.
En  

 boligydelsesmodtager, der alene er berettiget til boligydelseslån, kan  

 ligeledes ansøge om kun at få en mindre del af lånet  

 udbetalt.
Efter § 40, stk. 3, kan ændring af den del af  

 boligydelseslånet, der ønskes udbetalt, kun søges i  

 forbindelse med, at boligstøtten omregnes pr. 1. januar, jf. § 43.  

 Ændring kan herudover ske i forbindelse med ændring af  

 støttemodtagerens forhold, der i øvrigt fører til  

 omberegning af boligstøtten, jf. §§ 44 og 46.
 En boligydelsesmodtager kan dog på ethvert tidspunkt  

 afvise fremover at modtage boligydelseslån.
 10.1.3. Kompensationsbeløb.
Hvis boligydelse for en støttemodtager på  

 grund af en ændring af boligstøtteloven reduceres med mere end  

 1.000 kr. på årsbasis, ydes ud over den beregnede boligydelse  

 efter § 21 tillige kompensationsbeløb efter § 83, jf. kap. 20, hvor  

 reglerne om beregning  af kompensationsbeløb er nærmere  

 beskrevet.
For boligydelsesmodtagere, hvis husstandsindkomst på  

 ændringstidspunktet er mindre end 100.000 kr. (1998-niveau), ydes  

 kompensationsbeløb, hvis den årlige boligydelsesreduktion er  

 større end 500 kr.
 10.1.4. Eksempler på beregning af boligydelse i 2004.
Det antages i eksemplerne, at der er foretaget reduktion  

 for overskydende m², hvis lejligheden er for stor i forhold til antallet af  

 personer.
Alle beløb er i 1998-niveau.
Eksempel 1 Boligydelseshusstand bestående af enlig pensionist, der er  

 lejer.
Leje 30.000 kr.
Tillæg for indvendig vedligeholdelse (50m²) 38,50 kr. x 50 1.925 kr.
Beregningsleje 31.925 kr.
Maksimal boligudgift 53.300 kr.
Husstandsindkomst 100.000 kr.
Progressionsgrænse 95.000 kr.
Huslejeandel 75 pct. (leje + 4.000 kr.) 26.944 kr.
Indkomst over progressionsgrænsen 5.000 kr.
Indkomstandel 22,5 pct. x 5.000 kr 1.250 kr.
 Boligydelsesberegning § 21, stk. 1: 26.944kr. - 1.250 kr.
 25.694 kr.
Egenbetaling 31.925 - 25.694 = 6.231 kr.
Mindste egenbetaling 11 pct. x 100.000 kr. (mindst 10.000 kr.) 11.000 kr.
 Boligydelse reduceres efter § 21, stk. 2, så mindste egenbetaling er  

 11.000 kr. :
31.925 - 11.000 kr. = 20.925 kr.
Maksimal boligstøtte 28.116 kr.
Afrunding 20.928 kr.
Månedlig boligydelse 1.794 kr.
Eksempel 2 Boligydelseshusstand bestående af 1 voksen og 2 børn Beregningsleje 48.000 kr.
Maksimal boligudgift 53.300 kr.
Husstandsindkomst 222.000 kr.
 Progressionsgrænse 95.000 + 25.000 kr.
 120.000 kr.
Huslejeandel: 75 pct. (leje + 4.000 kr.) 39.000 kr.
Indkomst over progressionsgrænsen 222.000 - 120.000 kr. = 102.000 kr.
 Indkomstandel: 22,5 pct. x 102.000 kr.
 22.950 kr.
 Boligsikringsberegning § 22, stk. 1: 39.000 kr. - 22.950 kr.
 16.050 kr.
 Mindste egenbetaling 11 pct. x 222.000 kr.
 24.420 kr.
 Egenbetaling 48.000 - 16.050 kr.
 31.950 kr.
Egenbetalingen overstiger mindsteegenbetalingen 16.050 kr.
Boligydelse Afrunding 16.056 kr.
Månedlig boligydelse 1.338 kr.
 10.2. Beregning af boligydelse i årene 2000 - 2003.
 De nye beregningsregler for boligydelse BS-2000, jf. pkt.  

 10.1, indfases over en 4-årig periode fra 1. januar 2000, således  

 at reglerne er fuldt ud gennemført fra 1. januar 2004.
 I § 21a er fastsat de beløb og satser, der  

 gælder for boligydelsesberegningen i årene 2000 - 2003 med  

 henblik på en gradvis indførelse af BS-2000.
 Bestemmelsen tager udgangspunkt i den hidtil  

 gældende boligstøttelovs §§ 21 og 22 og det heri fastsatte  

 grænsebeløbssystem.
 Boligydelse beregnes i årene 2000 - 2003 efter §  

 21a, stk. 1, jf. stk. 4, som udgangspunkt som en procentdel af forskellen  

 mellem på den ene side den årlige boligudgift med et  

 beregningsmæssigt tillæg og på den anden side et  

 grænsebeløb opgjort efter § 21a, stk. 2 og 3.
De gældende satser og beløb ændres  

 efter § 21a gradvist i årene 2000 - 2003 og tilnærmes de nye  

 satser og beløb.
Sidste led i indfasningen af det nye beregningssystem  

 sker ved årsskiftet 2003 / 2004 således, at de nye  

 beregningsregler efter § 21 fuldt ud gælder fra 1. januar 2004, jf.  

 pkt. 10.1. De nye regler om mindste egenbetaling og omlægning af det  

 hidtidige børnefradrag til et tillæg til  

 progressionsgrænsen er dog indført fuldt ud fra 1. januar  

 år 2000 og indgår således fuldt ud i beregningen i hele  

 overgangsfasen, jf. § 21a, stk. 3 og stk. 5.
 10.2.1. Beregningsprincipper.
 Boligydelse kan ydes til både lejere, ejere og  

 andelshavere, der er pensionister, jf. §§ 1 og 2 samt kap. 2 og 3.
 Boligydelse beregnes i årene 2000 - 2003 som  

 beskrevet i § 21a.
Boligydelse beregnes som hovedregel som en procentdel af  

 differencen mellem på den ene side den årlige boligudgift  

 (beregningslejen) med et beregningsmæssigt tillæg og på den  

 anden side det i § 21a fastsatte grænsebeløb for det  

 pågældende år.
Beregning af boligydelse forudsætter  

 kendskab til ansøgerens boligudgift og husstandsindkomst, husstandens  

 størrelse, herunder antallet af børn, boligens bruttoetageareal  

 samt antallet af værelser.
 Fremgangsmåden ved beregning af boligydelse  

 kan i hovedtræk skitseres således:
 Først opgøres ansøgerens boligudgift.  

 - Der gælder forskellige regler for opgørelse af boligudgiften  

 for lejere, ejere og andelshavere, jf. pkt. 10.2.1.1. - Hertil lægges  

 det beregningsmæssige tillæg, der gælder for det  

 pågældende år.
 Derefter opgøres husstandsindkomsten, jf. nedenfor  

 pkt. 10.2.1.2.
Endelig skal der beregnes et grænsebeløb.  

 Grænsebeløbet er udtryk for det beløb, ansøgeren  

 mindst selv skal betale af sin boligudgift.
Grænsebeløbet  

 udgør en vis procentdel af husstandsindkomsten.
Procentdelen varierer  

 fra år til år i overgangsperioden, jf. § 21a, stk. 2.
Grænsebeløbet beregnes med baggrund i  

 ansøgerens og dennes husstands samlede husstandsindkomst.
Ved  

 opgørelse af grænsebeløbet har det betydning, hvor mange  

 børn der er i husstanden, idet der foretages fradrag i hvert barns  

 indkomst, jf. § 8, og idet grænsebeløbet forhøjes for  

 hvert barn ud over 1 barn til og med 4 børn, jf. § 21a, stk. 3.
 Når boligudgiften og grænsebeløbet er  

 fastlagt, kan boligydelsen beregnes som en procentdel af differencen mellem  

 på den ene side den årlige boligudgift med det anførte  

 tillæg og på den anden side grænsebeløbet, jf. 21a,  

 stk. 4.
 Boligydelsesmodtageren skal dog altid af sin boligudgift  

 mindst selv betale et beløb, der svarer til 11 pct. af  

 husstandsindkomsten og mindst 10.000 kr. årligt, jf. § 21a, stk. 5.
 Den herefter beregnede boligydelse kan ikke overstige det  

 i loven fastsatte maksimum for den årlige boligstøtte.
 Beregningen af boligydelse i årene 2000 - 2003 samt  

 2004 fremgår af nedenstående oversigt:
(Alle beløb er anført i 1998-niveau) 2000 Boligydelse = 87 pct. af ((huslejen + 1.000 kr.) ÷  

 grænsebeløbet), hvor grænsebeløbet = 10,1 pct. af indkomst op til 115.000 kr. +  

 23,6 pct. af indkomst over 115.000 kr.
 Grænsebeløbet udgør altid mindst 4.080 kr.
 Modtageren skal altid selv betale et beløb svarende til 11 pct. af  

 indkomsten, dog mindst 10.000 kr.
2001 Boligydelse = 84 pct. af ((boligudgift + 1.500 kr.) ÷  

 grænsebeløbet), hvor grænsebeløbet = 7,9 pct. af indkomst op til 110.000 kr. + 25  

 pct. af indkomst over 110.000 kr.
 Grænsebeløbet udgør altid mindst 3.060 kr.
 Modtageren skal altid selv betale et beløb svarende til 11 pct. af  

 indkomsten, dog mindst 10.000 kr.
2002 Boligydelse = 81 pct. af ((boligudgift + 2.000 kr.) ÷  

 grænsebeløbet), hvor grænsebeløbet = 5,5 pct. af indkomst op til 105.000 kr. +  

 26,5 pct. af indkomst over 105.000 kr.
 Grænsebeløbet udgør altid mindst 2.040 kr.
 Modtageren skal altid selv betale et beløb svarende til 11 pct. af  

 indkomsten, dog mindst 10.000 kr.
2003 Boligydelse = 78 pct. af ((boligudgift + 2.500 kr.) ÷  

 grænsebeløbet), hvor grænsebeløbet = 2,9 pct. af indkomst op til 100.000 kr. +  

 28,2 pct. af indkomst over 100.000 kr.
 Grænsebeløbet udgør altid mindst 1.020 kr.
 Modtageren skal altid selv betale et beløb svarende til 11 pct. af  

 indkomsten, dog mindst 10.000 kr.
2004 Boligydelse = 75 pct. af (boligudgift + 4.000 kr.) ÷ 22,5 pct. af indkomst  

 over 95.000 kr.
 Modtageren skal altid selv betale et beløb svarende til 11 pct. af  

 indkomsten, dog mindst 10.000 kr.
 10.2.1.1. Opgørelser og beregning af boligudgiften.
 Boligudgiften opgøres som anført i §§ 10-15  

 for lejere, § 16 for andelshavere og §§ 17-20 for ejere og pensionister i  

 særlige boligformer, jf. kap. 5-8. Hertil lægges ved  

 boligydelsesberegningen et tillæg, som det fremgår ovenfor og af  

 eksemplerne i pkt. 10.2.4. Tillægget udgør i årene  

 2000-2003 henholdsvis 1.000 kr., 1.500 kr., 2.000 kr. og 2.500 kr.
 Den boligudgift, der herefter danner udgangspunkt ved  

 beregning af boligstøtten, nedsættes, når boligens  

 bruttoetageareal overstiger 65 m2 for én person i  

 husstanden og 20 m2 pr. person herudover (arealnormen).
 Endelig gælder et maksimum for den årlige  

 boligudgift - før det beregningsmæssige tillæg - der kan  

 indgå i boligydelsesberegningen, på 53.300 kr. (1998-niveau), jf.  

 pkt. 8.3.
Maksimumsbeløbet forhøjes med 5 pct. pr.  

 barn i husstanden, dog højst 20 pct.
Maksimumsbeløbet  

 forhøjes med 50 pct., hvis nogen af husstandsmedlemmerne er  

 stærkt bevægelseshæmmede, og boligen er egnet herfor.
Det  

 samme gælder (fra 1. januar 2000) for personer, der modtager  

 døgnhjælp efter § 77 i lov om social service.
 Hvis den årlige boligudgift før det  

 beregningsmæssige tillæg er større end maksimum efter §  

 14, beregnes boligydelsen på grundlag af den maksimale boligudgift med  

 tillægget for det pågældende år.
Maksimumsgrænsen finder ikke anvendelse i  

 tilfælde, hvor kommunalbestyrelsen anviser en ældrebolig, jf. den  

 tidligere ældreboliglov, til en person, der er berettiget til  

 boligydelse.
Maksimumsgrænsen finder heller ikke anvendelse, hvis en  

 almen bolig af kommunalbestyrelsen anvises til en person, der er berettiget  

 til boligydelse, jf. pkt. 8.3.
 10.2.1.2. Beregning af grænsebeløbet.
Ved boligydelse beregnes et grænsebeløb, der  

 i 2000 opgøres som 10,1 pct. af husstandsindkomsten, jf. § 8,  

 op til en indkomstgrænse på 115.000 kr. (1998-niveau) og 23,6  

 pct. af husstandsindkomsten over denne grænse.
Indkomstgrænsen  

 forhøjes med 25.000 kr. (1998-niveau) for hvert barn ud over 1 barn op  

 til og med 4 børn, jf. § 21a, stk. 3.
 De enkelte husstandsmedlemmers indkomst opgøres  

 hver for sig efter de i § 8 beskrevne regler for opgørelse af den  

 forventede indkomst, jf. pkt. 3.3.
 For børn gælder, at hvert barns indkomst  

 nedsættes med 13.400 kr. (1998-niveau).
 Grænsebeløbet kan i år 2000 ikke  

 være mindre end 4.080 kr. (1998-niveau).
Hvis det beregnede grænsebeløb er mindre end  

 minimumsgrænsebeløbet, sættes grænsebeløbet  

 op til dette beløb.
Dette kan være aktuelt, hvis  

 ansøgerens indkomst er meget lav på grund af skattemæssige  

 fradrag eller måske direkte negativ, f.eks. som følge af et  

 fradragsberettiget underskud i ansøgerens erhvervsvirksomhed, jf. i  

 denne forbindelse pkt. 8.4 om forholdet mellem boligudgift og  

 husstandsindkomst.
Der kan ikke udbetales boligstøtte, hvis den  

 opgjorte boligudgift (beregningsleje) er mindre end  

 grænsebeløbet.
Om kompensationsbeløb i denne forbindelse,  

 jf. pkt. 20.2.3.6.
 I 2001 opgøres grænsebeløbet  

 som 79 pct. af husstandsindkomsten op til en indkomstgrænse på  

 110.000 kr. og 25,0 pct af indkomsten over dette beløb.  

 Grænsebeløbet kan dog ikke være mindre end 3.060 kr.
 I 2002 opgøres grænsebeløbet  

 som 5,5 pct. af husstandsindkomsten op til en indkomstgrænse på  

 105.000 kr. og 26,5 pct. af indkomsten over dette beløb.  

 Grænsebeløbet kan dog ikke være mindre end 2.040 kr.
 I 2003 opgøres grænsebeløbet  

 som 2,9 pct. af husstandsindkomsten op til en indkomstgrænse på  

 100.000 kr. og 28,2 pct. af indkomsten over dette beløb.  

 Grænsebeløbet kan dog ikke være mindre end 1.020 kr.
 Indkomstgrænsen forhøjes også i  

 årene 2001 - 2003 med 25.000 kr. for det 2.-4. barn i husstanden.
 10.2.1.3. Udbetalingsprocent.
 Boligydelsen udgør en procentdel  

 (udbetalingsprocenten) af differencen mellem på den ene side  

 boligudgiften med tillæg og på den anden side  

 grænsebeløbet.
 Udbetalingsprocenten udgør i årene 2000 -  

 2003 henholdsvis 87 pct., 84 pct., 81 pct. og 78 pct.
 10.2.1.4. Mindste egenbetaling.
 Uanset ovenstående boligydelsesberegning skal  

 boligydelsesmodtageren dog efter § 21a, stk. 5, altid af sin boligudgift,  

 opgjort efter lovens kap. 2-3, mindst selv betale et beløb, der svarer  

 til 11 pct. af husstandsindkomsten, opgjort efter § 8, og mindst 10.000 kr.  

 (1998-niveau); dvs. efter eventuelt tillæg for vedligeholdelse mv. og  

 efter eventuelle fradrag for fremleje, overskydende areal m.v.
 10.2.1.5. Maksimum for den årlige boligydelse.
Den årlige boligydelse kan efter § 23 ikke overstige  

 28.116 kr. (1998-niveau). Maksimumsbeløbet forhøjes med 25  

 pct., hvis der i husstanden er 4 eller flere børn.  

 Maksimumsbeløbet forhøjes med 50 pct., hvis boligen er egnet  

 for og bebos af stærkt bevægelseshæmmede.
Det samme  

 gælder modtagere af døgnhjælp efter § 77 i lov om social  

 service, selv om de ikke måtte være stærkt  

 bevægelseshæmmede.
Vedrørende stærkt  

 bevægelseshæmmede og modtagere af døgnhjælp henvises  

 til pkt. 8.3.
 Der kan i givet fald anvendes enten det forhøjede  

 maksimumsbeløb for husstande med 4 eller flere børn eller det  

 forhøjede maksimumsbeløb for boliger for stærkt  

 bevægelseshæmmede eller for modtagere af døgnhjælp,  

 men maksimumsbeløbene kan ikke anvendes samtidigt.
 Det er fastsat i § 23, stk. 2, at maksimumsbeløbet  

 ikke finder anvendelse, hvor kommunalbestyrelsen anviser en ældrebolig,  

 jf. den tidligere lov om boliger for ældre personer med handicap, til  

 en person, der er berettiget til boligydelse.
Tilsvarende gælder, hvis en almen bolig anvises af  

 kommunalbestyrelsen til en person, der er berettiget til boligydelse.  

 Fravigelse af maksimum efter § 23, stk. 2, gælder, uanset hvilken type  

 almen bolig, der anvises.
Der henvises herom nærmere til pkt. 8.3, hvor  

 en tilsvarende fravigelse af maksimum for boligudgiften er nærmere  

 beskrevet.
 Grænsen for maksimum kan med hjemmel i  

 boligstøttelovens § 23, stk. 3, fraviges, når der i  

 enkeltstående, konkrete tilfælde efter kommunalbestyrelsens  

 skøn foreligger helt særlige omstændigheder, der kan  

 begrunde en højere boligstøtte.
 Ved en ændring af § 23, stk. 3, gældende fra  

 1. januar 2000 er understreget, at bestemmelsen er en  

undtagelsesbestemmelse, der ikke kan anvendes efter generelle  

 retningslinier, men alene kan benyttes i konkrete sager af særlige  

 enkeltstående, individuelt begrundede hensyn.
 Fravigelse af maksimum efter stk. 3 kan alene ske, hvis  

 der på den ene side er helt særlige personlige forhold, der  

 betinger, at støttemodtageren har behov for den bolig, hvortil  

 støtte søges, mens den pågældendes  

 økonomiske forhold på den anden side efter en konkret vurdering  

 indebærer, at ansøgeren ikke vil kunne betale boligudgiften, med  

 mindre der ydes boligstøtte ud over maksimum, jf. nærmere pkt.  

 10.1.1.4.
 10.2.1.6. Afrunding.
 Den beregnede årlige boligydelse afrundes til  

 nærmeste med 12 delelige beløb.
 10.2.2. Boligydelsens fordeling på tilskud og lån.
 10.2.2.1. Tilskud til lejere.
 For pensionister, der er lejere, skal den beregnede  

 boligydelse udbetales som tilskud, jf. § 31, stk. 1.
 Der kan ikke udbetales boligydelse i form af tilskud, hvis  

 det beregnede tilskudsbeløb er mindre end 2.064 kr. (1998-niveau), jf.  

 § 33.
 Hvis en boligydelsesansøger vil være  

 berettiget til et tilskud på mindre end minimumsbeløbet,  

 udbetales dette ikke.
 10.2.2.2. Tilskud og lån til ejere, andelshavere mv.
 For ejere, der er berettiget til boligydelse, udbetales  

 boligydelsen udelukkende som lån, jf. § 31, stk. 2.
For pensionister omfattet af lovens § 32, fordeles  

 boligydelsen med en del som tilskud og en del som lån.
Der udbetales 40  

 pct. som tilskud og 60 pct. som lån.
 Omfattet af boligstøttelovens § 32 er:
a a a a a a Bestemmelsen omfatter ikke pensionister, der bor til leje  

 i ejendomme, som ejes af almennyttige boligorganisationer, jf. lov om almene  

 boliger mv.
 Der kan ikke udbetales boligydelse i form af lån,  

 hvis det beregnede lånebeløb er mindre end 2.064 kr.  

 (1998-niveau), jf. § 34.
 Hvis en boligydelsesansøger vil være  

 berettiget til et lån, der er mindre end minimumsbeløbet,  

 udbetales dette ikke.
 Hvis eksempelvis en boligydelsesansøger er  

 berettiget til lån, men tilskudsandelen ligger under  

 minimumsbeløbet for tilskud, vil der kunne ydes lån, men ikke  

 tilskud, jf. pkt. 10.1.2.2.
Boligstøtte udbetales som udgangspunkt med hele det  

 berettigede beløb.
En boligydelsesmodtager, som er berettiget til  

 såvel tilskud som lån, kan fravælge lånet eller  

 ansøge om kun at få udbetalt en mindre del af lånet.
En  

 boligydelsesmodtager, der alene er berettiget til boligydelseslån, kan  

 ligeledes ansøge om kun at få en mindre del af lånet  

 udbetalt.
Efter § 40, stk. 3, kan ændring af den del af  

 boligydelseslånet, der ønskes udbetalt, kun søges i  

 forbindelse med, at boligstøtten omregnes pr. 1. januar, jf. § 43.  

 Ændring kan herudover ske i forbindelse med ændring af  

 støttemodtagerens forhold, der i øvrigt fører til  

 omberegning af boligstøtten, jf. §§ 44 og 46.
 En boligydelsesmodtager kan dog på ethvert tidspunkt  

 afvise fremover at modtage boligydelseslån.
 10.2.3. Kompensationsbeløb.
Hvis boligydelse for en støttemodtager på  

 grund af en ændring af boligstøtteloven reduceres med mere end  

 1.000 kr. på årsbasis, ydes ud over den beregnede boligydelse  

 efter § 21 tillige kompensationsbeløb efter § 83, jf. kap. 20, hvor  

 reglerne om beregning  af kompensationsbeløb er nærmere  

 beskrevet.
For boligydelsesmodtagere, hvis husstandsindkomst på  

 ændringstidspunktet er mindre end 100.000 kr. (1998-niveau), ydes  

 kompensationsbeløb, hvis den årlige boligydelsesreduktion er  

 større end 500 kr.
Et fald i boligydelsen pr. 1. januar 2000 på  

 grund af de gennemførte ændringer af loven kan således  

 føre til udbetaling af kompensationsbeløb i år 2000.  

 Kompensationsbeløbet nedsættes med 1.000 kr. årligt i  

 hvert af de følgende år - for indkomster under 100.000 kr. med  

 500 kr.
Samtidig forøges kompensationsbeløbet, hvis  

 lovændringerne pr. 1. januar 2001, 2002, 2003, 2004 eller senere  

 år fører til fald i boligstøtten.
 10.2.4. Eksempler på beregning af boligydelse i årene 2000  

 - 2003.
 Det antages i eksemplerne, at der er foretaget reduktion  

 for overskydende m², hvis lejligheden er for stor i forhold til antallet af  

 personer.
Eksempel 1 Boligydelseshusstand bestående af 1 voksen og 2 børn.
Beregning 1. januar 2000 Beregningsleje:
 48.000 kr.
beregningsmæssigt tillæg til lejen 1.000 kr.
 Husstandsindkomst (efter fradrag på 20.960 kr. for reelt enlig  

 pensionist):
 222.000 kr.
 Grænsebeløb (§ 21a, stk. 2-3):
10,1 pct. x 115.000 + 25.000  = 14.140 kr.
23,6 pct. x 222.000 - (115.000 + 25.000) = 19.352 kr.
Grænsebeløb i alt 33.492 kr.
 Grænsebeløbet overstiger minimum på 4.080 kr.
 Boligydelse (§ 21a, stk. 4):
87 pct. ((48.000 + 11.000) - 33.492) = 13.492 kr.
Mindste egenbetaling: 222.000 x 11 pct. (mindst 10.000) 24.420 kr.
Egenbetaling 48.000 - 13.492 = 34.508 kr.
 Egenbetalingen overstiger den mindste egenbetaling.
Afrunding 13.488 kr.
Månedlig boligydelse = 1.124 kr.
Eksempel 2 Boligydelseshusstand bestående af 1 voksen og 2 børn.
 Beregning 1. januar 2001.
Beregningsleje 46.500 kr.
beregningsmæssigt tillæg for 2001 1.500 kr.
Husstandsindkomst (efter fradrag på 15.720 kr. for reelt enlig  

 pensionist) 222.000 kr.
 Grænsebeløb (§ 21a, stk. 2-3):
7,9 pct. x 110.000 + 25.000 = 10.665 kr.
25,0 pct. x 222.000 - (110.000 + 25.000) = 21.750 kr.
Grænsebeløb i alt 32.415 kr.
 Grænsebeløbet overstiger minimum på  3.060 kr.
 Boligydelse (§ 21a, stk. 4):
84 pct. ((46.500 + 1.500)- 32.415) = 13.091 kr.
Mindste egenbetaling: 222.000 x 11 pct. (mindst 10.000) 24.420 kr.
Egenbetaling 46.500 - 13.091 = 33.409 kr.
Egenbetalingen overstiger mindste egenbetaling Afrunding 13.092 kr.
Månedlig boligydelse 1.091 kr.
 11. Særregler om boligydelse i form af lån.
 11.1. Indledning.
 Lovens kap. 7 indeholder særregler om oprettelse,  

 forrentning og tilbagebetaling af boligydelse i form af lån til  

 pensionister, der er ejere eller andelshavere.
 For så vidt angår lån til  

 bofællesskaber, hvor en eller flere beboere er ejer eller andelshaver,  

 henvises til kap. 12a.
 11.2. Oprettelse af boligydelseslån for ejere mv.
 Sikkerhed for tilbagebetaling af boligydelseslån og  

 renter sikres ved pant i ejendommen (pantehæftelse) og ved  

 underskrivelse af en gældserklæring (personlig  

 hæftelse).
 § 36, stk. 1, vedrørende gældserklæring  

 er ændret med virkning fra 1. januar 2000 i forbindelse med de  

 samtidige ændringer af reglerne om hæftelse for  

 tilbagebetalingskrav, jf. § 48 og pkt. 14.5.1.
 Det er herefter en betingelse for udbetaling af lån,  

 at ansøgeren, det vil sige pensionisten, har  

 underskrevet en gældserklæring vedrørende lånet.
 Ejes boligen ikke af ansøgeren, er det tillige en  

 betingelse, at ejeren af boligen har underskrevet en  

 gældserklæring.
Ved oprettelsen af lånet skal pensionisten  

 således underskrive en gældserklæring, hvorefter denne  

 forpligter sig til at tilbagebetale lånet.
Herved sikres personlig  

 hæftelse for lånet.
 Har flere ansøgt i forening efter de før 1.  

 januar 2000 gældende regler, hæfter disse solidarisk.
Til sikkerhed for betaling af lånebeløbet med  

 påløbende renter skal der på ejendommen tinglyses et  

 skadesløsbrev eller et ejerpantebrev med oprykkende prioritet, jf. §  

 36, stk. 2. Det forudsættes, at der udfærdiges et pantebrev i  

 umiddelbar tilknytning til gældserklæringen.
Ejes ejendommen ikke  

 af pensionisten, men af et husstandsmedlem, vil det være  

 skødehaveren, der udsteder pantebrevet.
Ved et skadesløsbrev forstås i denne  

 forbindelse et pantebrev, der giver pant i fast ejendom for en gæld,  

 der ikke fastsættes i selve pantebrevet, men således, at der  

 gives pant for det beløb (lån inkl. renter), der til enhver tid  

 er ydet pensionisten som boligydelse i form af lån.  

 Skadesløsbrevet skal indeholde en maksimering af det beløb,  

 inden for hvilket der gives pant i ejendommen.
Skadesløsbrevet  

 dækker kun inden for det i skadesløsbrevet maksimerede  

 beløb.
Ved et ejerpantebrev forstås i denne  

 forbindelse et dokument, hvori ejeren af en fast ejendom erkender at skylde  

 sig selv en bestemt sum penge.
Ved ejerpantebrevets overdragelse til kommunen  

 gives der inden for dets rammer pant i den faste ejendom for det beløb  

 (lån inkl. renter), der til enhver tid er ydet pensionisten som  

 boligydelse i form af lån.
 Pantebrevet skal påføres sædvanlig  

 klausul om oprykning, efterhånden som foranstående prioriteter  

 nedbringes eller indfries.
Pantebrevets pålydende beløb bestemmes af  

 kommunalbestyrelsen.
Beløbet kan fra starten fastsættes  

 således, at der vil være sikkerhed for lån med  

 påløbne renter ydet gennem flere år.
 Pantebrevet skal underskrives af den, der ifølge  

 tingbogen er beføjet til at råde over ejendommen.
 Opmærksomheden henledes på, at efter  

 retsvirkningslovens § 18 må en ægtefælle ikke uden den  

 anden ægtefælles samtykke afhænde eller pantsætte  

 fast ejendom, der er fælleseje, såfremt ejendommen tjener til  

 familiens bolig, eller den anden ægtefælles erhvervsvirksomhed er  

 knyttet til den.
Forudsætningen for fortsat udbetaling af  

 boligydelseslån er, at der udstedes et nyt skadesløsbrev eller  

 ejerpantebrev i rimelig tid, inden lånet med tilskrevne renter  

 når op på pantebrevets pålydende beløb.
Nyt  

 pantebrev kan således kræves tinglyst, hvad enten det er den  

 fastsatte udbetaling af lån eller den forventede rentetilskrivning, der  

 medfører, at lånesummen ifølge pantebrevet er ved at  

 være udløbet.
 Såfremt pensionisten nægter at underskrive et  

 nyt pantebrev, standses udbetalingen af yderligere lån.
 De renter, der tilskrives allerede udbetalte lån, og  

 som der ingen sikkerhed er for i ejendommen, forfalder til betaling, da det  

 forudsættes, at pantebrev i ejendommen giver sikkerhed for  

 tilbagebetalingen af lånet med påløbne renter, jf. § 36,  

 stk. 2.
 Der kan ikke stilles krav om, at pantebrevets  

 pålydende beløb skal give sikkerhed inden for  

 ejendomsvurderingen, hvorfor lån ikke kan nægtes under henvisning  

 til, at lånet må anses for utilstrækkeligt sikret,  

 når betingelserne for ydelse af lånet i øvrigt foreligger  

 opfyldt.
 Kommunalbestyrelsen kan derimod afslå at udbetale  

 den del af den beregnede boligydelse, der ydes som lån, såfremt  

 pensionisten ikke har afviklet forfalden gæld ifølge tidligere  

 boligydelseslån, herunder specielt lån til en anden ejendom, jf.  

 § 37.
Der kan som udgangspunkt ikke gives tilladelse til, at  

 pantebrevet rykker for senere panthavere.
Kommunalbestyrelsen skal dog  

 tillade, at et skadesløsbrev eller et ejerpantebrev, der er tinglyst  

 på ejendommen i medfør af § 36, rykker tilbage for et lån,  

 som senere ydes efter reglerne i lov om realkreditinstitutter i to  

 tilfælde, jf. § 38.
 1)	Kommunen skal rykke for ethvert lån, der ydes efter  

 realkreditloven, hvis kommunens skadesløsbrev eller ejerpantebrev har  

 sikkerhed inden for den senest ansatte ejendomsværdi med et  

 tillæg på 30 pct.  

 Ved vurderingen af, om skadesløsbrevet eller ejerpantebrevet skal  

 rykke, skal de på ejendommen tinglyste hæftelser opgøres.  

 Pantebreve opgøres med restgælden på rykningstidspunktet,  

 og ejerpantebreve med den tinglyste værdi.
2)	Kommunen skal endvidere uanset sikkerhed - dvs. også hvis  

 kommunens sikkerhed ligger ud over 130 pct. af ejendomsværdien - rykke  

 for nye lån, der optages efter reglerne i realkreditloven, til  

 indfrielse af eksisterende lån med tillæg af omkostningerne ved  

 omlægningen.
Det lån, som kommunen er forpligtet til at rykke  

 for, må ikke være større end obligationsrestgælden  

 på hidtil foranstående lån med tillæg af  

 omkostningerne ved låneomlægningen.
Det nye lån skal have  

 den samme løbetid som indfriede lån og må ikke afdrages  

 langsommere.
Dog kan den faktiske løbetid på det nye lån  

 forlænges til den nærmeste standardløbetid (10, 15, 20  

 eller 30 år) på obligationsserier.
Betingelsen om, at det nye  

 lån ikke må have en længere løbetid end det  

 tidligere lån, indebærer i tilfælde af samlet  

 omprioritering af flere lån, at der kan rykkes for et lån, der  

 har samme løbetid (forlænget op til næste  

 standardløbetid) som det af de gamle lån, der har den  

 længste løbetid.
 Rykning for omprioriteringslån med en længere  

 løbetid end indfriede lån kan eventuelt ske efter § 38, nr. 1,  

 såfremt betingelsen om sikkerhed kan opfyldes.
 Kravet om sikkerhed for lånet i form af tinglyst  

 skadesløsbrev eller ejerpantebrev på ejendommen gælder  

 alle ejere, herunder også for pensionister, der er omfattet af lovens §  

 32, stk. 1, nr. 6, dvs. en pensionist, der bor i enfamilieshus eller to-  

 eller flerfamilieshus, som ejes af et aktieselskab, anpartsselskab eller  

 lignende, hvori pensionisten ejer aktier, anparter eller lignende.
De for lånets oprettelse nødvendige  

 dokumenter, herunder tingbogsattest, fremskaffes af låntager.
De hermed  

 eventuelle forbundne udgifter afholdes af låntager.
Det bemærkes,  

 at tingbogsattester, herunder til offentligt brug, ikke er afgiftsfri.
Det  

 bemærkes endvidere, at der fra 1. januar 2000 betales en afgift af  

 tinglysning og registrering af panterettigheder.
Afgiften erstatter den  

 hidtidige stempelafgift.
Dokumenter, der udstedes til sikkerhed for  

 boligydelseslån, er ikke undtaget fra den nye afgift.
 11.2.1. Oprettelse af lån for andelshavere.
 For andelshavere sikres tilbagebetaling af  

 boligydelseslån og renter kun ved personlig hæftelse, idet  

 pant til sikkerhed for andelshaverens gæld ikke kan lyses i en ejendom,  

 der ejes af en andelsboligforening, og fordi der normalt gælder et  

 vedtægtsbestemt forbud mod at pantsætte andele.
Ved oprettelse af lånet skal der underskrives en  

 gældserklæring, hvorefter pensionisten forpligter sig til at  

 tilbagebetale lånet.
Herved sikres personlig hæftelse for  

 lånet.
Såfremt det ikke er pensionisten, men et husstandsmedlem,  

 der er andelshaver, jf. § 2, stk. 2, skal også andelshaveren  

 underskrive erklæringen.
 11.3. Forrentning af boligydelseslån.
 Boligydelse i form af lån forrentes med en  

 årlig rente, der svarer til halvdelen af Nationalbankens diskonto den  

 1. oktober det foregående år, jf. § 35, 1. pkt.
 Renter af boligydelseslån kan ikke fradrages ved  

 opgørelsen af den skattepligtige indkomst.
 Rentesatsen gælder også i tilfælde, hvor  

 pensionisten først begynder at modtage lån i sidste kvartal af  

 et år.
Renten skal beregnes måned for måned, dvs. med  

 1/12 af den rentefod, der gælder for kalenderåret.
Den samlede  

 beregnede rente for hele året gøres op og tilskrives hovedstolen  

 pr. 31. december hvert år i forbindelse med den årlige  

 opgørelse af det samlede lånebeløb med tilskrevne  

 renter.
 Lånebeløbets størrelse og den  

 tilskrevne rente skal meddeles pensionisten hvert år i  

 løbet af januar måned, jf. § 35.
Lånet skal forrentes frem til  

 tilbagebetalingstidspunktet.
Når lånet forfalder, opgøres  

 således den samlede gæld, og renten beregnes frem til den dato,  

 hvor kommunalbestyrelsen gør tilbagebetalingskravet gældende  

 over for pensionisten eller dennes dødsbo.
Fra det tidspunkt, hvor kommunalbestyrelsen  

 påbegynder retsforfølgning, skal der kræves renter efter  

 lov om renter ved forsinket betaling, dvs. en rente, der svarer til  

 Nationalbankens diskonto på det tidspunkt, hvor kommunen foretager  

 retsforfølgningen, med et tillæg fastsat af justitsministeren,  

 jf. bekendtgørelse om ændring af morarentesatsen i lov om renter  

 ved forsinket betaling.
Der henvises herom nærmere til pkt.  

 14.5.4.2.
 11.4. Forfald af boligydelseslån.
 Hele lånebeløbet med påløbne  

 renter forfalder ved ejerskifte, ved overdragelse af  

 andelsbeviset, eller såfremt pensionisten udtræder af  

 husstanden, jf. § 39, stk. 1.
 Lånebeløbet forfalder, hvad enten ejendommen  

 helt eller delvist skifter ejer, og hvad enten ejerskiftet sker ved salg, arv  

 eller på anden måde.
 Hvor en del af en ejendom skifter ejer, f.eks. hvor  

 én ægtefælle i forbindelse med skilsmisse eller separation  

 overtager ejendommen, kan der være tale om et delvist ejerskifte, der  

 medfører, at lånet forfalder.
 I tilfælde, hvor pantesikkerheden forringes,  

 eksempelvis ved frasalg af en del af ejendommen, kan lånebeløbet  

 med påløbne renter forfalde.
Det betragtes ikke som ejerskifte, hvis en ejendom eller  

 en andelslejlighed overtages af pensionistens ægtefælle eller af  

 et husstandsmedlem i forbindelse med pensionistens optagelse i plejebolig,  

 jf. § 1, stk. 1, 2. pkt., i den tidligere ældreboliglov eller § 5, stk.  

 2, i lov om almene boliger, på plejehjem eller i boformer efter § 92 i  

 lov om social service.
Det er dog en betingelse, at  

 husstandsfællesskabet med en ikke-ægtefælle har  

 bestået i de sidste 5 år.
 Det betragtes ikke som ejerskifte eller overdragelse, hvis  

 ejendommen eller andelsbeviset overtages af en efterlevende  

 ægtefælle, herunder til hensidden i uskiftet bo, eller af et  

 efterlevende husstandsmedlem, jf. § 39, stk. 3, nr. 3. Derimod betragtes det  

 som ejerskifte, såfremt en efterlevende ægtefælle skifter  

 med fællesbørn eller afdødes særbørn, og  

 skiftet indebærer, at pågældende herefter ikke  

 længere er eneejer af ejendommen.
 Ejes en ejendom eller en andelslejlighed af en  

 ægtefælle eller et husstandsmedlem, og pensionisten dør  

 eller optages i plejebolig, jf. § 1, stk. 1, 2. pkt., i den tidligere  

 ældreboliglov, på plejehjem eller i boformer efter § 92 i lov om  

 social service til personer med nedsat fysisk eller psykisk funktionsevne,  

 forfalder lånebeløbet med påløbne renter  

 først ved ejerskifte eller overdragelse af andelsbeviset, jf. § 39,  

 stk. 2.
 Det er en betingelse, at husstandsfællesskabet med  

 en ikke-ægtefælle har bestået i de sidste 5 år.
 Det er en betingelse for overtagelse af lån i  

 ovennævnte situationer, at ægtefællen eller  

 husstandsmedlemmet underskriver en gældsovertagelsesdeklaration.  

 Såfremt ægtefællen/husstandsmedlemmet i forvejen har  

 underskrevet gældserklæringen, skal der ikke underskrives en  

 gældsovertagelsesdeklaration.
 Boligydelseslån forfalder ikke ved bortfald af  

 boligydelse, men først ved ejerskifte, ved overdragelse af  

 andelsbeviset, eller såfremt pensionisten udtræder af husstanden.  

 Ved bortfald af boligydelse stopper lånet, og forrentning  

 fortsætter, indtil lånebeløbet med påløbne  

 renter forfalder, jf. § 39, stk. 1.
 Hvis en efterlevende ægtefælle eller  

 husstandsmedlem har overtaget lånet, vil gælden forfalde,  

 når ejendommen eller andelsbeviset helt eller delvist skifter ejer.
 Lånebeløbet med påløbne renter  

 forfalder, såfremt pensionisten udtræder af husstanden, idet det  

 er pensionistens tilstedeværelse, der har muliggjort  

 långivningen.
 Såfremt pensionisten flytter fra den ejendom,  

 hvortil der har været ydet boligydelse i form af lån, uden at  

 ejerforholdet forandres - f.eks. hvis pensionisten udlejer denne - anses  

 pensionisten at være udtrådt af husstanden, hvilket fører  

 til, at boligydelseslånet forfalder.
 Såfremt pensionisten er andelshaver, og  

 lånebeløbet umiddelbart overføres til en ny andelsbolig  

 eller ejerbolig, forfalder boligydelseslånet ikke, jf. § 39, stk.3,  

 nr.1.
 Såfremt pensionisten er ejer, og  

 lånebeløbet umiddelbart overføres til en ny andelsbolig  

 eller ejerbolig, og pensionisten samtidig indbetaler 15 pct. af  

 lånebeløbet med påløbne renter til kommunen,  

 forfalder boligydelseslånet ikke, jf. § 39, stk. 3, nr. 2.
 Lånebeløbet kan overføres til en ny  

 andelsbolig eller ejerbolig uanset baggrunden for erhvervelsen af den nye  

 bolig.
Når der er tale om flytning fra en ejerbolig til en  

 andels- eller ejerbolig, vil sikkerheden for lånet typisk blive  

 forringet samtidig med, at der kan fremkomme et overskud ved anskaffelse af  

 en sædvanligvis mindre bolig.
Som vilkår for, at  

 boligydelseslånet ikke forfalder, skal der derfor betales et afdrag  

 på 15 pct. af gælden.
 11.5. Tilbagebetaling af boligydelseslån.
Kommunalbestyrelsen har som udgangspunkt ikke mulighed for  

 at eftergive lånets tilbagebetaling.
Når lånet med  

 påløbne renter er forfaldent, skal tilbagebetalingen ske  

 kontant.
 Efter boligstøttelovens § 39a skal  

 kommunalbestyrelsen fra 1. januar 1996 straks give meddelelse til  

 Finansstyrelsen, såfremt kommunen bliver anmodet om at frafalde  

 panteretten uden fuld dækning for et ydet boligydelseslån, eller  

 ejendommen bliver begæret sat på tvangsauktion.
 Sagen oversendes til:
FINANSSTYRELSEN Landgreven 4 1301 København K Att.: Boligkontoret Tlf.: 33 92 80 00 Kommunalbestyrelsen anmodes om ved oversendelse af sagen  

 at medsende følgende materiale og oplysninger:
 -	Kopi af relevante skrivelser m.m. i sagen.
 -	Restgældsoplysning.
 -	Kopi af låneaftalen/gældsbrevet.
 -	Kopi af skadesløsbrev/ejerpantebrev, der ligger til sikkerhed  

 for lånet.
 -	En aktuel tingbogsattest for den pantsatte ejendom.
 -	Ved tvangsauktion - den modtagne salgsopstilling.
 -	Kommunens eventuelle bemærkninger til sagen, herunder om  

 prisfastsættelse af ejendommen samt om debitors forhold i  

 øvrigt.
 Har Finansstyrelsen efterfølgende brug for sagens  

 originale dokumenter, vil disse blive rekvireret i tiltransporteret  

 stand.
 Finansstyrelsen vurderer herefter, dels om der i det  

 aktuelle tilfælde kan gives helt eller delvis afkald på  

 pantesikkerhed i forbindelse med salg i fri handel, dels om der vil  

 være økonomisk fordel ved, at staten køber en ejendom  

 på tvangsauktion og videresælger ejendommen for derved i  

 højere grad at sikre tilbagebetaling af boligydelseslån.
 Finansstyrelsen foretager de fornødne  

 undersøgelser af pantets sikkerhed og undersøger muligheden for  

 at opnå hel eller delvis dækning for lånet, ligesom  

 Finansstyrelsen forestår alle forhandlinger om frivilligt salg af  

 ejendommen eller sagsbehandlingen ved salg på tvangsauktion.
Den omstændighed, at pantebrevet kvitteres til  

 aflysning, bevirker imidlertid ikke, at den personlige fordring mod  

 låntageren bortfalder.
Denne fordring kan kommunalbestyrelsen kun  

 opgive, når der inden for en rimelig årrække efter kravets  

 fremsættelse ikke er økonomisk mulighed for at gennemføre  

 kravet, jf. pkt. 14.6.
 Vedrørende refusion henvises til pkt. 19.2.3.2.
 12. Byfornyelses-, sanerings- og forbedringsboligsikring.
 12.1. Indledning.
 Lovens kap. 5 indeholder en række særregler om  

 boligstøtte til personer, hvis bolig bliver omfattet af en beslutning  

 efter lov om byfornyelse, en beslutning efter lov om byfornyelse og  

 boligforbedring, en godkendt saneringsplan eller en beslutning efter den  

 tidligere gældende lov om boligtilsyn.
Reglerne om byfornyelses- og saneringsboligstøtte  

 er fastsat i §§ 25-28 samt 29a.
Reglerne om forbedringsboligsikring er  

 fastsat i § 29 og regler om huslejetilskud i § 29b.
 Selve byfornyelsen, saneringen og boligforbedringen kan  

 for aktuelle boligstøttemodtagere være reguleret efter  

 forskellige regelsæt alt efter, hvornår beslutningen herom er  

 truffet:
Fra 1. januar 1998 træffes sådanne  

 beslutninger efter lov om byfornyelse, jf. lov nr. 381 af 10. juni 1997 med  

 senere ændringer.
I perioden 1983-1997 er beslutninger truffet efter  

 lov om byfornyelse og boligforbedring, der pr. 1. januar 1995 blev  

 væsentligt ændret med virkning for byfornyelsesbeslutninger fra  

 denne dato, jf. senest lovbekendtgørelse nr. 820 af 15. september 1994  

 med senere ændringer.
Før dette tidsrum kan en  

 boligstøttemodtagers bolig være blevet omfattet af en  

 saneringsplan, hvis virkning i form af lejestigning eller erstatningsbolig  

 kan være indtruffet på et væsentligt senere tidspunkt,  

 hvorfor saneringsboligstøtte fortsat kan være aktuel.
 Afgørende for, efter hvilke regler byfornyelses- og  

 saneringsboligstøtte ydes, er for lejere, efter hvilke byfornyelses-  

 og saneringsregler støttemodtageren oprindeligt har været  

 berettiget til en erstatningsbolig eller har fået forbedret sin  

 bolig.
 12.1.1. Byfornyelsesbeslutninger truffet i perioden 1983-94 samt  

 tidligere saneringsplaner.
 Reglerne om sanerings- og byfornyelsesboligstøtte  

 er fastsat i § 25 for så vidt angår saneringsplaner og  

 beslutninger efter lov om byfornyelse og boligforbedring, hvortil der er  

 meddelt bindende tilsagn fra Bygge- og Boligstyrelsen inden udgangen af  

 1994.
 Pkt. 12.2 beskriver nærmere reglerne om  

 byfornyelses- og saneringsboligstøtte for lejere omfattet af  

 saneringsplaner og af byfornyelsesbeslutninger truffet inden udgangen af  

 1994. Pkt. 12.5 beskriver sanerings- og byfornyelsesboligstøtte for  

 andelshavere m.v. vedrørende såvel denne som senere perioder.
 Regler om forbedringsboligsikring, der fra 1. januar 1993  

 alene har været gældende for hidtidige modtagere af denne  

 støtte, er ophævet fra 1. marts 2000, hvor der ikke  

 længere findes støttemodtagere efter bestemmelsen.
 12.1.2. Beslutninger efter lov om byfornyelse og boligforbedring  

 truffet i perioden 1995-97.
 Med virkning for beslutninger efter lov om byfornyelse og  

 boligforbedring, hvortil der er meddelt bindende tilsagn fra den  

 daværende Bygge- og Boligstyrelse efter udgangen af 1994, er regler om  

 byfornyelsesboligstøttens størrelse for lejere fastsat i § 25a.  

 Disse regler er beskrevet i pkt. 12.3. Reglerne afviger fra reglerne for  

 tidligere beslutninger for så vidt angår beregningen af  

 byfornyelsesboligsikring, jf. pkt. 12.3.2, hvorimod reglerne om personkreds,  

 jf. pkt. 12.3.1, er ens uanset tidspunktet for beslutningen efter lov om  

 byfornyelse og boligforbedring.
 12.1.3. Beslutninger efter lov om byfornyelse truffet fra 1. januar  

 1998.
 En ny lov om byfornyelse er trådt i kraft 1. januar  

 1998. Byfornyelsesboligstøtte til boligstøttemodtagere omfattet  

 af beslutninger efter denne lov ydes efter samme regler som for beslutninger  

 efter den hidtidige lov om byfornyelse og boligforbedring, jf. § 25a og § 27.  

 Reglerne er beskrevet i pkt. 12.4, jf. pkt. 12.3 og 12.5. Herudover kan i  

 visse tilfælde ydes et særligt huslejetilskud efter § 29b, jf.  

 pkt. 12.4.3.
 12.1.4. Byfornyelsesboligstøtte til andelshavere m.fl.
 For andelshavere m.fl. ydes boligstøtte efter samme  

 regler, § 27, uanset efter hvilke byfornyelses- og saneringsbestemmelser  

 beslutning om byfornyelse eller sanering er truffet, jf. pkt. 12.5.
12.2. Byfornyelses- og saneringsboligsikring til lejere.
Beslutninger  

 efter lov om byfornyelse og boligforbedring, hvortil der er meddelt bindende  

 tilsagn fra Bygge- og Boligstyrelsen inden udgangen af 1994, jf. § 25.
 12.2.1. Personkreds.
Berettiget til boligsikring efter § 25 er 1)	lejere af beboelseslejligheder, der i medfør af lov om  

 byfornyelse og boligforbedring, saneringsloven eller den tidligere  

 gældende lov om boligtilsyn har ret til og får anvist en  

 erstatningsbolig, og 2)	lejere, hvis bolig forbedres i henhold til en godkendt saneringsplan  

 eller efter en beslutning i medfør af lov om byfornyelse og  

 boligforbedring, jf. nedenfor.
 12.2.1.1. Boligtagere, der får anvist en erstatningsbolig.
 Berettiget til boligsikring efter § 25 er lejere af  

 beboelseslejligheder, der i medfør af lov om byfornyelse og  

 boligforbedring, saneringsloven eller den tidligere gældende lov om  

 boligtilsyn har ret til at få anvist en erstatningsbolig, og som  

 faktisk får anvist en erstatningsbolig.
 Om en lejers ret til erstatningsbolig fremgår af  

 § 38, stk. 1, i lov om byfornyelse og boligforbedring, at husstande, der  

 bebor lejligheder, som skal rømmes efter § 36, har ret til en  

 erstatningsbolig.
 Videre følger af § 38, stk. 5, nr. 1, i lov om  

 byfornyelse og boligforbedring, at når der er truffet en beslutning  

 efter reglerne i denne lov, lov om sanering eller lov om boligtilsyn,  

 så indtræder kommunalbestyrelsens pligt til at anvise lejere af  

 beboelseslejligheder en erstatningsbolig, når lejligheden skal  

 rømmes efter § 36.
 Af § 36, stk. 1, i lov om byfornyelse og boligforbedring  

 fremgår, at udlejeren skal opsige lejeren, når en lejlighed eller  

 et lokale skal rømmes efter reglerne i denne lov, lov om sanering  

 eller lov om boligtilsyn.
 Endelig fremgår af § 36, stk. 4, bl.a., at opsigelse  

 tidligst kan afgives 6 måneder, før rømningen  

 påregnes iværksat.
 Disse bestemmelser indebærer, at kommunalbestyrelsen  

 har pligt til at anvise lejeren, og lejeren dermed har ret til at få  

 anvist, en erstatningsbolig i genhusningsperioden (på 6 måneder  

 fra det tidspunkt, hvor husstanden skal være ude af lejligheden).
 Det er i den forbindelse uden betydning, om udlejer har  

 opsagt lejeren, eller lejeren selv har opsagt sit hidtidige  

 lejemål.
 Ret til boligsikring efter § 25 har endvidere lejere, der  

 i forbindelse med en sanerings-/byfornyelsesplan har fået anvist en  

 erstatningslejlighed, og som indtil 2 år efter dette tidspunkt  

 får anvist en anden erstatningslejlighed, jf. lov om byfornyelse og  

 boligforbedring, § 38, stk. 4.
 Det samme gælder lejere, hvis lejlighed forbedres i  

 henhold til en godkendt sanerings-/byfornyelsesplan, og hvor forbedringen -  

 sammen med øvrige forbedringsforhøjelser gennem de sidste 3  

 år - vil udgøre mere end 80 kr. pr. m2, jf. lov om  

 byfornyelse og boligforbedring, § 38, stk. 1, 2. pkt., samt lejere, hvis  

 lejlighed kondemneres i medfør af den tidligere lov om boligtilsyn  

 eller af lov om byfornyelse og boligforbedring, og som i den anledning skal  

 rømme boligen, eller hvor det godkendte forbedringsforslag, der  

 ophæver kondemneringskendelsen, vil medføre en  

 forbedringsforhøjelse, der - sammen med øvrige  

 forbedringsforhøjelser gennem de sidste 3 år - vil udgøre  

 mere end 80 kr. pr. m2, jf. lov om byfornyelse og boligforbedring,  

 § 38, stk. 1, 1. og 2. pkt.
 Når lejeren i genhusningsperioden får anvist  

 en erstatningsbolig - eventuelt efter, at lejeren selv har opsagt sit  

 hidtidige lejemål - indtræder lejerens ret til boligsikring  

 dermed efter boligstøttelovens § 25.
En lejer, der er berettiget til en erstatningsbolig, er  

 berettiget til § 25-boligstøtte, selv om anvisningen eller flytningen  

 rent faktisk først sker, efter at lejen er forhøjet i den  

 hidtidige bolig.
Det er en forudsætning, at kravet om erstatningsbolig  

 er fremsat, før den første lejeforhøjelse som  

 følge af de gennemførte arbejder skal betales.
 Såfremt en lejer, hvis boligudgift er steget med  

 mere end 80 kr. pr. m2 som ovenfor anført, ikke har  

 fået anvist en erstatningsbolig inden 3 måneder efter det  

 tidspunkt, hvor den forhøjede boligudgift første gang skal  

 betales, og kommunen godtgør lejeren den del af forhøjelsen,  

 der overstiger 80 kr. pr. m2 efter lov om byfornyelse og  

 boligforbedring, § 57, stk. 3, er lejeren berettiget til boligstøtte  

 efter § 25, stk. 7, om lejere, hvis lejlighed forbedres, jf. pkt. 12.2.1.3.  

 Der ydes ikke boligstøtte til den del af lejestigningen, der er  

 dækket af godtgørelsen efter lov om byfornyelse og  

 boligforbedring, § 57, stk. 3, jf. pkt. 12.2.2.2. Når en  

 erstatningsbolig senere anvises, ydes der byfornyelsesstøtte efter §  

 25, stk. 1, som om husstanden var flyttet til den nye bolig på  

 tidspunktet for forbedringsforhøjelsen i den tidligere bolig, jf. pkt.  

 12.2.2.1.
En erstatningsboligberettiget lejer kan selv skaffe sig en  

 bolig og opnå boligstøtte efter reglerne om sanerings- og  

 byfornyelsesboligstøtte.
Retten til boligstøtte efter § 25,  

 stk. 6, er dog betinget af, at kommunens genhusningsforpligtelse er  

 indtrådt ved fraflytningen, jf. lov om byfornyelse og boligforbedring,  

 § 38, stk. 5. Det forudsættes, at kommunalbestyrelsen yder  

 boligstøtte efter reglerne, når betingelserne herfor i  

 øvrigt er til stede, og kommunalbestyrelsen finder lejerens  

 disposition rimelig under hensyn til forholdene.
Det er yderligere en  

 betingelse, at lejligheden, hvortil boligstøtte søges, skal  

 være passende i henseende til størrelse og husleje efter  

 lejerens økonomi og familieforhold.
Kommunalbestyrelsens  

 afgørelse bør træffes i samråd med den myndighed,  

 hvorunder nedlæggelse af lejerens hidtidige bolig sorterede  

 (byfornyelsesselskab eller anden rådgiver, boligkommission eller  

 kommunalbestyrelsen i lejerens hidtidige bopælskommune), jf. § 25, stk.  

 6.
Det er en forudsætning for ydelse af boligsikring  

 efter § 25, at der sker flytning fra en lejet lejlighed, jf. § 9, stk. 1, 1.  

 pkt., til en anden lejet lejlighed, hvorfor boligtagere, der indtil anvisning  

 af erstatningsbolig har beboet et enkeltværelse, ikke vil være  

 berettigede til en sådan boligsikring.
Vedrørende andelshavere  

 m.fl. henvises til pkt. 12.5.
Hvis en husstand, som har fået anvist  

 erstatningsbolig, inden 2 år efter den første anvisning af en  

 erstatningslejlighed udnytter sin fortrydelsesret, jf. lov om byfornyelse og  

 boligforbedring, § 38, stk. 4, og anvises en ny lejebolig, overføres  

 retten til boligsikring efter § 25 til den nye bolig.
Det samme er  

 tilfældet, hvis husstanden inden 2 år efter indflytning i den  

 først anviste lejlighed selv skaffer sig en anden lejlighed, og  

 flytningen kan siges at være rimelig.
Herved forstås, at der  

 ville være blevet ydet boligstøtte efter § 25 til den nye bolig,  

 såfremt husstanden var tilflyttet denne direkte fra den oprindelige  

 lejlighed.
Boligstøtte efter § 25 kan således ikke  

 overføres, hvis det er forhold, sket efter første indflytning,  

 som senere gør en flytning rimelig.
Overførsel kan heller ikke  

 ske, hvis husstanden selv har skaffet sig den første  

 erstatningslejlighed.
Også såfremt en lejer udnytter fortrinsretten  

 efter lov om byfornyelse og boligforbedring eller saneringsloven til efter  

 byfornyelsen eller saneringen at flytte tilbage til den oprindelige ejendom,  

 vil boligsikring efter § 25 kunne ydes hertil.
Boligstøtte ydes,  

 uanset at flytning tilbage til ejendommen eventuelt først kan finde  

 sted efter udløbet af en 2-års periode.
 Om aftrapning af boligstøtten, når retten til  

 boligsikring efter § 25 overføres til en ny bolig, henvises til pkt.  

 12.2.2.1 og pkt. 12.2.2.3.
 12.2.1.2. Midlertidig genhusning.
 Hvis en boligtager midlertidigt skal rømme sin  

 bolig og f.eks. tage ophold på hotel eller i en midlertidig lejlighed,  

 er lejeren - efter ophør af den midlertidige rømning -  

 berettiget til sanerings- og byfornyelsesboligstøtte.
 Det er en forudsætning for, at rømningen kan  

 betragtes som en midlertidig genhusning, at lejeren vender tilbage til sin  

 oprindelige lejlighed eller en del heraf - såfremt lejligheden  

 indgår i en lejlighedssammenlægning.
 Midlertidig genhusning forudsættes normalt kun at  

 finde sted, hvor der er tale om en på forhånd fastsat kortere  

 periode, der ikke må overstige 6 måneder.
 En midlertidig genhusning kan dog udstrækkes ud over  

 den angivne frist på 6 måneder, såfremt følgende 3  

 betingelser er opfyldt i det konkrete tilfælde:
1.	forlængelsen er nødvendiggjort af problemer, som er  

 opstået under ombygningen og ikke kunne forudses, 2.	lejeren fremsætter udtrykkeligt ønske om en  

 forlængelse, 3.	udlejeren af den tidligere lejlighed frafalder sin  

 opsigelsesret.
I den midlertidige fraværsperiode kan der ikke ydes  

 støtte efter § 25, men boligstøtte efter kap. 4 til leje, der  

 eventuelt betales i den midlertidige bolig, jf. nedenfor.
Hvis  

 fraværsperioden udstrækkes over 6 måneder, og de konkrete  

 betingelser for forlængelse af en midlertidig genhusning ikke  

 foreligger, betragtes lejeren som anvist erstatningsbolig i den midlertidige  

 bolig, og der kan ydes støtte efter § 25.
Fra den 1. januar 1995 er gennemført en  

 ændring af lov om byfornyelse og boligforbedring, §§ 44 og 44a,  

 således, at den midlertidigt genhusede lejer under genhusningen fortsat  

 skal betale boligudgiften i den hidtidige bolig.
Boligstøtte i den  

 midlertidige genhusningsperiode ydes herefter i form af almindelig  

 indkomstafhængig boligstøtte til den hidtidige bolig som  

 før fraflytningen, uanset at lejeren faktisk ikke bor i denne bolig,  

 jf. § 29a.
 Byfornyelsesboligstøtte ydes efter  

 tilbageflytningen som hidtil på grundlag af forskellen mellem lejen i  

 den hidtidige bolig før og efter forbedringen, jf. pkt. 12.2.2.  

 Også aftrapningen foretages som hidtil på grundlag af forholdet  

 mellem den faktiske leje før forbedringen og lejerens  

 husstandsindkomst umiddelbart før tilbageflytningen.
 12.2.1.3. Boligtagere, hvis lejlighed forbedres.
 Boligtagere, hvis lejlighed forbedres, herunder udvides i  

 henhold til byfornyelsesbeslutning eller en godkendt saneringsplan, har ret  

 til boligsikring efter § 25, jf. stk. 7.
 En husstand, der ved en byfornyelse eller sanering bliver  

 boende i den hidtidige, men forbedrede bolig, får således ret til  

 boligsikring efter § 25.
Der kan udbetales boligsikring efter § 25 til den person,  

 der på forbedringstidspunktet er lejer af eller har ret til at  

 fortsætte lejemålet, hvortil boligsikring ydes efter § 25, i  

 henhold til lejelovens §§ 75-77a.
Et husstandsmedlem, der ikke opfylder  

 betingelserne for at fortsætte lejemålet, kan herefter ikke  

 erhverve retten til udbetaling af saneringsboligsikring.
Det er endvidere en betingelse for at få  

 boligsikring efter § 25, stk. 7, at lejeren har beboet lejligheden både  

 på tidspunktet for varslingen af lejeforhøjelsen som  

 følge af forbedringen og på tidspunktet for  

 lejeforhøjelsens ikrafttræden.
Lejeren vil kunne få  

 boligsikring efter § 25, stk. 7, selv om lejeren på  

 indflytningstidspunktet måtte være gjort bekendt med, at der vil  

 blive gennemført en lejeforhøjelse som følge af  

 forbedringer i henhold til en godkendt saneringsplan eller  

 byfornyelsesbeslutning.
Størrelsen af lejeforhøjelsen må  

 dog ikke være kendt for lejeren på indflytningstidspunktet.
 12.2.1.4. Fremleje.
 En lejer, som anvises en erstatningsbolig, eller hvis  

 lejlighed forbedres i henhold til en beslutning efter lov om byfornyelse og  

 boligforbedring eller en godkendt saneringsplan, og som på  

 anvisningstidspunktet/forbedringstidspunktet ikke selv bebor lejligheden, men  

 fremudlejer den, kan efter genindflytning i lejligheden fra  

 ansøgningstidspunktet, jf. § 40, oppebære boligsikring i henhold  

 til § 25, stk. 1 og 7. Aftrapning af ydelsen sker fra det oprindelige  

 anvisnings- eller forbedringstidspunkt.
 Tilsvarende gælder, at en lejer, som i forbindelse  

 med anvisning af erstatningsbolig eller forbedring er blevet berettiget til  

 byfornyelses- og saneringsboligsikring, og som efterfølgende  

 fremudlejer lejligheden efter genindflytning, efter fremlejeforholdets  

 ophør på ny vil kunne oppebære boligsikring efter § 25.  

 Aftrapning af ydelsen sker også i dette tilfælde fra det  

 oprindelige anvisnings- eller forbedringstidspunkt.
Såfremt en fremlejetager bebor en lejlighed på  

 forbedringstidspunktet, har pågældende ret til boligsikring efter  

 § 25, stk. 7, så længe den pågældende bor i  

 lejligheden.
Boligsikring efter § 25 bortfalder ved flytning, da  

 fremlejetageren ikke er berettiget til at få erstatningsbolig.
 12.2.2. Beregning af byfornyelses- og saneringsboligsikring.
Boligsikring efter § 25 til husstande, der mister deres  

 lejebolig på grund af offentlige indgreb i medfør af lov om  

 byfornyelse og boligforbedring, saneringsloven eller loven om boligtilsyn,  

 eller hvis leje stiger som følge heraf, har til formål at sikre,  

 at husstandens økonomi ikke pludselig ændres som følge af  

 ændring i lejens størrelse.
Derfor ydes boligsikringen i  

 princippet på grundlag af forskellen mellem lejerens hidtidige leje og  

 den leje, lejeren fremtidig skal betale, uanset husstandens indkomst.
 For beslutninger efter lov om byfornyelse og  

 boligforbedring, hvortil der er meddelt bindende tilsagn fra Bygge- og  

 Boligstyrelsen inden udgangen af 1994, ydes boligsikring på grundlag af  

 forskellen mellem lejerens hidtidige leje før fradrag af eventuel  

 hidtidig boligstøtte og den leje, lejeren fremtidig skal betale, jf. §  

 25.
 12.2.2.1. Husstandsindkomsten.
 Beregning af boligsikring efter § 25 er som udgangspunkt  

 uafhængig af husstandsindkomstens størrelse, men denne har  

 betydning for den årlige aftrapning af ydelsen, jf. § 25, stk. 8.
Boligsikring udgør som nævnt som udgangspunkt  

 på genhusnings-/forbedringstidspunktet forskellen mellem den hidtidige  

 leje og den nye leje/lejen i den nye lejlighed.
Om lejen, jf. nedenfor, pkt.  

 12.2.2.2.
Ydelsen aftrappes hvert år afhængig af  

 boligtagerens husstandsindkomst.
Hvis den faktiske leje på  

 indflytnings-/forbedringstidspunktet overstiger 1/4 af lejerens  

 husstandsindkomst, jf. § 8, nedsættes ydelsen hvert år med 10  

 pct. af forskellen mellem lejen i den lejlighed, lejeren beboede, indtil der  

 blev anvist erstatningsbolig, eller forbedringsforhøjelsen  

 trådte i kraft, og den til enhver tid gældende leje.
I andre  

 tilfælde nedsættes boligsikringen med 20 pct. pr. år.
 Det er husstandsindkomsten umiddelbart inden flytningen,  

 eller umiddelbart før huslejen stiger som følge af  

 forbedringsarbejder, der er afgørende for, om aftrapning skal finde  

 sted over 10 eller 5 år.
Indkomsten for de personer, som boede i den oprindelige  

 lejlighed umiddelbart inden flytningen eller inden forbedringen, er  

 afgørende for afrapningsperiodens længde.
Det er uden betydning,  

 hvor stor indkomsten er hos den husstand, der flytter ind i den nye  

 lejlighed.
Senere indkomstændringer og ændringer i husstandens  

 sammensætning er således uden betydning for beregning af den  

 særlige boligsikring.
Eventuel fremleje af en del af lejligheden vil  

 dog kunne påvirke ydelsens størrelse, jf. nedenfor pkt.  

 12.2.2.2. Endvidere vil ændringer i husstandsindkomsten kunne bevirke,  

 at det bliver gunstigere for støttemodtageren at modtage almindelig  

 boligstøtte efter kapitel 4 fremfor boligstøtte efter § 25, jf.  

 § 25, stk. 8, og pkt. 12.2.2.3.
 Såfremt flere genhusningsberettigede personer, der  

 hidtil har boet i forskellige lejligheder, genhuses i samme lejlighed, vil  

 det være disse personers samlede husstandsindkomst umiddelbart inden  

 flytningen eller inden forbedringen, der er afgørende for  

 aftrapningsperiodens længde.
 Når retten til boligsikring efter § 25  

 overføres til en ny bolig inden for 2 år, jf. pkt. 12.2.1.1,  

 skal beregningen - da der ikke er tale om en ny sanerings- eller  

 byfornyelsesbegivenhed - ske, som om husstanden ved første anvisning  

 og flytning var indflyttet i den nye bolig, dvs. at der skal ske nyvurdering  

 af aftrapningsprocenten på grundlag af den oprindelige  

 husstandsindkomst og den nye husleje, men aftrapningsperioden regnes fra  

 første flytning.
 Det samme gælder, når en  

 byfornyelsesboligstøttemodtager har modtaget godtgørelse efter  

 § 57, stk. 3, og herefter anvises en erstatningsbolig, jf. pkt. 12.2.1.1.
 12.2.2.2. Boligudgiften, herunder efterfølgende  

 lejestigninger.
 Boligsikringen udgør det første år  

 forskellen mellem den hidtidige og den til enhver tid gældende leje,  

 dvs. den sidste måneds leje i hidtidig bolig i forhold til den  

 første måneds leje i fremtidig bolig.
 Hvor boligtageren forbliver i hidtidig bolig, er ydelsen  

 forskellen mellem lejen før og efter forbedringsforhøjelsens  

 gennemførelse.
Indtil en endelig godkendelse af lejeforhøjelsen  

 foreligger, gælder efter § 28 for forhøjelser efter lov om  

 byfornyelse og boligforbedring, § 60a, at byfornyelsesboligsikring skal  

 beregnes på grundlag af den leje, som lejeren er pligtig at betale fra  

 lejeforhøjelsens ikrafttræden, det vil sige, at  

 byfornyelsesboligsikring skal ydes til hele den lejeforhøjelse, der  

 varsles.
Såfremt lejen senere nedsættes, kan den for meget  

 udbetalte boligsikring kræves tilbage.
 Herudover ydes boligsikring efter § 25 til øvrige  

 lejestigninger efter lejelovgivningen, der indtræder samtidig med eller  

 senere end sanerings-/ byfornyelsesforhøjelsen.
 Ved leje i såvel den hidtidige som den fremtidige  

 bolig forstås som udgangspunkt den leje, der i øvrigt anvendes  

 eller skulle anvendes ved boligstøtteberegningen, jf. § 10.
 Har den anviste erstatningsbolig flere værelser end  

 den hidtidige, og overstiger erstatningsboligens værelsesantal antallet  

 af husstandsmedlemmer med mere end ét, nedsættes den nye leje  

 med et fradrag for det/de overskydende værelser, jf. § 25, stk. 2.
 Der skal ikke ske lejereduktion i tilfælde, hvor en  

 lejers bolig forbedres, jf. § 25, stk. 7, selv om forbedringen eventuelt  

 måtte indebære en udvidelse af boligen og herunder en  

 forøgelse af antallet af værelser.
Som udgangspunkt er det boligens faktiske  

 værelsesantal, der er afgørende.
Af hensyn til boliger, hvis  

 bruttoetageareal er af ringe størrelse, er dog i § 25, stk. 3,  

 fastsat, at antallet af værelser, såvel i den hidtidige bolig som  

 boligen efter sanering/byfornyelse, opgøres på følgende  

 måde:
-	Boliger på til og med 60 m2 bruttoetageareal anses  

 højst for at have 2 værelser, -	boliger på 61 til og med 75 m2 bruttoetageareal  

 anses for højst at have 3 værelser, og -	boliger på 76 til og med 90 m2 bruttoetageareal  

 anses for højst at have 4 værelser.
 Hvis boligen er større end 90 m2  

 bruttoetageareal, lægges det faktiske antal værelser til  

 grund.
 De nævnte arealgrænser forøges med 15  

 m2, såfremt nogle af husstandsmedlemmerne er stærkt  

 bevægelseshæmmede, jf. pkt. 8.2.1, og boligen er egnet herfor,  

 jf. § 25, stk. 4.
 Hvis den nye lejlighed har flere værelser end den  

 hidtidige, må lejen nedsættes forholdsmæssigt efter  

 antallet af overskydende værelser på samme måde, som hvis  

 et værelse var fremlejet, jf. § 10, stk. 6. Bestemmelsen om arealnormen  

 i § 12 er uden betydning for beregning af boligsikring efter § 25.
Det er størrelsen af den husstand, som er  

 berettiget til at få anvist en erstatningsbolig, som er  

 afgørende for, om der skal ske reduktion.
Personer, som medindflytter  

 i den nye lejlighed, men ikke har været tilmeldt den gamle lejlighed,  

 henregnes ikke til den genhusede husstand, hvorfor der kan opstå  

 tilfælde, hvor den nye leje skal nedsættes, selv om den nye  

 lejlighed faktisk ikke bliver for stor i forhold til den nye husstand.
Omvendt medregnes personer, som har været tilmeldt  

 den hidtidige lejlighed, til den genhusede husstand, selv om de  

 pågældende ikke medindflytter i den nye lejlighed.
Dette kan  

 bevirke, at en eventuel nedsættelse af lejen ikke skal ske, selv om den  

 nye lejlighed rent faktisk er for stor i forhold til den indflyttede  

 husstand.
Såfremt flere genhusningsberettigede personer, der  

 hidtil har boet i forskellige lejligheder, genhuses i samme lejlighed,  

 medregnes samtlige disse personer dog til den genhusede husstand.
Ved den  

 hidtidige leje forstås i en sådan situation summen af de  

 lejebeløb, husstandsmedlemmerne betalte i de hidtidige boliger.
 Til belysning af foranstående kan følgende  

 eksempler anføres:
 1)	En enlig bebor en 2-rums bolig på 55 m2 og bliver  

 genhuset til en 3-rums bolig på mere end 60 m2. Lejen i den  

 nye lejlighed skal reduceres med 1/3.
2)	En enlig bebor en 3-rums bolig på mere end 60 m2 og  

 bliver genhuset til en 3-rums bolig.
Der skal ikke ske reduktion i lejen.
 3)	En enlig bebor en 3-rums bolig på mere end 60 m2 og  

 bliver genhuset til en 4-rums bolig på mere end 75 m2. Lejen  

 i den nye lejlighed skal reduceres med 1/2.
 4)	En enlig bebor en 3-rums bolig på 55 m2 og bliver  

 genhuset til en 3-rums bolig på mere end 60 m2. Den gamle  

 lejlighed betragtes som en 2-rums bolig, og der skal reduceres i den nye leje  

 med 1/3.
 5)	En enlig bebor en 2-rums bolig på 55 m2 og bliver  

 genhuset til en 3-rums bolig på mere end 60 m2. Ved  

 indflytningen i den nye lejlighed forøges antallet af  

 husstandsmedlemmer til 2. Lejen i den nye lejlighed skal reduceres med 1/  

 3.
 Hidtidig leje nedsættes, såfremt der på  

 anvisnings-/forbedringstidspunktet er fremlejet en del af boligen.
 Den til enhver tid gældende leje skal ligeledes  

 nedsættes, såfremt der fremlejes et eller flere  

 værelser.
 Boligtagerens egen boligudgift kan ikke med  

 byfornyelsesboligsikring nedbringes til mindre end den hidtidige leje efter  

 fradrag af almindelig boligsikring og ikke til mindre end 8.100 kr.  

 årligt (1998-niveau, jf. § 25, stk. 9).
 12.2.2.3. Beregning af byfornyelses- og saneringsboligsikring og  

 aftrapning af ydelsen.
 Det er de til enhver tid gældende maksimums- og  

 minimumsbeløb, der er afgørende for, om og med hvilket  

 beløb byfornyelsesboligsikring kan udbetales, jf. § 25, stk. 10, jf. §  

 14 og § 23 samt § 33.
Endvidere gælder også for byfornyelses- og  

 saneringsboligsikring, § 15, hvorefter kommunen kan afslå at yde  

 boligsikring eller yde boligsikringen med et nedsat beløb, hvis lejen  

 overstiger halvdelen af husstandsindkomsten.
Det bemærkes dog med  

 hensyn til genhusning, at kommunerne formodes at anvise erstatningsboliger,  

 som den genhusede har økonomisk mulighed for at blive boende i.
 Den årlige nedsættelse af boligsikringsydelsen  

 efter § 25 skal ske ud fra det faktiske beregnede beløb, selvom dette  

 overskrider lovens maksimum for den årlige boligsikring, jf. § 23.  

 Dette betyder, at der i givet fald kan ske udbetaling af  

 maksimumsbeløbet over en længere periode under aftrapningen.
 Boligsikring efter § 25 ydes, såfremt dette er  

 gunstigere end almindelig boligsikring, eller for pensionisters vedkommende  

 gunstigere end boligydelse, jf. § 25, stk. 8, sidste punktum.
Er den indkomstafhængige boligstøtte  

 tilsvarende eller større, udbetales denne.
Lejeren kan ikke stille  

 krav om fremover at få støtte efter § 25, og lejeren kan ikke  

 på et senere tidspunkt efter en eventuel indkomstfremgang på ny  

 få boligsikring efter § 25 til den lejeforskel, der skyldes tidligere  

 forbedringer eller anvisninger af erstatningsbolig.
 Specielt med hensyn til deltagere i kollektive  

 bofællesskaber bemærkes, at uanset om et bofællesskab  

 tillige udgør en husstand, kan der ikke udbetales boligsikring efter §  

 25, hvis et eller flere husstandsmedlemmer faktisk får udbetalt  

 bofællesskabsboligstøtte, jf. § 24a, stk. 3.
 Såfremt det i forbindelse med efterregulering, jf. §  

 47 og pkt. 14, viser sig, at husstanden på grund af en forøgelse  

 af husstandsindkomsten har været berettiget til en lavere  

 indkomstafhængig boligstøtte end den udbetalte, og boligsikring  

 efter § 25 herefter fortsat ville være gunstigst, vil  

 støttemodtageren dog fortsat være berettiget til at modtage  

 denne boligstøtte.
 Det bemærkes endvidere, at genoptagelse af  

 udbetaling af byfornyelses- og saneringsboligsikring kan ske i  

 tilfælde, hvor boligtageren får afslag på ansøgning  

 om pension efter at have modtaget forskud på pension og i denne  

 sammenhæng har modtaget boligydelse.
 Når retten til boligsikring efter § 25  

 overføres til en ny bolig inden for 2 år, jf. pkt. 12.2.1.1,  

 skal beregningen - da der ikke er tale om en ny sanerings- eller  

 byfornyelsesbegivenhed - ske, som om husstanden ved første anvisning  

 og flytning var indflyttet i den nye bolig.
 12.2.2.4. Tilfælde, hvor der i medfør af en  

 byfornyelsesbeslutning eller en godkendt saneringsplan efter en begivenhed,  

 omfattet af § 25, sker en eller flere begivenheder, omfattet af § 25 og/eller  

 af § 27, jf. § 26.
 Det kan forekomme, at en lejer, der (1. januar 1987 eller  

 senere) bliver berettiget til boligsikring efter § 25 (før 1. januar  

 1993, § 24), senere på ny bliver berettiget til boligsikring efter  

 denne bestemmelse eller til boligstøtte efter § 27, stk. 2, som  

 følge af en ny byfornyelses- eller saneringshændelse.
 De situationer, der tænkes på, kan f.eks.  

 være flere trinvise forbedringer, forbedringer efterfulgt af anvisning  

 af erstatningsbolig eller forbedring af en lejet lejlighed efterfulgt af  

 overtagelse af lejligheden på andelsbasis.
 Beregningen af boligsikringen i forbindelse med den  

 enkelte begivenhed skal i disse tilfælde ske efter § 25, stk. 8, hvis  

 der er tale om forhold omfattet af § 25, jf. ovenfor pkt. 12.2.2.3. For  

 forhold omfattet af § 27 sker boligstøtteberegningen for den enkelte  

 begivenhed efter § 27, jf. stk. 3 og 4. (Med hensyn til sanerings- eller  

 byfornyelsesbegivenheder efter § 27, stk. 1, der efterfølges af en  

 eller flere begivenheder efter § 25 eller § 27, jf. pkt. 12.5.4).
I de tilfælde, hvor der skal ske sideløbende  

 aftrapning af 2 eller flere byfornyelses- eller  

 saneringsboligsikringsydelser, foretages »fastfrysning« af de ydelser, hvor  

 aftrapningen allerede er påbegyndt, idet der sker en beregning af, hvad  

 ydelsen vil udgøre i resten af aftrapningsperioden, når lejen  

 på »fastfrysningstidspunktet« lægges til grund.
Fremtidige  

 lejestigninger henføres således kun til den seneste  

 boligstøtteydelse og indgår kun i aftrapningen af denne ydelse,  

 jf. § 26. Den samlede boligstøtte kommer herefter til at bestå  

 af den nye byfornyelses- eller saneringsboligstøtte plus det  

 beløb, der på »fastfrysningstidspunktet« er beregnet for hvert  

 enkelt år, som vedrører de tidligere lejeforhøjelser, og  

 som ikke senere kan reguleres.
Såfremt den seneste  

 lejeforhøjelse er midlertidig eller indbringes for  

 huslejenævnet, må udbetaling af den samlede støtte ske  

 á conto.
 Eksempel:
 1)	Forbedringsforhøjelse efter § 25, stk. 7, pr. 1. april 1990.  

 Omkostningsbestemte lejestigninger pr. 1. oktober 1990 og 1. oktober  

 1991.  

 Byfornyelsesboligsikring til første forbedringsforhøjelse pr.  

 1. april 1990 beregnes som anført ovenfor under pkt. 12.2.2.3. Det  

 betyder, at der også ydes boligsikring efter den tidligere  

 gældende § 24 (svarende til § 25 efter 1. januar 1993) til de  

 omkostningsbestemte lejestigninger, der træder i kraft pr. 1. oktober  

 1990 og 1. oktober 1991, dvs. samtidig med eller senere end  

 forbedringsforhøjelsen (dog kun stigninger i perioden indtil anden  

 forbedringsforhøjelse, jf. nedenfor).
 2)	Forbedringsforhøjelse efter § 25, stk. 7, pr. 1. april  

 1992.  

 Når anden forbedringsforhøjelse indtræder 1. april 1992,  

 skal der, jf. § 26, ske en »fastfrysning« og selvstændig aftrapning af  

 den allerede iværksatte boligsikring efter den tidligere § 24 (§ 25),  

 dvs. på grundlag af huslejen måneden før første  

 forbedringsforhøjelse, dvs. 1. marts 1990, og huslejen måneden  

 før anden forbedringsforhøjelse indtræder, dvs. 1. marts  

 1992.  

 Omkostningsbestemte huslejestigninger, som indtræder på  

 »fastfrysningstidspunktet« eller senere, indgår kun i  

 saneringsboligsikringen til anden forbedringsforhøjelse.  

 Boligsikring til anden forbedringsforhøjelse pr. 1. april 1992  

 beregnes ligeledes som anført ovenfor under pkt. 12.2.2.3. Den  

 årlige aftrapningsdato for ydelsen er ikrafttrædelsen for anden  

 forbedringsforhøjelse.
 3)	Skatte- og afgiftsstigning pr. 1. august 1992 med tilbagevirkende  

 kraft fra 1. januar 1992, varslet 25. marts 1992 og meddelt  

 boligstøttekontoret inden 1. april 1992.  

 Fremtidige huslejestigninger - dvs. efter anden forbedringsforhøjelse  

 - henføres, uanset aftrapningsperiodernes længde, kun til  

 saneringsboligsikringen vedrørende anden forbedringsforhøjelse  

 og indgår således kun i aftrapningen af denne ydelse.  

 Da meddelelse om skatte- og afgiftsstigningen imidlertid er givet til  

 boligstøttekontoret, inden lejeforhøjelsen skal betales, har  

 denne virkning fra 1. januar 1992, dvs. før 2.  

 forbedringsforhøjelse, jf. § 39a i den indtil 1. januar 1993  

 gældende lov, svarende til den herefter gældende § 45. Denne  

 huslejestigning henføres derfor kun til saneringsboligsikringen  

 vedrørende første forbedringsforhøjelse og indgår  

 kun i aftrapningen af denne ydelse, der fastfryses 31. marts 1992.
 4)	Omkostningsbestemt lejeforhøjelse pr. 1. april 1993.  

 Forhøjelsen indgår i saneringsboligsikringen til 2.  

 forbedringsforhøjelse, jf. 2).
Konsekvensen af ovenstående er, at der vil forekomme  

 2 (eller flere) sideløbende boligsikringer efter §§ 25-27, at der vil  

 kunne forekomme forskellige aftrapningsperioder - 5 eller 10 år -  

 afhængig af indkomst- og husstandsforhold på tidspunktet for  

 henholdsvis første og anden (og eventuelt senere) byfornyelses- eller  

 saneringsbegivenheder, og at der skal foretages sammenlignende beregninger  

 mellem den almindelige indkomstafhængige boligstøtte og den  

 sanerings- og byfornyelsesboligstøtte, der følger af hver af de  

 skete forbedringsforhøjelser.
Om aftrapning efter § 27, stk. 4,  

 henvises til pkt. 12.5.4.
De sammenlagte boligsikringsbeløb må ikke  

 overstige lovens maksimumsbeløb.
Hvert af beløbene skal  

 være delelige med 12, jf. § 25, stk. 10, jf. § 24.
Det bemærkes, at der ikke skal ske fastfrysning af  

 byfornyelsesboligsikringen til en forudgående  

 forbedringsforhøjelse, hvis der senere indtræder en ny  

 forbedringsforhøjelse, og lejen såvel før som efter den  

 nye forbedringsforhøjelse er over maksimumsbeløbet for den  

 boligudgift, der kan lægges til grund ved beregningen.
Den nye  

 forbedringsforhøjelse indgår ved beregningen af  

 byfornyelsesboligsikringen til den tidligere forbedringsforhøjelse.  

 Forhøjelsen kan evt. få betydning for forbedringsboligsikringens  

 størrelse i forbindelse med den årlige regulering af  

 maksimumsboligudgiften.
 Er den indkomstafhængige boligstøtte  

 tilsvarende eller større end de sammenlagte  

 byfornyelsesboligsikringsbeløb, udbetales den almindelige  

 boligstøtte.
12.3. Byfornyelsesboligstøtte til lejere.
Beslutninger efter lov  

 om byfornyelse og boligforbedring, hvortil der er meddelt bindende tilsagn  

 fra Bygge- og Boligstyrelsen i perioden 1995-97, jf. § 25a.
 For lejere, der mister deres lejebolig på grund af  

 offentlige indgreb i form af en beslutning efter lov om byfornyelse og  

 boligforbedring, hvortil endeligt tilsagn er meddelt efter udgangen af 1994  

 og inden udgangen af 1997, eller hvis leje stiger som følge heraf,  

 ydes byfornyelsesboligsikring efter § 25a.
 For ejendomme, hvor boligministeren efter overgangsreglen  

 i § 6, stk. 7-10, i lov nr. 418 af 1. juni 1994 (om ændring af lov om  

 byfornyelse og boligforbedring m.fl.) har besluttet, at de hidtidige  

 lejefastsættelsesbestemmelser i lov om byfornyelse og boligforbedring  

 skal anvendes, ydes byfornyelsesboligsikring dog efter § 25, jf. pkt. 12.2,  

 uanset at bindende tilsagn til beslutningen er meddelt efter udgangen af  

 1994.
 12.3.1. Personkreds.
 Den personkreds af lejere, der er berettiget til  

 byfornyelsesboligsikring efter § 25a som følge af beslutninger efter  

 lov om byfornyelse og boligforbedring, hvortil der er meddelt bindende  

 tilsagn fra Bygge- og Boligstyrelsen efter udgangen af 1994, svarer fuldt ud  

 til den personkreds, der er berettiget til byfornyelsesboligstøtte  

 efter § 25 som følge af beslutninger med tilsagn før denne  

 dato.
 Om personkredsen efter § 25a henvises således i det  

 hele til pkt. 12.2.1.
 12.3.2. Beregning af byfornyelsesboligsikring for beslutninger efter  

 lov om byfornyelse og boligforbedring, hvortil der er meddelt bindende  

 tilsagn fra Bygge- og Boligstyrelsen i perioden 1995-97, jf. § 25a.
Boligsikring efter § 25a til husstande, der mister deres  

 lejebolig på grund af offentlige indgreb i form af en beslutning efter  

 lov om byfornyelse og boligforbedring, hvortil bindende tilsagn er givet  

 efter udgangen af 1994, eller hvis leje stiger som følge heraf, har  

 som boligsikring efter § 25 til formål at sikre, at husstandens  

 økonomi ikke pludselig ændres som følge af ændring  

 i lejens størrelse.
Derfor ydes boligsikringen med udgangspunkt i  

 forskellen mellem den hidtidige leje og den fremtidige leje uanset  

 husstandens indkomst.
 For beslutninger efter lov om byfornyelse og  

 boligforbedring, hvortil der er meddelt bindende tilsagn fra Bygge- og  

 Boligstyrelsen efter udgangen af 1994, tages imidlertid udgangspunkt i den  

 hidtidige leje efter fradrag af boligstøtte, således at der  

 også ydes byfornyelsesboligstøtte til den leje, der hidtil er  

 blevet dækket af almindelig boligstøtte efter  

 boligstøttelovens kapitel 4.
 Samtidig er der i forhold til de hidtil gældende  

 regler, jf. pkt. 12.2.2, sket en reduktion af den boligstøtte, der  

 ydes det første år, således at  

 byfornyelsesboligstøttemodtageren allerede i det første  

 år kommer til selv at dække en del af udgiften ved de  

 gennemførte byfornyelsesarbejder, jf. pkt. 12.3.2.2.
 12.3.2.1. Husstandsindkomsten.
 Beregning af boligsikring efter § 25a er afhængig af  

 husstandsindkomstens størrelse, dels med hensyn til størrelsen  

 af det første års byfornyelsesboligsikring, dels med hensyn til  

 den årlige aftrapning af ydelsen, jf. § 25a, stk. 4.
Boligsikringen tager som nævnt udgangspunkt i  

 forskellen mellem den hidtidige leje efter fradrag af boligstøtte og  

 den nye leje/lejen i den nye lejlighed.
Om lejen, jf. nedenfor pkt.  

 12.3.2.2.
 Hvis den faktiske leje, der betales på  

 genhusningstidspunktet, overstiger 1/4 af lejerens husstandsindkomst,  

 jf. § 8, ydes boligsikring det første år til 90 pct. af  

 forskellen imellem på den ene side den hidtidige leje i den lejlighed,  

 lejeren beboede, indtil der blev anvist erstatningsbolig, eller  

 forbedringsforhøjelsen trådte i kraft, opgjort efter § 10 og med  

 fradrag af den boligstøtte, der hidtil måtte være ydet  

 hertil, og på den anden side den til enhver tid gældende leje  

 opgjort efter § 10 i den anviste erstatningsbolig eller efter, at  

 forbedringsforhøjelsen er trådt i kraft.
Lejeren skal således det første år selv  

 betale 10 pct. af den forøgede leje.
Ydelsen aftrappes i disse  

 tilfælde med 10 pct. af forskellen mellem den hidtidige leje efter  

 fradrag af boligstøtte og den til enhver tid gældende leje.  

 Aftrapningsordningen svarer således til den hidtidige ordning efter §  

 25, stk. 8, jf. pkt. 12.2.2.1, idet aftrapning dog sker over 9 år.
 Er den faktiske leje på  

 genhusnings-/forbedringstidspunktet derimod ikke højere end 1/4 af  

 lejerens husstandsindkomst, ydes boligsikring efter § 25a det første  

 år med 80 pct. af den anførte forskel mellem den hidtidige leje  

 efter fradrag af hidtidig boligstøtte og den til enhver tid  

 gældende leje.
I disse tilfælde, hvor den hidtidige leje har  

 været lavere i forhold til husstandsindkomsten, skal lejeren  

 således det første år selv betale 20 pct. af den  

 forøgede leje.
Boligsikringen efter § 25a aftrappes i disse  

 tilfælde årligt med 20 pct. af forskellen.
Aftrapningen sker  

 således over 4 år.
 Den husstandsindkomst, der er afgørende, er som  

 hidtil husstandsindkomsten umiddelbart inden flytningen, eller umiddelbart  

 før lejen stiger som følge af forbedringsarbejder, jf. pkt.  

 12.2.2.1.
 12.3.2.2. Boligudgiften, herunder efterfølgende  

 lejestigninger.
 Boligsikringen efter § 25a udgør det første  

 år den anførte procentdel af forskellen mellem på den ene  

 side den hidtidige leje efter fradrag af boligstøtte, det vil sige den  

 sidste måneds leje i den hidtidige bolig efter fradrag af den  

 almindelige indkomstafhængige boligstøtte, der hidtil  

 måtte have været ydet til denne bolig, og på den anden side  

 den til enhver tid gældende leje, det vil sige den første  

 måneds leje i den fremtidige bolig.
 Hvor boligtageren forbliver i hidtidig bolig, er ydelsen  

 forskellen mellem lejen før og efter forbedringsforhøjelsens  

 gennemførelse.
Indtil en endelig godkendelse af lejeforhøjelsen  

 foreligger, gælder efter § 28 for forhøjelser efter lov om  

 byfornyelse og boligforbedring, § 60a, at byfornyelsesboligsikring skal  

 beregnes på grundlag af den leje, som lejeren er pligtig at betale fra  

 lejeforhøjelsens ikrafttræden, dvs. at byfornyelsesboligsikring  

 skal ydes til hele den lejeforhøjelse, der varsles.
Såfremt  

 lejen senere nedsættes, kan den for meget udbetalte boligsikring  

 kræves tilbage.
 Herudover ydes boligsikring efter § 25a til øvrige  

 lejestigninger efter lejelovgivningen, der indtræder samtidig med eller  

 senere end sanerings-/ byfornyelsesforhøjelsen.
 Ved leje i såvel den hidtidige som den fremtidige  

 bolig forstås som udgangspunkt den leje, der i øvrigt anvendes  

 eller skulle anvendes ved boligstøtteberegningen, jf. § 10.
 Har den anviste erstatningsbolig flere værelser end  

 den hidtidige, og overstiger erstatningsboligens værelsesantal antallet  

 af husstandsmedlemmer med mere end ét, nedsættes den nye leje  

 med et fradrag for det/de overskydende værelser, jf. § 25a, stk. 5,  

 §25, stk. 2, jf. herom pkt. 12.2.2.2.
 Hidtidig leje nedsættes, såfremt der på  

 anvisnings-/forbedringstidspunktet er fremlejet en del af boligen.
 Den til enhver tid gældende leje skal ligeledes  

 nedsættes, såfremt der fremlejes et eller flere  

 værelser.
 Boligtagerens egen boligudgift kan ikke med  

 saneringsboligsikring nedbringes til mindre end den hidtidige leje efter  

 fradrag af almindelig boligsikring og ikke til mindre end 8.100 kr.  

 årligt (1998-niveau, jf. § 25a, stk. 5, § 25, stk. 9).
 12.3.2.3. Beregning af byfornyelsesboligsikring og aftrapning af  

 ydelsen.
 Det er de til enhver tid gældende maksimums- og  

 minimumsbeløb, der er afgørende for, om og med hvilket  

 beløb saneringsboligsikring kan udbetales, jf. § 25a, stk. 5, § 25,  

 stk. 10, jf. § 14 og § 23 samt § 33.
Endvidere gælder også for sanerings- og  

 byfornyelsesboligsikring, § 15, hvorefter kommunen kan afslå at yde  

 boligsikring eller yde boligsikringen med et nedsat beløb, hvis lejen  

 overstiger halvdelen af husstandsindkomsten.
Det bemærkes dog med  

 hensyn til genhusning, at kommunerne formodes at anvise erstatningsboliger,  

 som den genhusede har økonomisk mulighed for at blive boende i.
 Den årlige nedsættelse af boligsikringsydelsen  

 efter § 25a skal ske ud fra det faktiske beregnede beløb, selvom dette  

 overskrider lovens maksimum for den årlige boligsikring, jf. § 23.  

 Dette betyder, at der i givet fald kan ske udbetaling af  

 maksimumsbeløbet over en længere periode under aftrapningen.
 Boligsikring efter § 25a ydes som boligsikring efter § 25,  

 såfremt dette er gunstigere end almindelig boligsikring, eller for  

 pensionisters vedkommende gunstigere end boligydelse, jf. § 25, stk. 8, 3.  

 punktum, jf. pkt. 12.2.2.3.
 Når retten til boligsikring efter § 25a  

 overføres til en ny bolig inden for 2 år, jf. pkt. 12.3.1 og  

 12.2.1.1, skal beregningen - da der ikke er tale om en ny sanerings- eller  

 byfornyelsesbegivenhed - ske, som om husstanden ved første anvisning  

 og flytning var indflyttet i den nye bolig.
 12.3.2.4. Tilfælde, hvor der i medfør af en beslutning  

 efter lov om byfornyelse og boligforbedring efter en begivenhed, omfattet af  

 § 25 eller § 25a, sker en eller flere begivenheder, omfattet af § 25a  

 og/eller af § 27, jf. § 26.
Det kan forekomme, at en lejer, der (1. januar 1987 eller  

 senere) bliver berettiget til boligsikring efter § 25 (før 1. januar  

 1993, § 24), senere bliver berettiget til boligsikring efter § 25a.
Det kan  

 endvidere forekomme, at en lejer, der bliver berettiget til  

 boligstøtte efter § 25a, senere på ny bliver berettiget til  

 boligsikring efter denne bestemmelse eller til boligstøtte efter § 27,  

 stk. 2, som følge af en ny byfornyelses- eller  

 saneringshændelse.
 De situationer, der tænkes på, kan f.eks.  

 være flere trinvise forbedringer, forbedringer efterfulgt af anvisning  

 af erstatningsbolig eller forbedring af en lejet lejlighed efterfulgt af  

 overtagelse af lejligheden på andelsbasis.
 I disse situationer foretages der efter § 26 en  

 særskilt beregning af byfornyelsesboligstøtten for den enkelte  

 byfornyelsesbegivenhed.
 Beregningen af boligsikringen i forbindelse med den  

 enkelte begivenhed skal i disse tilfælde ske efter § 25, stk. 8, hvis  

 der er tale om forhold omfattet af § 25, jf. ovenfor pkt. 12.2.2.3. For  

 forhold omfattet af § 27 sker boligstøtteberegningen for den enkelte  

 begivenhed efter § 27, jf. stk. 3 og 4. Beregningen af boligsikring for  

 begivenheder efter § 25a sker efter § 25a, stk. 1, jf. stk. 5.
 Det bemærkes, at ved beregning af ny boligsikring  

 efter § 25a i tilfælde, hvor støttemodtageren i forvejen var  

 berettiget til boligstøtte efter § 25a, skal der ikke ved beregningen  

 af den seneste boligsikring efter § 25a, stk. 1, ske fradrag af den hidtidige  

 byfornyelsesboligsikring, jf. § 26, stk. 3, 2. pkt., idet denne fortsat ydes  

 i den fastfrosne hidtidige boligsikring, jf. pkt. 12.3.2.2.
I de tilfælde, hvor der skal ske sideløbende  

 aftrapning af 2 eller flere sanerings- eller  

 byfornyelsesboligsikringsydelser, foretages »fastfrysning« af de ydelser,  

 hvor aftrapningen allerede er påbegyndt, idet der sker en beregning af,  

 hvad ydelsen vil udgøre i resten af aftrapningsperioden, når  

 lejen på »fastfrysningstidspunktet« lægges til grund.
Fremtidige  

 lejestigninger henføres således kun til den seneste  

 boligstøtteydelse og indgår kun i aftrapningen af denne ydelse,  

 jf. § 26. Den samlede boligstøtte kommer herefter til at bestå  

 af den nye sanerings- eller byfornyelsesboligstøtte plus det  

 beløb, der på »fastfrysningstidspunktet« er beregnet for hvert  

 enkelt år, som vedrører de tidligere lejeforhøjelser, og  

 som ikke senere kan reguleres.
Såfremt den seneste  

 lejeforhøjelse er midlertidig eller indbringes for  

 huslejenævnet, må udbetaling af den samlede støtte ske  

 á conto.
12.4. Byfornyelsesboligstøtte til lejere.
Beslutninger efter lov  

 om byfornyelse fra 1. januar 1998, jf. § 25a.
For lejere, der mister deres lejebolig på grund af  

 offentlige indgreb i form af en beslutning efter lov om byfornyelse, der  

 trådte i kraft 1. januar 1998, eller hvis leje stiger som følge  

 heraf, ydes byfornyelsesboligsikring efter § 25a.
I pkt. 12.4.1- 12.4.2.  

 Nedenfor er i hovedtræk beskrevet de gældende regler herom.
 Byfornyelsesboligstøtte ydes efter samme regler i  

 boligstøtteloven som for byfornyelsesbeslutninger efter lov om  

 byfornyelse og boligforbedring med bindende tilsagn meddelt i perioden  

 1995-1997. Der henvises derfor nærmere til pkt. 12.3.1-12.3.2.3.
 Uafhængig af byfornyelsesboligstøtte efter  

 § 25a kan der for visse lejere, der flytter ind i nybyggeri  

 opført efter lov om byfornyelse, ydes et huslejetilskud efter § 29b,  

 jf. pkt. 12.4.3.
 12.4.1. Personkreds.
 Den personkreds af lejere, der er berettiget til  

 byfornyelsesboligsikring efter § 25a som følge af beslutninger efter  

 lov om byfornyelse, svarer fuldt ud til den personkreds, der er berettiget  

 til byfornyelsesboligstøtte efter § 25a som følge af  

 beslutninger med tilsagn før denne dato.
 Det drejer sig om:
1)	lejere af beboelseslejligheder, der i medfør af  

 byfornyelseloven har ret til og får anvist en erstatningsbolig, og 2)	lejere, hvis bolig forbedres i henhold til en beslutning i  

 medfør af lov om byfornyelse.
Efter lov om byfornyelse kan der også indgås  

 aftaler om boligforbedring.
Reglerne om aftalt boligforbedring erstatter den  

 hidtidige lov om privat byfornyelse.
Der kan som hidtil ikke ydes  

 byfornyelsesboligstøtte hertil.
 12.4.1.1. Boligtagere, der får anvist en erstatningsbolig.
 Berettiget til boligsikring efter § 25a er lejere af  

 beboelseslejligheder, der i medfør af lov om byfornyelse har ret til  

 at få anvist en erstatningsbolig, og som faktisk får anvist en  

 erstatningsbolig.
 Om en lejers ret til erstatningsbolig fremgår af  

 § 144, stk. 1, i lov om byfornyelse, at husstande, der bebor  

 lejligheder, som skal fraflyttes, har ret til en erstatningsbolig.
 Videre følger af byfornyelsesloven, at når  

 der er truffet en beslutning efter reglerne i denne lov, så  

 indtræder kommunalbestyrelsens pligt til at anvise lejere af  

 beboelseslejligheder en erstatningsbolig, når lejligheden skal  

 fraflyttes.
 Af § 142, stk. 2, i byfornyelsesloven fremgår, at  

 udlejeren skal opsige lejeren, når en lejlighed eller et lokale skal  

 fraflyttes efter reglerne i denne lov.
 Endelig fremgår af § 142, stk. 2, bl.a., at  

 opsigelse tidligst kan afgives 6 måneder, før fraflytningen  

 påregnes iværksat.
 Ret til boligsikring efter § 25a har endvidere lejere, der  

 i forbindelse med en beslutning efter byfornyelsesloven har fået anvist  

 en erstatningslejlighed, og som indtil 2 år efter dette tidspunkt  

 får anvist en anden erstatningslejlighed, jf. byfornyelsesloven  

 § 144, stk. 6.
 Det samme gælder lejere, hvis lejlighed forbedres i  

 henhold til en beslutning efter byfornyelsesloven, og hvor forbedringen -  

 sammen med øvrige forbedringsforhøjelser gennem de sidste 3  

 år - vil udgøre mere end 80 kr. pr. m2 (1998-niveau),  

 jf. byfornyelseslovens § 144, stk. 2.
Det er en forudsætning for ydelse af boligsikring  

 efter § 25a, at der sker flytning fra en lejet lejlighed, jf. § 9, stk. 1, 1.  

 pkt., til en anden lejet lejlighed, hvorfor boligtagere, der indtil anvisning  

 af erstatningsbolig har beboet et enkeltværelse, ikke vil være  

 berettigede til en sådan boligsikring.
Vedrørende andelshavere  

 m.fl. henvises til pkt. 12.5.
Hvis en husstand, som har fået anvist  

 erstatningsbolig, inden 2 år efter den første anvisning af en  

 erstatningslejlighed udnytter sin fortrydelsesret, jf. byfornyelseslovens §  

 144, stk. 6, og anvises en ny lejebolig, overføres retten til  

 boligsikring efter § 25a til den nye bolig.
Det samme er tilfældet,  

 hvis husstanden inden 2 år efter indflytning i den først anviste  

 lejlighed selv skaffer sig en anden lejlighed, og flytningen kan siges at  

 være rimelig.
Herved forstås, at der ville være blevet ydet  

 boligstøtte efter § 25a til den nye bolig, såfremt husstanden  

 var tilflyttet denne direkte fra den oprindelige lejlighed.  

 Boligstøtte efter § 25a kan således ikke overføres, hvis  

 det er forhold, sket efter første indflytning, som senere gør  

 en flytning rimelig.
Overførsel kan heller ikke ske, hvis husstanden  

 selv har skaffet sig den første erstatningslejlighed.
 Også såfremt en lejer udnytter fortrinsretten  

 efter byfornyelsesloven til efter byfornyelsen at flytte tilbage til den  

 oprindelige ejendom, vil boligsikring efter § 25a kunne ydes hertil.  

 Boligstøtte efter § 25a ydes, uanset at flytning tilbage til  

 ejendommen eventuelt først kan finde sted efter udløbet af en  

 2-års periode.
 Når retten til boligsikring efter § 25a  

 overføres til en ny bolig inden for 2 år, skal beregninger - da  

 der ikke er tale om en ny byfornyelsesbegivenhed - ske, som om husstanden ved  

 første anvisning og flytning var indflyttet i den nye bolig.
 12.4.1.2. Midlertidig genhusning.
 Hvis en boligtager midlertidigt skal fraflytte sin bolig  

 og f.eks. tage ophold på hotel eller i en midlertidig lejlighed, skal  

 lejeren under den midlertidige genhusning fortsat betale boligudgiften i den  

 hidtidige bolig, jf. byfornyelseslovens § 145. Boligstøtte i den  

 midlertidige genhusningsperiode ydes herefter i form af almindelig  

 indkomstafhængig boligstøtte til den hidtidige bolig som  

 før fraflytningen, uanset at lejeren faktisk ikke bor i denne bolig,  

 jf. § 29a.
 Byfornyelsesboligstøtte ydes efter  

 tilbageflytningen på grundlag af forskellen mellem lejen i den  

 hidtidige bolig før og efter forbedringen, jf. pkt. 12.4.2. Også  

 aftrapningen foretages som hidtil på grundlag af forholdet mellem den  

 faktiske leje før forbedringen og lejerens husstandsindkomst  

 umiddelbart før tilbageflytningen.
 Om midlertidig genhusning henvises i øvrigt  

 nærmere til pkt. 12.2.1.2.
 12.4.1.3. Boligtagere, hvis lejlighed forbedres.
 Boligtagere, hvis lejlighed forbedres, herunder udvides i  

 henhold til en beslutning efter byfornyelsesloven, har ret til boligsikring  

 efter § 25a, jf. stk. 2.
 En husstand, der ved en byfornyelse bliver boende i den  

 hidtidige, men forbedrede bolig, får således ret til boligsikring  

 efter § 25a.
 Lejeren skal dog i det første år selv  

 dække en del af udgiften ved de gennemførte  

 byfornyelsesarbejder, jf. pkt. 12.4.2.2.
 Om personkredsen henvises nærmere i pkt. 12.2.3.
 12.4.2. Beregning af byfornyelsesboligsikring for beslutninger efter  

 lov om byfornyelse fra 1. januar 1998.
 Boligsikring efter § 25a til husstande, der mister deres  

 lejebolig på grund af offentlige indgreb i form af en beslutning efter  

 byfornyelsesloven, eller hvis leje stiger som følge heraf, har til  

 formål at sikre, at husstandens økonomi ikke pludselig  

 ændres som følge af ændring i lejens størrelse.  

 Derfor ydes boligsikringen med udgangspunkt i forskellen mellem den hidtidige  

 leje efter fradrag af boligstøtte og den fremtidige leje uanset  

 husstandens indkomst.
 12.4.2.1. Husstandsindkomsten.
 Beregning af boligsikring efter § 25a er afhængig af  

 husstandsindkomstens størrelse, dels med hensyn til størrelsen  

 af det første års byfornyelsesboligsikring, dels med hensyn til  

 den årlige aftrapning af ydelsen, jf. § 25a, stk. 4.
Boligsikringen tager som nævnt udgangspunkt i  

 forskellen mellem den hidtidige leje efter fradrag af boligstøtte og  

 den nye leje/lejen i den nye lejlighed.
Om lejen, jf. nedenfor pkt.  

 12.4.2.2.
 Hvis den faktiske leje, der betales på  

 genhusningstidspunktet, overstiger 1/4 af lejerens husstandsindkomst,  

 jf. § 8, ydes boligsikring det første år til 90 pct. af  

 forskellen imellem på den ene side den hidtidige leje i den lejlighed,  

 lejeren beboede, indtil der blev anvist erstatningsbolig, eller  

 forbedringsforhøjelsen trådte i kraft, opgjort efter § 10 og med  

 fradrag af den boligstøtte, der hidtil måtte være ydet  

 hertil, og på den anden side den til enhver tid gældende leje  

 opgjort efter § 10 i den anviste erstatningsbolig eller efter, at  

 forbedringsforhøjelsen er trådt i kraft.
Lejeren skal således det første år selv  

 betale 10 pct. af den forøgede leje.
Ydelsen aftrappes i disse  

 tilfælde med 10 pct. af forskellen mellem den hidtidige leje efter  

 fradrag af boligstøtte og den til enhver tid gældende leje.
 Er den faktiske leje på  

 genhusnings-/forbedringstidspunktet derimod ikke højere end 1/4 af  

 lejerens husstandsindkomst, ydes boligskring efter § 25a det første  

 år med 80 pct. af den anførte forskel mellem den hidtidige leje  

 efter fradrag af hidtidig boligstøtte og den til enhver tid  

 gældende leje.
I disse tilfælde, hvor den hidtidige leje har  

 været lavere i forhold til husstandsindkomsten, skal lejeren  

 således det første år selv betale 20 pct. af den  

 forøgede leje.
Boligsikringen efter § 25a aftrappes i disse  

 tilfælde årligt med 20 pct. af forskellen.
Aftrapningen sker  

 således over 4 år.
 Den husstandsindkomst, der er afgørende, er som  

 hidtil husstandsindkomsten umiddelbart inden flytningen eller umiddelbart,  

 før lejen stiger som følge af forbedringsarbejder, jf. pkt.  

 12.2.2.1.
 12.4.2.2. Boligudgiften, herunder efterfølgende  

 lejestigninger.
 Boligsikringen efter § 25a udgør det første  

 år den anførte procentdel af forskellen mellem på den ene  

 side den hidtidige leje efter fradrag af boligstøtte, det vil sige den  

 sidste måneds leje i den hidtidige bolig efter fradrag af den  

 almindelige indkomstafhængige boligstøtte, der hidtil  

 måtte have været ydet til denne bolig, og på den anden side  

 den til enhver tid gældende leje, dvs. den første måneds  

 leje i den fremtidige bolig.
 Hvor boligtageren forbliver i hidtidig bolig, er ydelsen  

 forskellen mellem lejen før og efter forbedringsforhøjelsens  

 gennemførelse.
Indtil en endelig godkendelse af lejeforhøjelsen  

 foreligger, gælder efter § 28 for forhøjelser efter lov om  

 byfornyelse, § 50, stk. 2, at byfornyelsesboligsikring skal beregnes på  

 grundlag af den leje, som lejeren er pligtig at betale fra  

 lejeforhøjelsens ikrafttræden, dvs. at byfornyelsesboligsikring  

 skal ydes til hele den lejeforhøjelse, der varsles.
Såfremt  

 lejen senere nedsættes, kan den for meget udbetalte boligsikring  

 kræves tilbage.
 Herudover ydes boligsikring efter § 25a til øvrige  

 lejestigninger efter lejelovgivningen, der indtræder samtidig med eller  

 senere end byfornyelsesforhøjelsen.
 Ved leje i såvel den hidtidige som den fremtidige  

 bolig forstås som udgangspunkt den leje, der i øvrigt anvendes  

 eller skulle anvendes ved boligstøtteberegningen, jf. § 10.
 Har den anviste erstatningsbolig flere værelser end  

 den hidtidige, og overstiger erstatningsboligens værelsesantal antallet  

 af husstandsmedlemmer med mere end ét, nedsættes den nye leje  

 med et fradrag for det/de overskydende værelser, jf. § 25a, stk. 5, §  

 25, stk. 2, jf. herom pkt. 12.2.2.2.
 Hidtidig leje nedsættes, såfremt der på  

 anvisnings-/forbedringstidspunktet er fremlejet en del af boligen.
 12.4.3. Huslejetilskud.
 Udover, at der efter § 25a ydes  

 byfornyelsesboligstøtte til lejere omfattet af beslutninger efter den  

 nye lov om byfornyelse, er der ved boligstøttelovens § 29b  

 indført en ny bestemmelse om huslejetilskud til nedbringelse af lejen  

 for visse lejere, der flytter ind i nybyggeri, opført efter lov om  

 byfornyelse.
Efter § 49 i lov om byfornyelse kan kommunalbestyrelsen  

 beslutte, at lejen i boliger, der ombygges efter loven, nedsættes til  

 et beløb, der dog mindst skal udgøre 83 pct. af lejen for nye  

 almene familieboliger i området.
En tilsvarende regel gælder ikke  

 for nybyggeri, der opføres efter reglerne i lov om byfornyelse.
For  

 visse lejere i sådant nybyggeri er der i stedet indført en  

 mulighed for, at kommunalbestyrelsen kan yde et huslejetilskud, således  

 at lejen bliver lavere, dog mindst 83 pct. af lejen for nye almene  

 familieboliger i området.
Reglerne om huslejetilskud gælder kun  

 for nybyggeri opført af en almen boligorganisation eller af en privat  

 bygherre med henblik på udlejning.
Reglerne gælder ikke for  

 lejligheder i nybyggeri, der er opført af eller med henblik på  

 overdragelse til en privat andelsboligforening.
Reglerne er fastsat i  

 boligstøttelovens § 29b.
 Efter den pågældende bestemmelse kan  

 kommunalbestyrelsen beslutte at yde et tilskud til to kategorier af  

 lejere:
 1.	Genhusningsberettigede lejere, dvs. lejere, der har ret til at  

 få en erstatningsbolig efter byfornyelseslovens § 144, og som af  

 kommunen får anvist en bolig i nybyggeri opført efter  

 byfornyelsesloven.
 2.	Lejere, som er fortrinsberettigede efter byfornyelseslovens § 144,  

 stk. 3, 2. pkt., dvs. lejere, som boede i den nedrevne ejendom, og som af  

 kommunen anvises en bolig i nybyggeriet.
Tilskuddet fastsættes af kommunalbestyrelsen ved  

 ejendommens ibrugtagning og ydes med samme beløb, til husstandens  

 lejemål ophører.
Tilskud kan kun ydes ved den  

 første udlejning af nybyggeriet, og kun hvis nybyggeriet er  

 opført efter byfornyelsesloven af en almen boligorganisation eller af  

 en privat bygherre med henblik på udlejning.
 Formålet med tilskuddet er, at lejeniveauet for de  

 tilskudsberettigede beboere skal være det samme, uanset om den  

 bestående bebyggelse ombygges eller nedrives og erstattes af nybyggeri.  

 Det er derfor forudsat, at kommunen anvender muligheden for at nedsætte  

 lejen i nybyggeriet i de tilfælde, hvor den nedsætter lejen i  

 ombyggede boliger i området.
De regler, der gælder for huslejetilskud, er fastsat  

 i boligstøttelovens §§ 29b og 75, og huslejetilskuddet er  

 således en individuel boligstøtte.
Huslejetilskud ydes ud over  

 og forud for anden individuel boligstøtte i form af  

 byfornyelsesboligsikring efter boligstøttelovens kapitel 5 eller  

 boligsikring eller boligydelse efter lovens kapitel 4. Ved beregning af  

 boligsikring og boligydelse opgøres boligudgiften efter lovens § 10  

 således efter fradrag af huslejetilskud.
Det samme gælder ved  

 beregning af byfornyelsesboligstøtte efter kapitel 5.
 12.5. Byfornyelses- og saneringsboligstøtte til andelshavere  

 m.fl. (herunder ejere og lejere, der bliver andelshavere i forbindelse med  

 byfornyelsen, og andelshavere, der bliver lejere) samt til ejere, der bliver  

 lejere, jf. § 27.
 12.5.1. Personkreds.
 Til husstande, som ikke er omfattet af § 25 eller  

 § 25a, kan der i medfør af § 27 ydes en lignende støtte i  

 følgende tilfælde:
A.
Andelshavere i en privat andelsboligforening, hvis  

 boligafgift stiger som følge af forbedringsarbejder, vedligeholdelse  

 og istandsættelse, udført efter en beslutning i henhold til  

 byfornyelsesloven, eller lov om byfornyelse og boligforbedring eller efter  

 påbud i henhold til saneringsloven, jf. § 27, stk. 1. Det er en  

 betingelse, at andelshaveren har overtaget lejligheden inden arbejdernes  

 færdiggørelse og både har beboet andelsboligen og afholdt  

 den hidtidige boligafgift mindst en måned inden  

 boligafgiftsstigningen.
B.
Husstande, der i medfør af byfornyelseslovens §  

 144 eller § 38 i lov om byfornyelse og boligforbedring skal rømme  

 deres bolig og anvises erstatningsbolig i en lejlighed i udlejningsbyggeri  

 eller i en privat andelsboligforening, jf. § 27, stk. 2, nr. 1.
 Bestemmelsen omfatter:
1)	private andelshavere, der anvises erstatningsbolig i en lejebolig  

 eller i en privat andelsbolig, 2)	ejere, herunder ejere af såvel ejerlejligheder som et-, to-  

 eller flerfamilieshuse, der som erstatningsbolig anvises en lejebolig eller  

 en privat andelsbolig, og 3)	lejere, der anvises erstatningsbolig i en privat  

 andelsboligforening.
 Bestemmelsen gælder ikke husstande, der selv skaffer  

 sig en anden bolig.
En boligtager, der har fået anvist en  

 erstatningsbolig, har i indtil 2 år efter anvisningen ret til at  

 få anvist en anden erstatningsbolig, fortrinsvis i sit tidligere  

 bykvarter.
Den pågældende er fortsat berettiget til tilskud efter  

 § 27 til den nye bolig.
Det er dog en forudsætning for ret til et  

 tilskud, at lejligheden på det oprindelige anvisningstidspunkt kunne  

 anses for passende, jf. pkt. 12.2.1.1.
C.
Husstande som nævnt ovenfor under B, nr. 1-3, jf.  

 § 27, stk. 2, nr. 1, der får anvist en erstatningsbolig som  

 følge af, at den hidtidige bolig forbedres i henhold til  

 byfornyelsesloven, lov om byfornyelse og boligforbedring eller  

 saneringsloven, og hvor forbedringen medfører en forhøjelse af  

 nettoboligudgiften på mindst 80 kr. pr. m2 sammen med andre  

 forbedringsforhøjelser inden for de sidste 3 år.
En boligtager, der har fået anvist en  

 erstatningsbolig, har i indtil 2 år efter anvisningen ret til at  

 få anvist en anden erstatningsbolig, fortrinsvis i sit tidligere  

 bykvarter.
Den pågældende er fortsat berettiget til tilskud efter  

 § 27 til den nye bolig.
Det er dog en forudsætning for ret til et  

 tilskud, at lejligheden på det oprindelige anvisningstidspunkt kunne  

 anses for passende, jf. pkt. 12.2.1.1.
D.
Husstande som nævnt ovenfor under B og C, jf. §  

 27, stk. 2, nr. 1, hvis boligudgift stiger som følge af forbedringer,  

 der gennemføres efter byfornyelsesloven, lov om byfornyelse og  

 boligforbedring eller saneringsloven, hvor boligudgiftsstigningen sammen med  

 andre forbedringsforhøjelser inden for de sidste 3 år ikke  

 overstiger 80 kr. pr. m2, men som har fået anvist en  

 erstatningsbolig som følge af, at forholdet mellem boligudgiften og  

 husstandens samlede økonomi er forrykket væsentligt som  

 følge af forbedringen.
E.
Husstande, der udnytter fortrinsretten til medlemsskab  

 af en privat andelsboligforening, jf. § 27, stk. 2, nr. 2, dvs. lejere  

 og tidligere beboere, herunder tidligere andelshavere og ejere af  

 ejerlejligheder, der er anvist erstatningsbolig i forbindelse med ejendommens  

 ombygning eller forbedring, og som efter byfornyelsesarbejdernes afslutning  

 skal have tilbudt at overtage ejendommen på andelsbasis.
F.
Lejere, der er berettiget til byfornyelsesboligsikring  

 efter § 25 eller § 25a, og som derefter overtager ejendommen på  

 andelsbasis, jf. § 27, stk. 2, nr. 3.
 Denne bestemmelse finder også anvendelse på  

 lejere, der senere individuelt overtager deres lejlighed på andelsbasis  

 under forudsætning af, at de i forvejen modtager boligstøtte  

 efter § 25 eller § 25a.
 12.5.2. Husstandsindkomsten.
 Husstandsindkomstens størrelse er uden betydning  

 for beregningen af byfornyelsesboligstøtte efter § 27.
 I modsætning til byfornyelsesboligsikring efter  

 § 25 eller § 25a er husstandsindkomsten også uden betydning for  

 nedtrapningen af boligstøtte efter § 27, jf. § 27, stk. 4.
 På tilsvarende måde som sanerings- og  

 byfornyelsesboligsikring efter § 25 og § 25a skal der dog ske en  

 opgørelse af husstandsindkomsten til brug for beregning af, om  

 boligstøtte efter kap. 4 er gunstigere end boligstøtte efter §  

 27.
For pensionisthusstande, som er andelshavere, skal  

 både boligydelse som tilskud og boligydelse som lån indgå i  

 denne sammenligningsberegning.
Dette gælder også i  

 tilfælde, hvor pensionisten ikke ønsker at modtage  

 lånet.
 12.5.3. Boligudgiften, herunder efterfølgende  

 boligudgiftsforhøjelse.
Boligafgiften opgøres såvel for den hidtidige  

 som den fremtidige bolig efter reglerne i Bygge- og Boligstyrelsens  

 bekendtgørelse nr. 614 af 8. juli 1992 om opgørelse af  

 boligudgiften efter § 27 i boligstøtteloven.
Bekendtgørelsen er  

 optaget som bilag i denne vejledning.
 For lejere gælder herefter lovens almindelige  

 regler om opgørelse af boligudgift, jf. §§ 10 og 11.
 Boligafgiften for andelshavere før og efter  

 forbedringen til brug for beregningen af byfornyelsesboligstøtte efter  

 § 27, stk. 1, samt for andelshavere og lejere efter § 27b, stk. 2,  

 opgøres i det væsentlige, jf. dog nedenfor, på tilsvarende  

 måde som til brug ved beregning af almindelig boligsikring, jf. § 10, §  

 11 og § 16 samt pkt. 5.1 og kapitel 6.
 Det skal herved særligt fremhæves, at der ved  

 opgørelsen af den nye boligafgift ikke i forbedringsforhøjelsen  

 skal ske fradrag for sparet vedligeholdelse.
Ved opgørelse af den nye boligafgift indgår  

 stigninger i boligafgiften, der hidrører fra finansiering af  

 såvel ombygning som forbedring og istandsættelse, der er omfattet  

 af saneringsplanen eller byfornyelsesbeslutningen.  

 Driftsudgiftsforhøjelser medregnes ikke.
Anvendes boligen delvist til  

 erhvervsformål, opgøres boligafgiften som den del af afgiften,  

 der ikke af skattemyndighederne er anerkendt som en  

 driftsomkostningsudøvelse af erhvervet.
 Den hidtidige boligudgift for ejere til brug for  

 beregning af byfornyelsesboligstøtte efter § 27, stk. 2, dvs. til  

 ejere, der som erstatningsbolig får anvist en lejebolig eller en privat  

 andelsbolig, opgøres i det væsentlige på samme måde  

 som ved opgørelse af boligudgiften til brug for beregning af  

 boligydelse til pensionister, jf. §§ 17-19 samt pkt. 7.3.
 Opgørelsen adskiller sig dog herfra ved, at alene  

 50 pct. af udgiften til renter og afdrag på lån i ejendommen kan  

 medregnes.
 Boligudgiften i den nye bolig - dvs. lejebolig eller  

 private andelsbolig - opgøres efter boligstøttelovens  

 almindelige regler herfor, jf. §§ 10, 11 og 16.
 Det bemærkes, at der ikke efter § 27 skal ske  

 reduktion af boligudgiften, uanset om den nye bolig er større end den  

 hidtidige, og værelsesantallet overstiger antallet af  

 husstandsmedlemmer med mere end et.
 12.5.4. Beregning og aftrapning af boligstøtte.
 Andelshavere i en privat andelsboligforening, jf. § 27,  

 stk. 1, og pkt. 12.5.1.A, har ret til boligstøtte til delvis  

 dækning af den stigning i boligafgiften, der skyldes ombygning,  

 forbedring eller istandsættelse af boligen, jf. § 27, stk. 1.  

 Boligstøtten udgør det første år 75 pct. af den  

 stigning i boligafgiften, der skyldes andelshaverens udgift til finansiering  

 af de pågældende arbejder, jf. ovenfor, dvs. 75 pct. af  

 forskellen i boligafgiften før og efter forbedringen, ombygningen  

 eller istandsættelsen.
 Boligstøtte udgør i de følgende 4  

 år henholdsvis 60 pct., 45 pct., 30 pct. og 15 pct. af  

 finansieringsudgifterne i de pågældende år, hvorefter  

 tilskuddet bortfalder, jf. § 27, stk. 3.
 Boligstøtten kan således, uanset  

 husstandsindkomsten, højest udbetales i 5 år.
 Aftrapningen sker fra tidspunktet for samtlige arbejders  

 færdiggørelse, dog tidligst fra det tidspunkt, hvor  

 boligafgiften stiger.
 Gennemførelse af en boligafgiftsforhøjelse  

 for en del af byfornyelsesarbejderne, når disse er gennemført,  

 er imidlertid ikke til hinder for, at samtlige udgifter til finansiering af  

 det samlede arbejde, der medfører en boligafgiftsstigning,  

 indgår i byfornyelsesboligstøtteberegningen, når samtlige  

 arbejder er fuldført.
 Boligstøtte til husstande, der i henhold til lov om  

 byfornyelse, § 144, eller lov om byfornyelse og boligforbedring, § 38,  

 anvises en lejlighed i en udlejningsejendom eller en andelslejlighed i en  

 privat andelsboligforening, jf. § 27, stk. 2, nr. 1, og pkt. 12.5.1.B-D,  

 beregnes det første år som forskellen mellem den hidtidige  

 boligudgift og den nuværende boligudgift, dvs. den sidste måneds  

 boligudgift i den hidtidige bolig i forhold til den første  

 måneds boligudgift i den nye bolig.
Boligstøtten udgør det første  

 år 75 pct. af forskellen mellem den hidtidige boligudgift og den  

 forhøjede boligudgift på anvisningstidspunktet.
Hvis der ved  

 indflytningen er varslet forhøjelse af boligudgiften, skal den  

 forhøjede boligudgift lægges til grund ved beregningen, men dog  

 først fra det tidspunkt, hvor betalingen skal ske.
 Boligstøtten udgør de følgende 4  

 år henholdsvis 60 pct., 45 pct., 30 pct. og 15 pct. af forskellen  

 mellem den hidtidige boligudgift på anvisningstidspunktet og den til  

 enhver tid gældende boligudgift.
 Boligstøtten kan således højst  

 udbetales i 5 år.
 Aftrapning af boligstøtten sker fra  

 anvisningstidspunktet, dvs. lejeaftalens  

 ikrafttræden/skæringsdatoen for overtagelse af andelsboligen, og  

 ikke fra det tidspunkt, hvor der eventuelt senere måtte blive  

 ansøgt om byfornyelsesboligstøtte efter § 27.
 Til husstande, der udnytter fortrinsretten til  

 medlemsskab af en andelsboligforening, jf. § 27, stk. 2, nr. 2, og pkt.  

 12.5.1.E, og til lejere, der er berettiget til boligsikring til  

 lejligheden efter § 25 eller § 25a, og som herefter overtager lejligheden  

 på andelsbasis, jf. § 27, stk. 3, nr. 3, og pkt. 12.5.1.F, beregnes  

 boligstøtten som udgangspunkt på samme måde som  

 anført ovenfor.
 Boligstøtte efter § 27 til husstande, som -  

 før fortrinsretten udnyttes - har modtaget boligsikring efter § 25  

 eller § 25a eller boligstøtte efter § 27 til en anden lejlighed,  

 beregnes dog, som om husstanden i denne periode havde modtaget  

 boligstøtte til den bolig, som overtages som andelslejlighed, jf. §  

 27, stk. 4.
 Tilsvarende regler gælder for lejere, der er  

 berettigede til boligsikring til lejligheden efter § 25 eller § 25a, og som  

 herefter overtager ejendommen på andelsbasis.
Dette indebærer, at boligsikring til andelsboligen  

 beregnes, som om der ved anvisningen var sket direkte indflytning heri.
Det  

 er således boligudgiften i den oprindelige bolig, der skal sammenlignes  

 med boligudgiften i den nu ønskede bolig, og den forløbne tid  

 medregnes i aftrapningsperioden.
Er der således forløbet 2  

 år efter anvisningen, vil der kunne udbetales et aftrappet tilskud  

 efter § 27 i yderligere 3 år.
For en boligtager, der har fået anvist en  

 erstatningsbolig, og som inden 2 år efter anvisningen udnytter sin ret  

 efter byfornyelseslovens § 144, stk. 6, eller lov om byfornyelse og  

 boligforbedring, § 38, stk. 4, til at få anvist en andelsbolig som  

 anden erstatningsbolig, gælder samme regler.
Ved flytning i  

 øvrigt - herunder bytte - bortfalder boligstøtten efter § 27.  

 Vedrørende midlertidig fraflytning henvises til pkt. 12.2.1.4.
Om aftrapning af boligstøtte i øvrigt  

 gælder samme regler som for boligsikring efter § 25 eller § 25a, jf.  

 ovenfor pkt. 12.2.2.3, 12.2.2.4, 12.3.2.3 og 12.3.2.4. De særlige  

 regler med »fastfrysning « af tidligere boligsikring, jf. § 26, finder  

 dog ikke anvendelse, hvor boligstøtte ydes efter § 27, stk. 1. I  

 tilfælde, hvor flere på hinanden følgende forbedringer mv.  

 udløser boligstøtte efter § 27, stk. 1, eller hvor en  

 boligstøttemodtager efter § 27, stk. 1, bliver berettiget til  

 støtte efter § 27, stk. 2, sker der således sideløbende  

 aftrapning af ydelserne.
Som eksempel kan nævnes en andelshaver, hvis  

 bolig er forbedret, og som efterfølgende på grund af en ny  

 byfornyelsesbegivenhed anvises en anden bolig.
 Om maksimums- og minimumsbeløb gælder de  

 almindelige regler.
12a.
Boligstøtte til bofællesskabsdeltagere.
 12a.1. Indledning.
 Boligstøttelovens kapitel 4a giver mulighed for, at  

 beboere i kollektive bofællesskaber kan få  

 boligstøtte opgjort med udgangspunkt i den enkelte  

 bofællesskabsdeltager fremfor i den samlede husstand.
 Ved et kollektivt bofællesskab forstås et  

 bofællesskab, der deles om en bolig med fælles køkken.  

 Boligstøtte til individuelle bofællesskaber, hvor hver beboer  

 har sin egen bolig med eget køkken - f.eks. et opgangsfællesskab  

 med fællesboligareal - ydes efter de almindelige regler i lovens  

 kapitel 4.
 Boligstøtte til bofællesskabsdeltagere kan  

 ydes til beboere i 3 typer af bofællesskaber:
1)	Kollektive bofællesskaber etableret i støttet byggeri  

 efter udgangen af 1997, 2)	særlige bofællesskaber for personer, der har et  

socialt betinget behov for at bo i kollektivt bofællesskab, og  

 som anvises bolig i et sådant af kommunalbestyrelsen, amtsrådet,  

 en almen boligorganisation eller en privat organisation, samt 3)	de såkaldte 55 + bofællesskaber for personer, der  

 er fyldt 55 år, og bor i kollektivt bofællesskab.
 Beboerne i de kollektive bofællesskaber, der  

 etableres efter den 1. januar 1998 i alment byggeri eller i støttet  

 privat andelsboligbyggeri, vil kunne få boligstøtte som lejere  

 eller som andelshavere.
 Boligstøtte til beboere i særlige  

 bofællesskaber ydes kun til lejere.
 Boligstøtte til beboere i 55 +  

  bofællesskaber kan ydes til lejere, ejere og andelshavere m.fl.
 Bofællesskabsboligstøtte til ejere og  

 andelshavere ydes, uanset om de pågældende  

 bofællesskabsdeltagere er pensionister og dermed berettiget til  

 boligydelse, eller om de pågældende er berettiget til  

 boligsikring.
Boligstøtte i bofællesskaber, hvor samtlige  

 deltagere er lejere, udbetales som tilskud.
I alle andre tilfælde  

 udbetales boligstøtten, uanset om der er tale om boligsikring eller  

 boligydelse, med 40 pct. tilskud og 60 pct. lån.
 Hvis et eller flere husstandsmedlemmer modtager  

 støtte efter boligstøttelovens kapitel 4a, kan der ikke  

 samtidig udbetales boligstøtte til husstanden efter lovens kapitel 4  

 om beregning af almindelig boligstøtte eller efter kapitel 5 om  

 sanerings- og byfornyelsesboligsikring.
 Udover reglerne om boligstøtte til  

 bofællesskabsdeltagere er der i lovens kapitel 4a givet kommuner og  

 amtskommuner hjemmel til at etablere særlige bofællesskaber, og  

 der er mulighed for mellemkommunal refusion, hvor en person af en kommune  

 anvises bolig i et særligt bofællesskab beliggende i en anden  

 kommune, jf. pkt. 19.4.
 12a.2. Personkreds.
 12a.2.1. Personkredsen i kollektive bofællesskaber etableret i  

 støttet byggeri efter 1. januar 1998.
 Med virkning fra den 1. januar 1998 er reglerne i  

 boligstøttelovens kapitel 4a om boligstøtte til beboere i  

 kollektive bofællesskaber udvidet, således at der kan ydes  

 boligstøtte til alle personer, der bor i kollektivt  

 bofællesskab, der efter denne dato er etableret i alment boligbyggeri  

 eller i støttede private andelsboliger.
 Støtteberettiget er herefter alle personer, der bor  

 i et kollektivt bofællesskab, der er indrettet enten i almene  

 familieboliger eller i almene ældreboliger eller i støttede  

 private andelsboliger, jf. § 24a, stk. 1, nr. 5. Der er ikke knyttet  

 yderligere betingelser til personkredsen, idet det afgørende alene er,  

 at der er tale om en person, der bor i et sådant  

 bofællesskab.
Formålet med lovændringen har været at  

 skabe bedre muligheder for at etablere bofællesskaber inden for det  

 støttede byggeri.
Med lovændringen opnås det, at alle  

 beboere i nyetablerede bofællesskaber vil kunne få  

 boligstøtte uanset alder, sociale behov og beboerkombination i det  

 enkelte bofællesskab.
 12a.2.2. Personkredsen i særlige bofællesskaber.
 Boligstøtte efter reglerne for særlige  

 bofællesskaber kan som udgangspunkt ydes til personer, der har et  

socialt betinget behov for at bo i et kollektivt bofællesskab,  

 og som anvises bolig i et kollektivt bofællesskab af  

 kommunalbestyrelsen, amtsrådet, en almen boligorganisation, jf. lov om  

 almene boliger samt støttede private andelsboliger m.v., eller en  

 privat organisation, som udlejer, jf. § 24a, stk. 1, nr. 1.
 Personkredsen til de særlige bofællesskaber er  

 således personer, som ønsker at flytte i bofællesskab, som  

 har et særligt socialt betinget behov for at bo i en  

 bofællesskabsbolig, og som lejer en sådan bolig af en af de  

 nævnte typer af udlejere, jf. pkt. 12a.4.
 Boligstøtte til beboere i kollektive  

 bofællesskaber etableret i alment byggeri efter udgangen af 1997 vil -  

 også når beboeren er anvist bolig på grund af et  

 særligt socialt behov - kunne ydes efter de lempelige regler for  

 sådanne bofællesskaber, jf. pkt. 12a.2.1 og 12a.3.
Det vil bero på en konkret vurdering, om en person  

 kan siges at have et særligt behov for at bo i bofællesskab.
Det  

 forudsættes imidlertid, at der er tale om personer, der kan klare sig i  

 eget hjem (dvs. i bofællesskabet) med støtte fra det sociale  

 netværk, som bofællesskabet udgør, sammen med de  

 almindelige støtteforanstaltninger fra det offentlige social- og  

 sundhedsvæsen, f.eks. hjemmehjælp.
 Som eksempler (blandt flere) på grupper af  

 boligsøgende, der kan anses at have sådanne særlige behov,  

 kan nævnes hjemløse, personer med psykiske lidelser, ældre  

 og personer med handicap, senil demente, samt flygtninge i integrationsfasen.  

 Derudover kan en del førtidspensionister formentlig have det omtalte  

 særlige behov for at bo i en bofællesskabsbolig.
Det er en forudsætning for at få en bolig i et  

 særligt bofællesskab, at man anvises hertil af en kommune,  

 en amtskommune, en almen boligorganisation eller en privat organisation, og  

 det forudsættes, at anvisningen sker i samarbejde med beboerne.
Alle  

 typer af private organisationer, herunder selskaber, fonde og foreninger (som  

 f.eks. kirkelige organisationer, sygdomsbekæmpende foreninger og andre  

 foreninger med almennyttige formål), kan etablere bofællesskaber  

 og foretage anvisning hertil.
Hvis en sådan organisation  

 skønner, at en person har et særligt behov for at bo i  

 bofællesskab, kan organisationen anvise den pågældende  

 person til et bofællesskab med den virkning, at den  

 pågældende som udgangspunkt er berettiget til boligstøtte  

 efter lovens kapitel 4a.
Ved en boligstøtteansøgning må  

 kommunen som udgangspunkt lægge den anvisendes vurdering af det sociale  

 behov til grund.
Det er dog kommunen, der endeligt afgør, om  

 betingelserne for at få boligstøtte efter de særlige  

 regler er opfyldt.
En kommune vil således kunne afvise at yde  

 boligstøtte, hvis den uanset anvisning til et særligt  

 bofællesskab ikke finder, at boligstøtteansøgeren har et  

 socialt betinget behov for at bo i et bofællesskab.
Hvis kommunen  

 skønner, at denne betingelse ikke er opfyldt, og den  

 pågældende alligevel flytter ind i bofællesskabet/bliver  

 boende, bevirker det, at ingen i bofællesskabet kan få  

 boligstøtte efter de gunstigere bofællesskabsregler, idet det  

 kollektive bofællesskab herefter ikke opfylder betingelserne herfor,  

 jf. pkt. 12a.3.
 Det kan derfor være hensigtsmæssigt, at der  

 etableres et vist samarbejde mellem de involverede organisationer på  

 den ene side og kommunen på den anden.
 12a.2.3. Personkreds i 55 + bofællesskaber.
 Boligstøtte til 55 + bofællesskaber omfatter  

 alle personer, der er fyldt 55 år, jf. § 24a, stk. 1, nr. 3.
Det er uden betydning, om bofællesskabsdeltagerne  

 på grund af familiemæssig tilknytning eller lignende tillige kan  

 betragtes som en husstand.
Hvis en person i et bofællesskab/en  

 husstand, der omfatter mindst 5 personer, der alle er fyldt 55 år, jf.  

 § 24b og pkt. 12a.3, søger bofællesskabsboligstøtte, er  

 den pågældende principielt berettiget hertil.
Udbetales der  

 boligstøtte efter lovens kapitel 4a til en eller flere beboere i en  

 husstand, kan der ikke tillige ydes almindelig boligstøtte efter  

 kapitel 4 til husstanden.
 12a.2.4. Nærtstående.
For såvel særlige bofællesskaber som 55  

 + bofællesskaber gælder, at der foruden den egentlige  

 målgruppe kan bo nærtstående personer til denne  

 personkreds, jf. også pkt. 12a.3. Ved nærtstående  

 forstås børn, søskende, ægtefælle, samlever  

 og andre med en nær tilknytning til personen med det særlige  

 behov eller personen på mindst 55 år.
Der kan således ikke  

 stilles krav om et slægtskabsforhold.
Kommunen må som  

 udgangspunkt lægge ansøgerens oplysning om tilknytningsforholdet  

 til grund.
 Sådanne nærtstående personer vil have  

 krav på boligstøtte efter samme regler som de personer, de  

 »hører sammen med«, jf. § 24a, stk. 1, nr. 2 og 4.
Børn under 23 år betragtes dog ikke som  

 selvstændige støtteberettigede personer.
Bor en  

 bofællesskabsdeltager sammen med et barn eller flere børn, ydes  

 i stedet støtte til en højere boligudgift og med et  

 højere maksimumsbeløb, jf. §§ 24 d, stk. 2, og 24 e, stk. 3, og  

 pkt. 12a.7.3 og 12a.7.4.
 12a.3. Krav til det kollektive bofællesskab.
For at være omfattet af de særlige  

 boligstøtteregler i lovens kapitel 4a skal et kollektivt  

 bofællesskab som hovedregel bestå af mindst 5 personer.
Disse 5  

 personer skal alle opfylde betingelserne for at bo i den  

 pågældende type kollektive bofællesskab; dvs. enten at alle  

 beboere bor i et kollektivt bofællesskab etableret efter den 1. januar  

 1998 i alment boligbyggeri eller i støttede private andelsboliger, jf.  

 § 24b, stk. 1, nr. 2, hvor der ikke efter boligstøtteloven stilles  

 særlige krav til de enkelte beboere, eller at alle skal have et  

 særligt behov for at bo i bofællesskab, eller at alle skal  

 være mindst 55 år, jf. § 24b, stk. 1, nr. 1. Herudover kan  

 der som anført bo nærtstående i bofællesskabet, men  

 disse tæller ikke med ved opgørelsen af, om der i et  

 særligt bofællesskab eller 55 + bofællesskab bor mindst 5  

 personer, der opfylder de særlige betingelser i den  

 pågældende type bofællesskab.
 Der kan dog ydes boligstøtte efter kapitel 4a i en  

 periode på op til 3 måneder, hvis antallet af beboere, der  

 opfylder kriterierne, falder til under 5 i forbindelse med fraflytning eller  

 dødsfald, jf. § 24b, stk. 3. Ved en sådan ordning  

 undgås, at fraflytning og dødsfald kommer til at betyde en  

 økonomisk belastning for de resterende beboere.
 Kommunalbestyrelsen kan i ganske særlige  

 tilfælde godkende, at det kollektive bofællesskab kun  

 består af 3 personer.
Det må bero på en konkret vurdering, om det  

 kan godkendes, at det kollektive bofællesskab består af f.eks. 3  

 personer.
Som et eksempel kan nævnes den situation, at kommunen anviser  

 til en lejlighed, hvor de fysiske rammer er velegnede til 3 personer, men  

 ikke til et bofællesskab bestående af 5 personer.
Et andet  

 eksempel kan være et kollektivt bofællesskab bestående af  

 psykisk syge, som ikke kan magte at bo 5 personer sammen, men hvor det  

 vurderes, at et bofællesskab bestående af 3 personer vil kunne  

 fungere.
Ved den lovændring, der trådte i kraft den 1.  

 januar 1998, er der indsat en overgangsregel, der vedrører  

 spørgsmålet om antallet af beboere.
Det bestemmes således,  

 at for de kollektive bofællesskaber, hvor boligen er taget i brug til  

 kollektivt bofællesskab før den 1. januar 1998, er det alene en  

 betingelse for udbetaling af boligstøtte efter § 24a, stk. 1, at det  

 kollektive bofællesskab består af mindst 3 personer, der alle  

 opfylder betingelserne for at bo i et særligt bofællesskab, jf. §  

 24a, stk. 1, nr. 1, eller alle opfylder betingelserne for at bo i et 55 +  

 bofællesskab, jf. § 24a, stk. 1, nr. 3. Dette vil med andre ord sige,  

 at det i de kollektive bofællesskaber, der er etableret efter de  

 hidtidige regler, fortsat er tilstrækkeligt med 3 beboere for at  

 være berettiget til boligstøtte efter kapitel 4a.
 For disse bofællesskaber videreføres  

 endvidere bestemmelsen om, at boligstøtte fortsat kan ydes i indtil 3  

 måneder, såfremt antallet af beboere, der opfylder betingelserne  

 midlertidigt er mindre end 3 som følge af en eller flere beboeres  

 fraflytning eller død.
 Hvis der i en længere periode end 3 måneder er  

 færre end 3 beboere, må kommunen foretage en konkret vurdering  

 af, om der fortsat er tale om et kollektivt bofællesskab.
Der er ingen øvre grænse for antallet af  

 beboere i et bofællesskab.
Det er imidlertid en forudsætning for  

 at få boligstøtte efter reglerne for særlige  

 bofællesskaber, at alle beboere har et særligt socialt behov  

 eller er nærtstående til sådanne personer, og det er  

 tilsvarende en betingelse for at få støtte efter reglerne for 55  

 + bofællesskaber, at samtlige beboere er fyldt 55 år eller er  

 nærtstående til en beboer, der er fyldt 55 år.
Hvis der således i et 55 + bofællesskab  

 flytter en person ind, som ikke er fyldt 55 år eller ikke er en  

 nærtstående person til en af de mindst 55-årige, vil ingen  

 i bofællesskabet kunne få boligstøtte efter  

 bofællesskabsreglerne.
I så tilfælde skal støtten  

 beregnes efter lovens almindelige regler, dvs. på grundlag af summen af  

 de enkelte beboeres indkomst og efter de almindelige arealgrænser og  

 maksimumsbeløb.
 I de bofællesskaber, der etableres efter 1. januar  

 1998 i det almene boligbyggeri eller i støttede private andelsboliger,  

 er der ikke tilsvarende kriterier, som beboerne skal opfylde for at få  

 boligstøtte.
 12a.4. Krav til den fælles bolig.
 12a.4.1. Organisationsform.
 Der stilles efter § 24a krav til de særlige  

 bofællesskabers organisationsform, for at boligstøtte kan  

 ydes.
 12a.4.1.1. Organisationsform for kollektive bofællesskaber  

 etableret efter 1. januar 1998 i alment boligbyggeri eller private  

 støttede andelsboliger.
Pr. 1. januar 1998 er det blevet muligt at etablere  

 bofællesskaber i almene familie- eller ældreboliger og som  

 støttede private andelsboliger.
Bofællesskabsdeltageren kan i  

 disse bofællesskaber enten være lejere eller andelshavere.
Almene familieboligbofællesskaber kan etableres  

 på tilsvarende måde som almene familieboliger, der ikke indrettes  

 som bofællesskaber.
Derudover er der også mulighed for ombygning  

 (eventuelt erhvervelse med efterfølgende ombygning) af eksisterende  

 boliger, der ikke er opført med offentlig støtte (forudsat der  

 sker en tilvækst af boenheder).
 Almene ældreboligbofællesskaber kan etableres  

 på tilsvarende måde som almene ældreboliger, der ikke  

 indrettes som bofællesskaber.
 Endelig kan kommunalbestyrelsen beslutte, at eksisterende  

 almene familie- eller ældreboliger fremover skal udlejes som  

 henholdsvis almene familie- eller ældreboligbofællesskaber.
Støttede private andelsboliger, der indrettes som  

 bofællesskaber, etableres efter de samme regler som andre  

 støttede private andelsboliger, der ikke indrettes som  

 bofællesskaber.
Derudover er der også mulighed for ombygning  

 (eventuelt erhvervelse med efterfølgende ombygning) af eksisterende  

 boliger, der ikke er opført med offentlig støtte (forudsat der  

 sker en tilvækst af boenheder).
Almene familie- eller ældreboligbofællesskaber  

 kan etableres af almene boligorganisationer.
Almene  

 ældreboligbofællesskaber kan også etableres af kommuner,  

 amtskommuner og selvejende institutioner.
Støttede private  

 andelsboligbofællesskaber kan etableres af andelsboligforeninger, der  

 er dannet med henblik på opførelse af boliger til foreningens  

 medlemmer samt personer, institutioner, selskaber og fonde, som ønsker  

 at opføre boliger med henblik på overdragelse til en  

 andelsboligforening.
Ved etablering af bofællesskaber vil det ofte  

 være en forudsætning for bofællesskabets beståen, at  

 det sikres, at der til stadighed er en harmonisk beboersammensætning.  

 De hidtidige udlejnings/anvisningsregler for støttet byggeri, hvor  

 familieboliger som udgangspunkt skal udlejes efter venteliste, og hvor  

 ældreboliger skal anvises efter behov, har i nogen grad virket  

 begrænsende for etablering af bofællesskaber, idet beboerne i  

 bofællesskabet ikke har haft indflydelse på  

 beboersammensætningen.
For de kollektive bofællesskaber, der  

 etableres efter den 1. januar 1998, skal der - senest samtidig med tilsagnet  

 til bofællesskabet - decentralt mellem kommunalbestyrelsen og bygherren  

 indgås aftale om, hvorledes udlejningen skal finde sted.
En sådan  

 aftale kan f.eks. gå ud på, at udlejningen af boligerne i det  

 kollektive bofællesskab helt eller delvis overlades til beboerne.
 12a.4.1.2. Organisationsform for særlige  

 bofællesskaber.
De særlige bofællesskaber kan oprettes i  

 almene boliger, ungdomsboliger samt privat og offentligt ejede, herunder  

 byfornyede, udlejningsboliger.
Initiativ til oprettelse af sådanne  

 bofællesskaber kan tages af en kommune, en amtskommune, en almen  

 boligorganisation eller en privat organisation.
Kommunen, amtskommunen eller  

 organisationen vil kunne fungere som forretningsfører for  

 bofællesskabet.
Forretningsføreren kan enten eje boligen, hvori  

 bofællesskabet oprettes, således at forretningsføreren  

 står som udlejer, og beboerne som lejere, eller  

 forretningsføreren kan være lejer og derved over for beboerne  

 fungere som fremlejer, hvorved beboerne i bofællesskabet får  

 status som fremlejetagere.
 I alle tilfælde skal bofællesskabsdeltagerne  

 således være lejere (herunder fremlejetagere).
 Der kan ikke ydes boligstøtte til lejere i  

 bofællesskaber, der etableres i boformer omfattet af lov om social  

 service, f.eks. plejehjem, medmindre der er foretaget en gennemgribende  

 ombygning, der har medført, at boligerne er blevet væsentligt  

 bedre egnede til bofællesskaber for personer med særlige sociale  

 behov, jf. § 24b, stk. 6.
 12a.4.1.3. Organisationsform for 55 + bofællesskaber.
55 + bofællesskaber kan principielt indrettes i alle  

 boligtyper, herunder ejerboliger og andelsboliger, og de enkelte  

 bofællesskabsdeltagere kan have forskellig status.
Det er således  

 muligt at oprette 55 + bofællesskaber, f.eks. hvor alle beboere er  

 lejere, hvor alle er ejere, eller hvor én person ejer boligen, medens  

 de øvrige personer bor til leje.
 12a.4.2. Størrelse og indretning af den fælles bolig.
Der gælder ikke efter boligstøtteloven  

 særlige øvre eller nedre grænser for arealet af den  

 fælles bolig.
Dog kan arealet af boligen have betydning for  

 boligstøttens størrelse, jf. pkt. 12a.7.3.
Det er imidlertid en betingelse for udbetaling af  

 boligstøtte efter lovens kapitel 4a, at den fælles bolig skal  

 have mindst et beboelsesrum mere end antallet af beboere.
Børn, jf. §  

 7, stk. 2, og pkt. 3.2.1, af en bofællesskabsdeltager (herunder  

 eventuelle børn af nærtstående) medregnes i denne  

 forbindelse ikke i antallet af beboere.
 Herudover stilles der ikke særlige krav til  

 bofællesskabets indretning, herunder med hensyn til f.eks.  

 fællesarealer (eller køkkenfaciliteter).
 Der kan dog ikke ydes boligstøtte til lejere i  

 bofællesskaber, der etableres i tidligere boformer efter lov om social  

 service, f.eks. plejehjem, medmindre der er foretaget en gennemgribende  

 ombygning, der har medført, at boligerne er blevet væsentligt  

 bedre egnede til bofællesskaber for personer med særlige sociale  

 behov, jf. § 24b, stk. 6.
 12a.5. Den enkelte bofællesskabsdeltagers bolig.
Der stilles ikke nogen krav med hensyn til  

 størrelsen eller udformningen af den enkelte  

 bofællesskabsdeltagers bolig.
Betingelsen i § 9 om selvstændigt  

 køkken, jf. pkt. 4.1, gælder således ikke for  

 boligstøtte efter lovens kapitel 4a.
Der er heller ikke fastsat krav  

 med hensyn til adgang til fællesarealer eller lignende.
 12a.6. Husstandsindkomst.
 Regler om opgørelse af husstandsindkomst for  

 bofællesskabsdeltagere er fastsat i § 8, stk. 7.
 Herefter opgøres husstandsindkomsten ved beregning  

 af boligstøtte efter lovens kapitel 4a som den enkelte ansøgers  

 (bofællesskabsdeltagers) indkomst opgjort efter de almindelige regler i  

 § 8, stk.1-6.
 Denne indkomstopgørelse gælder alle typer af  

 deltagere i et bofællesskab, hvad enten der er tale om en anvist person  

 med et socialt betinget behov for at bo i bofællesskab, en person  

 på 55 år eller derover eller en nærtstående person  

 eller en person, der bor i et kollektivt bofællesskab etableret efter  

 den 1. januar 1998 i henhold til lov om almene boliger samt støttede  

 private andelsboliger m.v.
 Hvis en bofællesskabsdeltager bor sammen med sit  

 barn, opgøres dog en samlet husstandsindkomst for  

 bofællesskabsdeltageren og barnet efter § 8, stk. 1-6;  og der  

 foretages fradrag i barnets indkomst efter § 8, stk. 5.
Hvis begge forældre bor i bofællesskabet, kan  

 forældrene vælge, til hvilken af forældrenes indkomst et  

 barn skal medregnes.
Kommunen bør være behjælpelig med at  

 vurdere, hos hvem af forældrene et barn mest hensigtsmæssigt kan  

 medregnes, således at forældrene stilles gunstigst ved  

 boligstøtteberegningen.
Skulle forældrene have flere børn  

 i bofællesskabet, kan de for hvert barn beslutte, hvem af  

 forældrene barnet skal medregnes hos.
Når det er besluttet, hos  

 hvem af forældrene et barn medregnes med hensyn til husstandsindkomst,  

 medregnes barnet hos den pågældende af forældrene i alle  

 relationer, dvs. med hensyn til forøgelse af den maksimale boligudgift  

 efter § 24d og af den maksimale boligstøtte efter § 24e, jf. pkt.  

 12a.7.3.1 og 12a.7.4.1. Ved et barn af en bofællesskabsdeltager  

 forstås et barn efter § 7, stk. 2, jf. pkt. 3.2.1.
 12a.7. Boligudgiften.
Som nævnt under pkt. 12a.3 er det en  

 forudsætning for at få boligstøtte efter de særlige  

 bofællesskabsregler, at alle beboerne opfylder betingelserne for at bo  

 i bofællesskabet.
I bofællesskaber, der etableres i  

 udlejningsboliger, vil det således ved lejeaftalens indgåelse  

 være hensigtsmæssigt at tage stilling til, om udlejeren skal  

 kunne opsige en beboer f.eks. efter lejelovens § 83, litra f (vægtige  

 grunde gør det særligt magtpåliggende for udlejeren at  

 blive løst fra lejeforholdet), hvis den situation opstår, at en  

 af beboerne på et tidspunkt ikke længere opfylder betingelserne  

 for at bo i bofællesskabet.
I sådanne bofællesskaber er det op til  

 udlejeren og bofællesskabet selv at aftale lejevilkårene,  

 herunder spørgsmålet om, hvem der skal stå som lejer af  

 bofællesskabsboligen (en eller flere eller samtlige). Selve  

lejefastsættelsen for bofællesskaber følger de  

 almindelige regler i lejelovgivningen.
Lejen i et bofællesskab  

 etableret i en lejlighed i en privat udlejningsejendom fastsættes  

 således efter reglerne i lejeloven eller boligreguleringsloven, medens  

 lejen i bofællesskabslejemål i det almene byggeri  

 fastsættes efter reglerne i lov om leje af almene boliger og lov om  

 almene boliger samt støttede private andelsboliger m.v.; hvis der  

 imidlertid er tale om en situation, hvor en kommune lejer en bolig i et  

 alment byggeri, og kommunen fremlejer (videreudlejer) boligen til et  

 bofællesskab, skal kommunen følge reglerne i lejeloven eller  

 boligreguleringsloven, når den fastsætter lejen for  

 bofællesskabet.
 12a.7.1. Opgørelse af boligudgiften.
 Reglerne om opgørelse af boligudgiften findes i §§  

 24c og 24d.
Efter § 24c, stk. 1, lægges som udgangspunkt den  

 enkelte beboers faktiske andel af den samlede boligudgift til grund  

 ved boligstøtteberegningen.
Det forudsættes således, at  

 det enkelte bofællesskab foretager en indbyrdes fordeling af den  

 samlede boligudgift, ligesom det forudsættes, at bofællesskabet  

 ikke foretager en helt urimelig fordeling af udgiften, jf. nærmere  

 under pkt. 12a.7.2. Dette betyder, at kommunen som udgangspunkt må  

 lægge beboernes indbyrdes aftale til grund, hvad enten aftalen  

 er nedfældet (f.eks. i en lejekontrakt), eller der blot er tale om en  

 mundtlig aftale, idet der ikke er nogen formkrav til denne aftale om  

 fordelingen af værelser og boligudgiften.
Der er intet til hinder for,  

 at bofællesskabsdeltagerne ændrer den oprindelige indbyrdes  

 fordeling af boligudgiften (og det areal den enkelte råder over).
Som nævnt under pkt. 12a.4.1.1 kan 55 +  

 bofællesskaberne etableres i samtlige boligtyper (udlejningsboliger,  

 andelsboliger og ejerboliger m.v.), medens de særlige  

 bofællesskaber kun kan etableres i udlejningsboliger.  

 Bofællesskaber kan efter den 1. januar 1998 endvidere etableres i  

 almene familieboliger, almene ældreboliger (udlejningsboliger) og i  

 støttede private andelsboliger.
Den samlede boligudgift for  

 bofællesskabet opgøres efter boligstøttelovens  

 almindelige regler; dvs. at opgørelsen er forskellig alt efter,  

 hvilken boligtype bofællesskabet er etableret i.
 12a.7.1.1. Bofællesskaber i udlejningsboliger.
 I bofællesskaber, hvor alle beboere er  

lejere, opgøres den samlede boligudgift efter lovens §§ 10 og  

 11, jf. § 24c, stk. 1, nr. 1.
 Efter § 10, stk. 1, lægges den leje til grund, som  

 efter lejeaftalen skal betales for lejlighedens areal, fælles  

 boligareal, adgangsareal samt tilhørende sædvanlige udenomsrum.  

 I visse situationer forhøjes eller nedsættes  

 beregningsgrundlaget, jf. § 10, stk. 2-6. Der henvises til pkt. 5.1.2 om  

 varme, varmt vand og elforbrug, pkt. 5.1.3 om vandforbrug, pkt. 5.1.4 om  

 vedligeholdelse og pkt. 5.1.5 om fremleje, fremlån og udlejning eller  

 anvendelse til erhverv.
Efter § 11 kan kommunen - hvis lejen i væsentlig  

 grad overstiger den normale leje for sædvanlige lejligheder af  

 tilsvarende størrelse, eller hvis lejen må anses for delvis  

 betaling for luksuriøst udstyr eller beliggenhed - nedsætte  

 lejen med et beløb, der svarer til forskellen.
Der henvises til pkt.  

 5.2.1 om urimelig husleje og pkt. 5.2.2 om luksuslejligheder.
 12a.7.1.2. Bofællesskaber i private andelsboligforeninger.
 Hvis mindst 1 beboer i bofællesskabet er  

andelshaver i en privat andelsboligforening, følger det  

 af § 24c, stk. 1, nr. 2, at den samlede boligudgift opgøres efter §  

 16, jf. §§ 10 og 11. Dette vil eksempelvis være tilfældet, hvis  

 alle beboerne er andelshavere, eller hvis en beboer er andelshaver, medens  

 resten er lejere.
 Der henvises til kap. 6 om opgørelse af boligudgift  

 for andelshavere.
 12a.7.1.3. Bofællesskaber i ejerboliger.
 I ejerboliger (enfamilieshuse og ejerlejligheder),  

 hvor mindst 1 beboer er ejer, opgøres den samlede  

 boligudgift efter § 17, jf. § 24c, stk. 1, nr. 3. Denne opgørelse er  

 nærmere beskrevet under pkt. 7.3.
 12a.7.1.4. Bofællesskaber i andre boligtyper.
 I bofællesskaber, hvor mindst 1 beboer er  

ejer, medejer eller på anden måde omfattet af personkredsen i  

 § 18, jf. § 24c, stk. 1, nr. 4, opgøres boligudgiften efter § 18.  

 Det drejer sig om bofællesskaber etableret i:
1)	et enfamilieshus eller en ejerlejlighed, hvor  

 bofællesskabsdeltageren/-deltagerne har anpart, 2)	et tofamilieshus, som bofællesskabsdeltageren/-deltagerne  

 ejer, eller hvori denne har anpart, 3)	et flerfamilieshus, som bofællesskabsdeltageren/-deltagerne  

 ejer eller har anpart i, 4)	et stuehus til en landbrugsejendom, som  

 bofællesskabsdeltageren/-deltagerne ejer, og i en bolig, som i  

 øvrigt anvendes til erhvervsformål, og 5)	et en-, to- eller flerfamilieshus, som ejes af et aktieselskab,  

 anpartsselskab eller lignende, hvori  

 bofællesskabsdeltageren/-deltagerne ejer aktier, anparter eller  

 lignende.
 Selve opgørelsesmåden fremgår af By- og  

 Boligministeriets bekendtgørelse om opgørelse af boligudgiften  

 efter § 18 i lov om individuel boligstøtte og er nærmere  

 beskrevet i pkt. 7.4.
 12a.7.2. Nedsættelse af boligudgiften.
 Efter § 24c, stk. 2, gælder §§ 11 og 15  

også for så vidt angår den enkelte  

 bofællesskabsdeltagers faktiske andel af den samlede boligudgift.  

 Dette gælder for alle typer af bofællesskaber og for alle  

 boligformer.
 Efter § 11 kan kommunen - hvis lejen i væsentlig  

 grad overstiger den normale leje for sædvanlige lejligheder af  

 tilsvarende størrelse, eller hvis lejen må anses for delvis  

 betaling for luksuriøst udstyr eller beliggenhed - nedsætte  

 lejen med et beløb, der svarer til forskellen.
 At denne bestemmelse også finder anvendelse med  

 hensyn til den enkelte bofællesskabsdeltagers faktiske andel af den  

 samlede boligudgift betyder, at der er grænser for, hvor skævt et  

 bofællesskab kan fordele den samlede boligudgift på de enkelte  

 beboere, idet udgangspunktet må være, at boligudgiften fordeles i  

 forhold til det areal, den enkelte beboer råder over.
 Bestemmelsen kan f.eks. bringes i anvendelse i en  

 situation, hvor et bofællesskab har aftalt, at den beboer, der  

 disponerer over boligens ringeste værelse, betaler langt mere end de  

 andre beboere.
Efter § 15 skal kommunen - hvis lejen overstiger halvdelen  

 af husstandsindkomsten - efter en samlet vurdering af de økonomiske og  

 personlige forhold bestemme, om boligstøtte kan ydes.
Det samme  

 gælder, hvis særlige forhold, f.eks. i forbindelse med  

 ansøgerens afståelse af sin hidtidige bolig og leje af den  

 lejlighed, hvortil boligstøtte søges, sandsynliggør, at  

 lejeaftalen er tilrettelagt med særligt henblik på opnåelse  

 af boligstøtte.
Kommunen kan bestemme, at støtte ydes med et  

 lavere beløb.
 Der vil formentlig sjældent være grundlag for  

 at bringe bestemmelsen om de særlige forhold i anvendelse i denne  

 sammenhæng - især for så vidt angår de særlige  

 bofællesskaber, idet bolig heri forudsætter anvisning fra f.eks.  

 en kommune.
Det vil altid bero på en konkret vurdering, om der  

 er grundlag for at nedsætte støtte eller for helt at afslå  

 at yde støtte.
Hvis kommunen finder, at betingelserne herfor er  

 opfyldt for en enkelt beboers vedkommende, får det ingen indvirkning  

 på boligstøtten til de øvrige beboere.
 §§ 11 og 15 er nærmere omtalt under pkt. 5.2, 5.2.1,  

 5.2.2, 8.4, 8.4.1 og 8.4.2.
 12a.7.3. Arealnorm.
Efter lovens almindelige regler ydes boligstøtte  

 til et bestemt antal m2 pr. person.
Bofællesskabsreglerne  

 adskiller sig fra de almindelige regler på dette punkt, idet man ved  

 opgørelsen af boligudgiften i et bofællesskab for hver person  

 højst medregner den forholdsmæssige andel af den samlede  

 boligudgift pr. m2 bruttoetageareal for et bestemt antal  

 m2.
 Arealgrænserne er ændret fra 1. januar  

 1998.
 Efter § 24d, stk. 1, kan der således for hver person  

 højst medregnes den forholdsmæssige andel af den samlede  

 boligudgift pr. m2 bruttoetageareal for 65 m2.  

 Denne grænse var tidligere 40 m2, men er ændret pr. 1.  

 januar 1998 således, at den nu svarer til den almindelige arealnorm.  

 Der er dog den forskel fra den almindelige arealnorm, at 3 personer herefter  

 efter kapitel 4a kan få boligstøtte til i alt 195 m2  

(65+65+65 m2), medens de almindelige  

 boligstøtteregler indebærer, at en husstand bestående af 3  

 personer kan få støtte til 105 m2.
 Den forhøjede arealgrænse gælder  

 også for beboere i kollektive bofællesskaber, der er etableret  

 før 1. januar 1998.
 12a.7.3.1. Undtagelser fra arealnormen.
 Hvis ansøgeren er stærkt  

 bevægelseshæmmet, og hvis den fælles bolig er  

egnet herfor, medregnes i stedet for 65 m2 den  

 forholdsmæssige andel af boligudgiften for 75 m2.
 At den fælles bolig skal være egnet for den  

 bevægelseshæmmede betyder, at det ikke er tilstrækkeligt,  

 at det værelse, den bevægelseshæmmede råder over, er  

 egnet herfor; det skal være hele bofællesskabsboligen, der  

 er egnet for den bevægelseshæmmede.
Hvis en bofællesskabsdeltager, herunder en  

 nærtstående, bor sammen med sit barn eller sine  

børn, forhøjes de 65 m2 til 85  

 m2; de 65 m2 forhøjes til 85 m2,  

 uanset hvor mange børn bofællesskabsdeltageren medbringer i  

 bofællesskabet.
Ved børn forstås - som efter lovens  

 almindelige regler - biologiske børn, adoptivbørn,  

 børnebørn eller plejebørn, som bor sammen med deres  

 forældre, bedsteforældre eller plejeforældre, og som er  

 under 23 år.
Der henvises til pkt. 3.2.1.
 Hvis begge forældre bor i  

 bofællesskabet, kan de selv vælge, i hvis  

 boligstøtteberegning barnet/ børnene skal indgå.
 Såfremt de kun har 1 barn, forhøjes  

 arealet hos den af forældrene, hos hvem barnet er medtaget ved  

 opgørelsen af husstandsindkomsten.
 Hvis forældrene har flere børn, kan de  

 vælge enten at lade alle børnene i  

 boligstøttemæssig henseende høre sammen med en af  

 forældrene eller at dele dem mellem sig - dog således, at det  

 enkelte barn medregnes hos den af forældrene, i hvis husstandsindkomst  

 barnet er medtaget.
 Hvis de vælger den første mulighed,  

 forhøjes arealet for den pågældende  

 bofællesskabsdeltager fra 65 m2 til 85 m2. Hvis  

 de derimod deler børnene mellem sig, forhøjes arealet for begge  

 forældre til 85 m2.
Det valg, forældrene træffer ved indflytningen  

 i bofællesskabet, er ikke bindende for den periode, de bor i  

 bofællesskabet.
Der er således intet til hinder for, at de  

 på et tidspunkt vælger en anden boligstøttemæssig  

 placering af barnet/børnene.
Det forudsættes, at kommunen  

 er forældrene behjælpelig med at beregne, i hvis  

 boligstøtteberegning det er mest fordelagtigt at indregne  

 barnet/børnene.
 En stærkt bevægelseshæmmet  

 bofællesskabsdeltager med børn kan højst få  

 støtte til 85 m2.
 12a.7.4. Maksimum for den årlige boligudgift.
 Af § 24d, stk. 2, fremgår, til hvor stor en  

boligudgift den enkelte bofællesskabsdeltager kan få  

 boligstøtte.
Den årlige boligudgift kan herefter ikke overstige  

 17.700 kr. pr. person (1998-niveau). Dette beløb er fastsat med  

 udgangspunkt i det gældende maksimumsbeløb på 53.300 kr.  

 (1998-niveau) for husstande uden børn - det vil sige en årlig  

 boligudgift på 17.766 kr. pr. person, hvis husstanden består af 3  

 personer.
Beløbet på 17.700 kr. reguleres på samme  

 måde som lovens øvrige satser, jf. § 72, stk. 1, nr. 14.
 12a.7.4.1. Undtagelser fra maksimumsbeløbet.
 Hvis bofællesskabsdeltageren er stærkt  

 bevægelseshæmmet, og hvis den fælles bolig - dvs.  

bofællesskabsboligen - er egnet herfor,  

forhøjes de 17.700 kr. med 100 pct. til 35.400 kr.  

 (1998-niveau).
 Maksimumsbeløbet forhøjes ligeledes  

 med 100 pct., hvis bofællesskabsdeltageren bor sammen med 1 barn  

eller flere børn.
 En stærkt bevægelseshæmmet  

 bofællesskabsdeltager med 1 barn eller flere børn får kun  

 maksimumsbeløbet forhøjet med 1 x 100 pct., ligesom det areal,  

 der kan ydes støtte til, også kun forhøjes med 20  

 m2 i denne situation.
 Hvis begge forældre bor i bofællesskabet, kan  

 de vælge, i hvis boligstøtteberegning barnet/børnene skal  

 indgå, og dermed hvis boligudgift, der forhøjes med de 100 pct.  

 Det enkelte barn skal dog medregnes hos den af forældrene, hos hvem  

 barnet er medtaget ved opgørelsen af husstandsindkomsten.
 Hvis forældre vælger at dele børnene  

 mellem sig, forhøjes boligudgiften for begge forældre på  

 samme måde som det areal, der kan ydes støtte til.
 Der henvises i øvrigt til pkt. 12a.7.3.1.
Ved en lovændring, der trådte i kraft den  

1. januar 1998, er der indsat en bestemmelse i loven, hvorefter der  

 kan ses bort fra maksimumsbeløbene i visse tilfælde.
Det drejer  

 sig om beregning af boligstøtte til:
 1)	Personer, der får anvist en bolig i et kollektivt  

 bofællesskab.
 2)	Personer med varig og betydeligt nedsat fysisk eller psykisk  

 funktionsevne, der er berettiget til støtte efter § 73 i lov om social  

 service.
 3)	Personer med særlige sociale problemer, der er berettiget til  

 støtte efter § 73 i lov om social service, og demente med behov for et  

 døgntilbud.
 Loven indebærer således, at for personer, der  

 efter 1. januar 1998 får anvist en bolig i et kollektivt  

 bofællesskab, finder lovens maksimumsgrænse for beregning af  

 boligudgiften i § 24d, stk. 2, ikke anvendelse.
 Personer, der bor i kollektive bofællesskaber, der  

 er etableret før 1. januar 1998, vil endvidere være berettiget  

 til boligstøtte ud over maksimumsgrænserne, hvis de, da de  

 flyttede ind i bofællesskabet, fik anvist den  

 pågældende bolig.
 For personer, der ikke får anvist  

 boligen, men selv finder deres bolig efter 1. januar 1998, finder lovens  

 maksimumsbeløb anvendelse, bortset fra de nævnte personer med  

 varig og betydeligt nedsat fysisk eller psykisk funktionsevne, der er  

 berettiget til støtte efter § 73 i lov om social service, og personer  

 med særlige sociale problemer, der er berettiget til støtte  

 efter samme bestemmelse, samt demente med behov for et  

 døgntilbud.
 I tilfælde, hvor der efter reglerne vil være  

 tvivl om, hvorvidt boligen er anvist, kan lovens maksimumsgrænser kun  

 fraviges, hvis kommunen tiltræder dette.
 12a.8. Beregning af boligydelse og boligsikring.
 Til bofællesskaber, hvor der bor både  

 pensionister og ikke-pensionister, vil der som følge af, at  

 støtten beregnes på individniveau, skulle ydes såvel  

 boligydelse som boligsikring.
Boligydelse beregnes efter lovens almindelige regler i §  

 21, og i årene 2000-2003, § 21a, jf. § 24e, stk. 1. Dog udgør  

 tillægget til boligudgiften ved beregningen efter § 21 kun 1/3 af det  

 tillæg, der er fastsat i § 21, stk. 1, 1. pkt.
Det samme gælder  

 tillægget efter § 21a, stk. 4.
 Boligsikring beregnes ligeledes efter de almindelige  

 boligsikringsregler i § 22, stk. 1 og 2, og i overgangsperioden § 22a, stk.  

 1-5. Derimod gælder reglen i § 22, stk. 3, og § 22a, stk. 6, om,  

 at boligsikring til husstande uden børn ikke kan overstige 15 pct. af  

 boligudgiften, ikke for bofællesskabsdeltagere, jf. § 24e, stk.  

 2.
 12a.9. Maksimum for den årlige boligstøtte.
 Efter § 24e, stk. 3, kan den årlige  

 boligstøtte til en bofællesskabsdeltager ikke overstige 9.372  

 kr. (1998-niveau). Beløbet svarer til det gældende  

 maksimumsbeløb på 28.116 kr. (1998-niveau) for husstande uden  

 børn delt med 3. Beløbet på 9.372 kr. reguleres på  

 samme måde som lovens øvrige satser, jf. § 72, stk. 1, nr.  

 15.
 Boligstøtten beregnes til et årligt  

 kronebeløb, der er deleligt med 12, jf. § 24.
 12a.9.1. Undtagelser fra maksimumsbeløbet.
 Hvis bofællesskabsdeltageren er stærkt  

 bevægelseshæmmet, og hvis bofællesskabsboligen  

 er egnet herfor, forhøjes de 9.372 kr. med 100 pct.
 Maksimumsbeløbet forhøjes ligeledes med 100  

 pct., hvis bofællesskabsdeltageren bor sammen med 1 barn eller  

 flere børn.
 En stærkt bevægelseshæmmet  

 bofællesskabsdeltager med 1 barn eller flere børn får kun  

 maksimumsbeløbet forhøjet med 1 x 100 pct.
 Bebor begge forældre bofællesskabet,  

 forhøjes den maksimale boligstøtte hos den af forældrene,  

 hos hvem barnet er medtaget ved opgørelsen af husstandsindkomsten.
 Der henvises i øvrigt til pkt. 12a.7.3.1.
Ved en lovændring, der trådte i kraft den  

1. januar 1998, er der indsat en bestemmelse i loven, hvorefter der  

 kan ses bort fra maksimumsbeløbene i visse tilfælde.
Det drejer  

 sig om beregning af boligstøtte til samme personkreds, der er  

 beskrevet under pkt. 12a.7.4.1.
 Loven indebærer således, at for personer, der  

 efter 1. januar 1998 får anvist en bolig i et kollektivt  

 bofællesskab, finder lovens maksimumsgrænse for beregning af  

 boligstøtten i § 24e, stk. 3, ikke anvendelse.
 Personer, der bor i kollektive bofællesskaber, der  

 er etableret før 1. januar 1998, vil endvidere være berettiget  

 til boligstøtte ud over maksimumsgrænserne, hvis de, da de  

 flyttede ind i bofællesskabet, fik anvist den  

 pågældende bolig.
 For personer, der ikke får anvist  

 boligen, men selv finder deres bolig efter 1. januar 1998, finder lovens  

 maksimumsbeløb anvendelse, bortset fra ved beregning af  

 boligstøtte til personer med varig og betydeligt nedsat fysisk eller  

 psykisk funktionsevne, der er berettiget til støtte efter § 73 i lov  

 om social service, og personer med særlige sociale problemer, der er  

 berettiget til støtte efter samme bestemmelse, samt demente med behov  

 for et døgntilbud.
 I tilfælde, hvor der efter de nye regler vil  

 være tvivl om, hvorvidt boligen er anvist, kan lovens  

 maksimumsgrænser kun fraviges, hvis kommunen tiltræder dette.
 12a.10. Boligstøttens fordeling på tilskud og  

 lån.
 Den udmålte støtte udbetales enten som  

 tilskud eller som lån og tilskud alt efter, hvilken slags  

 bofællesskab der er tale om, jf. § 24g.
 12a.10.1. Bofællesskaber, hvor alle er lejere.
I bofællesskaber, hvor alle beboere er  

lejere, udbetales støtte som tilskud.
Der kan ikke  

 udbetales støtte, hvis det beregnede tilskudsbeløb er mindre  

 end 2.064 kr. (1998-niveau) om året.
 12a.10.2. Andre bofællesskaber.
 I alle andre bofællesskaber udbetales  

 støtten med 40 pct. tilskud og 60 pct. lån til samtlige  

 beboere.
Det vil således sige, at hvis der blot bor én  

 person i bofællesskabet, som ikke er lejer, skal støtten (til  

 alle beboerne) udbetales som lån og tilskud.
Der vil herefter skulle  

 udbetales boligsikring som tilskud og lån til lejere i ejerboliger,  

 hvis lejerne ikke er pensionister.
 Den enkelte støttemodtager skal som betingelse for  

 udbetaling af lånet underskrive en gældserklæring,  

 hvorved de forpligter sig til at hæfte personligt for lånet.
 Disse lån ydes uden sikkerhed i ejendommen -  

 også for ejerboligers vedkommende.
 Bortset fra denne forskel (i forhold til de almindelige  

 regler) gælder de almindelige regler om lån i §§ 19, 34-37 og 39  

 også for lån til bofællesskabsdeltagere.
Efter § 39, stk. 1, forfalder lån (med  

 påløbne renter) ved ejerskifte, ved overdragelse af  

 andelsbeviset, eller såfremt låntageren udtræder af  

 husstanden. § 39, stk. 2, som omhandler de situationer, hvor lånet -  

 selv om der sker ejerskifte osv. - ikke forfalder, indeholder en bestemmelse  

 om, at lån til bofællesskabsdeltagere ikke forfalder, hvis  

 låntageren ikke udtræder af husstanden.
Bestemmelsen  

 indebærer, at der fortsat skal ydes boligstøtte som lån og  

 tilskud, hvis bofællesskabet forbliver et ejerboligfællesskab.  

 Hvis ejendommen derimod sælges til en udenforstående, skal der  

 fremover ydes støtte efter lejereglerne, men lånet forfalder  

 ikke.
 12a.11. Beboerindskudslån.
 Beboerindskudslån kan efter §§ 56 a og 59 ydes til  

 beboere i kollektive bofællesskaber.
 12a.11.1. Pligtlån.
 12a.11.1.1. Boligtyper, hvortil pligtlån kan ydes.
 12a.11.1.1.1. Lån til beboerindskud.
Kommunalbestyrelsen har pligt til efter ansøgning  

 at yde støtte til betaling af beboerindskud, hvor 3 eller flere  

 personer bebor en bolig i kollektivt fællesskab.
I praksis vil det  

 oftest være et krav, at bofællesskabet har mindst 5 beboere, jf.  

 pkt. 12a.11.1.3 og 12a.3.
Det er en betingelse, at boligen er en lejlighed 1)	i boligbyggeri omfattet af lov om almene boliger samt  

 støttede private andelsboliger m.v., der første gang er taget i  

 brug den 1. april 1964 eller senere, 2)	i en ejendom, der tilhører en almennyttig institution, og  

 ejendommen er opført med statsstøtte efter kapitel 12 i  

 tidligere boligbyggerilove, eller 3)	opført med støtte efter det tidligere gældende  

 kapitel 12a i lov om boligbyggeri (de fra 1. januar 1994 til 31. december  

 1996 gældende regler om opførelse af kollektive  

 bofællesskaber), jf. pkt. 15.3.
 12a.11.1.1.2. Lån til depositum.
 Kommunalbestyrelsen eller amtsrådet kan efter  

 § 51, stk. 2, i lov om almene boliger samt støttede private  

 andelsboliger m.v. efter aftale med en boligorganisation etablere  

 særlige bofællesskaber ved leje af almene boliger, som herefter  

 fremlejes til deltagerne i et kollektivt bofællesskab.
Betaling af beboerindskud sker i så fald mellem  

 kommune eller amtskommune og boligorganisation.
Kommunalbestyrelsen eller  

 amtsrådet indgår aftale med deltageren i det særlige  

 bofællesskab efter reglerne i lov om leje (fremleje) og vil herefter  

 kunne opkræve depositum i overensstemmelse med lejelovgivningens  

 regler.
 I tilfælde, hvor kommunalbestyrelsen eller  

 amtsrådet fremlejer en sådan almen bolig til personer i et  

 særligt bofællesskab, kan der ydes pligtlån til den  

 størrelsesmæssige andel af den enkelte  

 bofællesskabsdeltagers depositum m.v., som af kommunen eller  

 amtskommunen er indbetalt til boligselskabet som beboerindskud.
 12a.11.1.2. Indkomstgrænser for ydelse af pligtlån.
 Ret til efter ansøgning at opnå lån til  

 betaling af beboerindskud i kollektive bofællesskaber har lejere, hvis  

 husstandsindkomst på indflytningstidspunktet ikke overstiger et  

 beløb svarende til den pension, som tilkommer en enlig pensionist i  

 medfør af § 49, stk. 1, nr. 1 og 3, i lov om social pension med  

 tillæg af 5 pct., dvs. den indkomstgrænse, der svarer til den  

 gældende indkomstgrænse for pligtlån til  

 enkeltværelser, jf. pkt. 15.3.1.
Det er den enkelte bofællesskabsdeltagers  

 indkomstforhold, der er afgørende for retten til at opnå  

 lån til betaling af beboerindskud.
Den husstandsindkomst, som  

 sammenlignes med den i loven fastsatte indkomstgrænse for det  

 pågældende år, er bofællesskabsdeltagerens  

 husstandsindkomst efter § 8, stk. 7, opgjort på årsbasis.
 Hvis en eller flere bofællesskabsdeltager(e)s  

 indkomst ligger over indkomstgrænsen, ydes der lån til de  

 øvrige, hvis betingelserne herfor i øvrigt er opfyldt.
 12a.11.1.3. Størrelsen af beboerindskudslånet.
Beboerindskudslån ydes til en ligelig andel af det  

 samlede beboerindskud til hver af de beboere i det kollektive  

 bofællesskab, der opfylder betingelserne i § 24a, dvs. den personkreds,  

 der er berettiget til den særlige løbende  

 bofællesskabsstøtte efter lovens kapitel 4a.
Der foretages ved  

 fastsættelsen af lånets størrelse en ligelig fordeling af  

 det samlede beboerindskud, uanset om der indbyrdes mellem fællesskabets  

 deltagere måtte være aftalt en anden intern fordeling.
Det er ligesom for udbetaling af løbende  

 bofællesskabsboligstøtte en betingelse for udbetaling af  

 beboerindskudslån, at det kollektive bofællesskab som hovedregel  

 skal bestå af mindst 5 personer.
Disse 5 personer skal alle have et  

 særligt behov for at bo i bofællesskab, eller alle være  

 mindst 55 år eller bo i et kollektivt bofællesskab etableret  

 efter 1. januar 98 i almene familieboliger, almene ældreboliger eller i  

 støttede private andelsboliger.
Endvidere skal den fælles bolig  

 have mindst et beboelsesrum mere end antallet af beboere, jf. § 56a, stk. 4,  

 og § 24b.
 12a.11.1.4. Tilfælde, hvor beboerindskudslån kan  

 nægtes.
 Reglerne i § 55 om afslag på beboerindskudslån  

 gælder også på pligtlån til beboere i kollektive  

 bofællesskaber, jf. pkt. 15.3.3 herom.
 12a.11.1.5. Forrentning og tilbagebetaling af pligtlån.
Lån til betaling af beboerindskud i kollektive  

 bofællesskaber forrentes og afdrages efter de almindelige regler for  

 forrentning og tilbagebetaling af pligtlån til enkeltværelser.  

 Lånene er således rente- og afdragsfri i 5 år.
Herefter  

 tilbagebetales lånet i løbet af højst 5 år og  

 forrentes med 4,5 pct. af den til enhver tid værende restgæld,  

 jf. pkt. 15.3.4.
 12a.11.2. Frivillige lån.
 Ud over de tilfælde, hvor kommunerne er forpligtet  

 til at yde lån til betaling af beboerindskud til deltagere i kollektive  

 bofællesskaber, kan kommunalbestyrelsen som en ren kommunal  

 foranstaltning yde lån eller garanti for lån til beboerindskud i  

 kollektive bofællesskaber efter generelle retningslinier, som  

 kommunerne selv fastsætter, jf. § 59. Beboerindskudslånet  

 ydes til de samme kategorier af boliger som frivillige lån i  

 øvrigt, jf. pkt. 15.4.2.
Frivillige lån til deltagere i kollektive  

 bofællesskaber kan endvidere ligesom pligtlån ydes til boliger,  

 der er opført med støtte efter det tidligere gældende  

 kapitel 12a i lov om boligbyggeri.
Herudover kan lån ydes til almene  

 boliger, som efter § 51, stk. 2, i lov om almene boliger samt  

 støttede private andelsboliger m.v. er lejet af en kommune eller en  

 amtskommune og videreudlejet til kollektivt bofællesskab.
Lån  

 ydes i sidstnævnte kategori til en del af det depositum, som kommunen  

 har opkrævet af den enkelte bofællesskabsdeltager, og som af  

 kommunen eller amtsrådet er videreindbetalt til boligselskabet som  

 beboerindskud, jf. pkt. 12a.11.1.1.2.
 12a.11.3. Generelle vilkår for udbetaling og afregning af  

 beboerindskudslån til beboere i kollektive bofællesskaber.
 Reglerne i §§ 61, 63 og 64 om udbetaling og afregning af  

 beboerindskudslån og inddrivelse heraf finder tilsvarende anvendelse  

 for lån til betaling af beboerindskud til beboere i kollektive  

 bofællesskaber, jf. pkt. 15.5, 15.6, 15.8 og 15.10.
 Når en bofællesskabsdeltager fraflytter den  

 fælles lejlighed, vil der være tale om lejeforholdets  

 ophør for den enkelte bofællesskabsdeltager, hvorved  

 beboerindskudslånet forfalder.
 Det er som udgangspunkt alene den fraflyttende  

 bofællesskabsdeltagers beboerindskudslån, der forfalder.
Det er imidlertid en betingelse for ydelse af  

 beboerindskudslån til beboere i et kollektivt bofællesskab, at  

 bofællesskabet opfylder betingelserne i § 24b, herunder at  

 bofællesskabet består af mindst 5 personer, der alle opfylder  

 betingelserne i § 24a, stk. 1, nr. 1, eller alle opfylder betingelserne i §  

 24a, stk. 1, nr. 3. Såfremt denne betingelse efter en lejers  

 fraflytning ikke længere er opfyldt, forfalder  

 beboerindskudslånene for de øvrige bofællesskabsdeltagere  

 således.
For de kollektive bofællesskaber, der er nævnt i §  

 24a, stk. 1, nr. 5, det vil sige i bofællesskaber etableret efter 1.  

 januar 1998 i alment byggeri og i støttede private andelsboliger,  

 gælder ingen betingelser efter § 24b.
Beboerindskudslån kan  

 forblive indestående, hvis antallet af beboere, der opfylder  

 betingelserne, kun midlertidigt i indtil 3 måneder er mindre end 5 som  

 følge af en eller flere beboeres fraflytning eller død.
 13. Ansøgning om og udbetaling af boligstøtte.
 Regler for ansøgning om boligstøtte  

 er fastsat i §§ 40 og 41, regler for udbetaling i § 42,  

 og regler om bortfald i §§ 52 og 53.
 Den personkreds, der kan være berettiget til  

 boligstøtte, er fastsat i lovens §§ 1-4.
Boligstøtteordningen administreres i første  

 række af kommunerne.
Ansøgning om boligstøtte fremsendes  

 til kommunalbestyrelsen, som forbereder og træffer beslutning i hvert  

 enkelt tilfælde.
 13.1. Ansøgning og erklæringer.
 13.1.1. Ansøgning.
 Adgang til at opnå boligstøtte er en ret for  

 alle, som opfylder lovens betingelser herfor.
 Det er imidlertid en betingelse for  

 udløsning af den enkeltes ret til boligstøtte, at vedkommende  

 indgiver en ansøgning til kommunalbestyrelsen, jf. § 40, stk. 1  

 og 2.
Den personkreds, der kan være berettiget til  

 boligstøtte, er fastsat i lovens §§ 1-4. Berettiget til  

boligsikring er ikke-pensionister, der er lejere, jf. pkt. 2.1. En  

 ansøgning om boligsikring fra en husstand, der bor til leje, skal  

 således indgives af lejeren.
Er flere husstandsmedlemmer lejere, kan  

 ansøgning indgives af en af lejerne eller af flere i forening.
Kommunen kan efter loven ikke kræve, at samtlige  

 husstandsmedlemmer skal underskrive ansøgningen.
Derimod er der fra 1.  

 januar 2000 krav om, at samtlige voksne husstandsmedlemmer underskriver en  

 hæftelseserklæring, jf. § 48b, pkt. 13.1.3 og 14.5.1, som  

 betingelse for, at boligsikring kan udbetales.
 Berettiget til boligydelse er pensionister.  

 Ansøgning om boligydelse til pensionister indgives af pensionisten,  

 uanset om denne er lejer, ejer eller andelshaver eller har  

 husstandsfællesskab med en lejer, ejer eller andelshaver, jf.  

 pkt.2.2.
 Kommunalbestyrelsen kan bestemme, at ansøgning skal  

 ske skriftligt på en særlig blanket, jf. § 41, stk. 1.  

 Kommunernes Landsforening har udarbejdet standardblanketter til  

 ansøgning.
 En kommune kan derimod ikke forlange, at enhver senere  

 meddelelse fra en støttemodtager, der modtager løbende  

 boligstøtte, tilsvarende skal indgives på en sådan  

 blanket.
 Til brug ved ansøgningens behandling kan  

 kommunalbestyrelsen forlange de nødvendige oplysninger ikke  

 alene af ansøgeren, men også af ejendommens ejer.
Støtteansøgeren er efter § 41, stk. 3,  

 forpligtet til at give kommunen enhver oplysning, der har betydning for  

 beregning af boligstøtten - ligesom støttemodtageren efter §  

 43, stk. 3, så længe boligstøtte modtages, har pligt til  

 at oplyse om alle forhold, der kan reducere den løbende støttes  

 størrelse. - Denne oplysningspligt vil primært vedrøre  

 indkomst, formue, leje og husstandens størrelse.
Med hensyn til  

 indkomsten vil oplysningspligten i de tilfælde, hvor boligstøtte  

 søges midt i et kalenderår, herunder kunne komme til at omfatte  

 oplysninger om indkomstforhold, der ligger forud for  

 ansøgningstidspunktet.
Der henvises herom nærmere til pkt.  

 14.4.5 vedrørende periodeopdeling.
Kommunalbestyrelsen kan forlange at se lejekontrakt eller  

 boligoverenskomst.
Er lejen eller boligafgiften eller andre vilkår  

 ændret efter kontraktens udfærdigelse, må ændringerne  

 dokumenteres ved forevisning af andet skriftligt materiale herom, f.eks.  

 huslejekvitteringer eller erklæring fra udlejeren, jf. pkt. 19.1.2.  

 Dokumentation er også nødvendig, når der kun foreligger en  

 mundtlig lejeaftale, jf. § 41, stk. 3.
 Ejendommens ejer har efter § 41, stk. 4, en tilsvarende  

 oplysningspligt med hensyn til f.eks. lejens størrelse, ejendommens  

 alder og lejlighedens standard.
 Udover at indhente oplysninger kan kommunalbestyrelsen  

 efter aftale med ansøgeren besigtige det lejede, jf. § 41, stk. 4.
 Kommunalbestyrelsen kan endvidere afkræve andre  

 offentlige myndigheder og fra 1. juli 1999 også  

 arbejdsløshedskasser oplysninger, som anses for nødvendige for  

 sagens afgørelse, jf. § 78. Kommunen skal som efter  

 retssikkerhedsloven oplyse ansøgeren om adgangen til at indhente  

 oplysninger, herunder om adgangen til at indhente økonomiske  

 oplysninger til brug for generel kontrol i form af  

 registersammenkøring eller sammenstilling af oplysninger i  

 kontroløjemed.
 Ved flytning til en anden lejlighed, også inden for  

 samme boligkompleks, skal indgives ny ansøgning om  

 boligstøtte, selv om boligtageren allerede oppebærer  

 boligstøtte i den lejlighed, vedkommende fraflytter.
Ny ansøgning skal ligeledes indgives, såfremt  

 en tidligere ansøger, der i en periode (f.eks. på grund af for  

 høj indkomst) har mistet retten til boligstøtte, på ny  

 bliver berettiget hertil.
Har en støttemodtager været fraflyttet  

 boligen, således at boligstøtten er bortfaldet, skal der  

 ligeledes indgives ny ansøgning.
Dette gælder også inden  

 for et kalenderår.
Det samme gælder, såfremt et  

 husstandsmedlem overtager en bolig efter en støttemodtagers død  

 eller optagelse på plejehjem.
 Såfremt en boligtager har modtaget boligsikring og  

 derefter bliver berettiget til boligydelse eller omvendt, skal der derimod  

 ikke indgives ny ansøgning.
 Ny ansøgning er heller ikke nødvendig,  

 når boligydelse har været bortfaldet i forbindelse med bortfald  

 af pension, og pensionsudbetalingen genoptages, jf. pkt. 13. 2.1.5.
 Hvis det er kommunalbestyrelsen bekendt, at en boligtager,  

 der ikke har ansøgt om boligstøtte, opfylder betingelserne  

 herfor, bør den henlede opmærksomheden på adgangen til at  

 opnå boligstøtte.
Det henstilles til kommunalbestyrelsen, at der  

informeres om adgangen til at ansøge om boligstøtte  

 samtidig med, at der efter § 20 i lov om social pension udsendes meddelelse  

 om ret til folkepension.
Også i forbindelse med påbegyndelse af  

 sag om førtidspension eller invaliditetsydelse bør kommunen  

 orientere om muligheden for samtidig at søge boligstøtte, jf.  

 nedenfor pkt. 13.2.1.5.
 13.1.2. Formueoplysninger.
 Fra 1. januar 2000 indgår et formuetillæg  

 vedrørende formuer over 500.000 kr. i husstandsindkomsten, jf. pkt.  

 3.7.
På ansøgningen om boligstøtte skal  

 støttemodtageren oplyse, om husstanden har en uregistreret formue over  

 100.000 kr., jf. pkt. 3.7.3.2. Er dette tilfældet, skal beløbet  

 oplyses, og støttemodtageren skal særskilt eller på  

 ansøgningen afgive en »tro og love« erklæring om rigtigheden af det anførte  

 beløb.
Er husstandens uregistrerede formue på 100.000 kr. eller  

 derunder, skal der ved ansøgningen afgives en »tro og love« erklæring  

 herom, mens beløbets størrelse er uden betydning. »Tro og love«  

 erklæringen underskrives af ansøgeren og alle husstandsmedlemmer  

 bortset fra børn under 23 år, dvs. den samme personkreds, som  

 efter loven hæfter for tilbagebetaling af for meget udbetalt  

 boligstøtte, jf. nedenfor pkt. 13.1.3.
 Kommunen kan i forbindelse med ansøgning  

 nægte udbetaling af boligstøtte, indtil underskrevet  

 formueerklæring foreligger.
 Om formueerklæring i forbindelse med  

 årsomregningen henvises til pkt. 3.7.3.2, 14.2.1 og 14.3.1.
13.1.3. Hæftelseserklæring Udover ansøgningen er det fra 1. januar 2000 efter  

 § 41, stk. 2, en betingelse for udbetaling af boligstøtte, at samtlige  

 husstandsmedlemmer, der bebor den bolig, hvortil boligstøtte  

 søges, har underskrevet en erklæring om, at de hæfter  

 solidarisk for eventuelle krav om tilbagebetaling af for meget udbetalt  

 boligstøtte, jf. § 48b og pkt. 14.5.1. Dette gælder dog ikke  

 børn under 23 år og personer, der var husstandsmedlemmer ved  

 lovændringens ikrafttræden 1. januar 2000.
 Kommunen kan i forbindelse med ansøgning  

 nægte udbetaling af boligstøtte, indtil underskrevet  

 hæftelseserklæring foreligger.
 Underskrifts- og hæftelseskravet gælder  

 såvel de personer, der var voksne husstandsmedlemmer ved  

 ansøgningens indgivelse, som personer, der senere tilflytter, samt  

 hjemmeboende børn, der forbliver boende efter, at de er fyldt 23  

 år og dermed ophører med at blive betragtet som børn i  

 boligstøttelovens forstand.
Ved en persons tilflytning, og når et barn fylder 23  

 år, skal den pågældende underskrive en  

 hæftelseserklæring inden for 3 måneder, jf. § 41, stk.  

 2. Kommunen skal anmode om at modtage  

 hæftelseserklæringen.
Har kommunen ikke modtaget en underskrevet  

 erklæring inden fristens udløb, skal  

 boligstøtteudbetalingen efter § 46, stk. 1, bringes til ophør  

 med virkning fra fristens udløb.
Støttemodtageren skal i  

 anmodningen om fremsendelse af hæftelseserklæring til kommunen  

 have klar oplysning om, at virkningen af ikke at fremsende erklæringen  

 er, at boligstøtteudbetalingen ophører.
Boligstøtte kan udbetales på ny fra den 1. i  

 måneden, efter en ny ansøgning med formueerklæring og  

 hæftelseserklæring er indgivet.
Udbetaling af et eventuelt  

 hidtidigt kompensationsbeløb efter § 83 vil samtidig skulle genoptages  

 og fortsætte, indtil betingelserne i § 83 for bortfald af  

 kompensationsbeløbet er opfyldt, jf. pkt. 20.
 Reglen om underskrift og hæftelse gælder fuldt  

 ud for alle ansøgninger om boligstøtte efter  

 lovændringens ikrafttræden 1. januar 2000. For husstande, der  

 allerede modtager boligstøtte på dette tidspunkt, har reglerne  

 virkning for personer, der flytter ind eller fylder 23 år efter lovens  

 ikrafttræden, mens der ikke stilles krav om underskrift for personer,  

 der allerede er voksne husstandsmedlemmer.
 Husstandsmedlemmer, der før 1. januar 2000 har  

 underskrevet ansøgning om boligstøtte som medansøgere,  

 vil fortsat hæfte solidarisk, uanset at hæftelseserklæring  

 ikke er indgivet.
 13.2. Udbetaling.
 13.2.1. Tidspunkt for udbetaling.
 13.2.1.1. Generelle regler.
 Boligstøtte ydes som hovedregel med virkning fra  

begyndelsen af den måned, der følger nærmest efter  

 ansøgningens indgivelse, jf. § 40, stk. 1, 2. pkt.  

 Støtte kan dog tidligst udbetales fra indflytningsdagen.
Når boligstøtte søges i forbindelse  

 med flytning, kan boligstøtte dog udbetales med virkning fra  

 indflytningsdagen, når ansøgning indgives indtil en måned  

 efter denne dato.
Dette gælder, uanset om ansøgeren hidtil har  

 modtaget boligstøtte til en anden bolig.
Hvis indflytning sker d. 15.  

 i en måned, kan boligstøtte således ydes fra  

 indflytningsdatoen, hvis ansøgning indgives senest d. 15. i den  

 følgende måned.
Ved indflytningsdagen forstås datoen for den fysisk,  

 faktiske indflytning.
Som udgangspunkt herfor kan datoen for  

 folkeregistertilmelding lægges til grund.
Såfremt  

 ansøgeren kan dokumentere, at indflytning faktisk er sket på et  

 tidligere tidspunkt, eller kommunen kan dokumentere, at indflytning er sket  

 på et senere tidspunkt, lægges dette dog til grund ved  

 boligstøtteberegningen.
En forudsætning for udbetaling af  

 boligstøtte fra indflytningstidspunktet er dog, at der betales  

 boligudgift fra dette tidspunkt, jf. pkt. 5.1.6.
Boligstøtte udbetales som udgangspunkt med hele det  

 berettigede beløb.
En boligydelsesmodtager, som er berettiget til  

 såvel tilskud som lån, kan fravælge lånet eller  

 ansøge om kun at få udbetalt en mindre del af lånet.
En  

 boligydelsesmodtager, der alene er berettiget til boligydelseslån, kan  

 ligeledes ansøge om kun at få en mindre del af lånet  

 udbetalt.
Efter § 40, stk. 3, kan ændring af den del af  

 boligydelseslånet, der ønskes udbetalt, kun søges i  

 forbindelse med, at boligstøtten reguleres pr. 1. januar, jf. § 43.  

 Ændring kan herudover ske i forbindelse med ændring af  

 støttemodtagerens forhold, der i øvrigt fører til  

 omberegning af boligstøtten, jf. §§ 44 og 46.
 13.2.1.2. Udbetaling sker forud.
 Boligstøtte udbetales efter lovens § 42, stk. 2,  

 månedsvis forud.
 13.2.1.3. Udbetaling af à contobeløb.
Kan kommunalbestyrelsen ikke nå at  

 færdigbehandle ansøgningen endeligt, inden boligstøtte  

 skal udbetales, bør der udbetales et midlertidigt beløb, der  

 senere reguleres.
Kommunen skal gøre ansøgeren bekendt med, at  

 boligstøtte er udbetalt à conto, og at der senere vil ske  

 regulering evt. således, at der skal ske tilbagebetaling af den  

 udbetalte støtte.
Når sagen er færdigbehandlet, må  

 boligstøtten reguleres med virkning fra den 1. i den måned, der  

 følger efter ansøgningens indgivelse, dog tidligst fra  

 indflytningsdagen, jf. pkt. 13.2.1.1.
 13.2.1.4. Forsinket udbetaling af boligstøtte.
 Boligstøtte udbetales månedsvis forud.
 En boligtager kan ikke unddrage sig følgerne af  

for sen betaling af husleje, ejendomsskatter eller gæld, sikret  

 ved pant i den faste ejendom, med henvisning til manglende eller forsinket  

 udbetaling af boligstøtte, jf. § 42, stk. 4.
Uanset om boligstøtten udbetales til lejeren eller  

 udlejeren (jf. nedenfor pkt. 13.2.3), vil for sen betaling af  

 boligstøtte ikke kunne fritage lejeren for pligten efter lejeloven til  

 rettidig betaling af den fulde leje, hvorefter forsinkelse med lejebetalingen  

 kan give udlejeren ret til at hæve lejemålet.
Kommunalbestyrelsen  

 må derfor drage omsorg for, at udbetalingen i tilfælde, hvor  

 lejen forfalder til betaling den 1. i måneden, sker så betids, at  

 lejeren - blandt andet ved hjælp af boligstøtten - kan betale  

 lejen rettidigt.
 Opmærksomheden henledes i denne forbindelse  

 på, at sidste rettidige betalingsdag efter lejeloven er 3. hverdag  

 efter forfaldsdag.
 13.2.1.5. Udbetaling af boligydelse i forbindelse med  

 pensionsudbetaling.
 Berettigelsen til boligydelse indtræder tidligst fra  

 det tidspunkt, hvor støttemodtageren er berettiget til at få  

 udbetalt pension, jf. også pkt. 2.2.
 Førtidspension udbetales med virkning fra den 1. i  

 måneden efter, at der er truffet afgørelse om pension, dog  

 senest med virkning fra den 1. i måneden efter, at der er  

 forløbet 3 måneder fra sagens påbegyndelse.
 Berettigelsen til boligydelse opstår som hovedregel  

 ved pensionstilkendelsen, men udbetales pensionen med tilbagevirkende  

 kraft, udbetales boligydelse med virkning fra samme tidspunkt, det vil  

 sige som udgangspunkt fra den 1. i måneden efter, at der er  

 forløbet 3 mdr. fra pensionssagens påbegyndelse.
 Har ansøgeren hidtil været berettiget til  

 boligsikring, skal omberegning til boligydelse således ske fra dette  

 tidspunkt.
Når pension tilkendes med tilbagevirkende kraft, og  

 boligydelse beregnes, skal såvel pension som eventuelle modtagne  

 sygedagpenge mv., der ikke er fratrukket i pensionen, indgå i den  

 husstandsindkomst for den forløbne periode  

 (ansøgningsperioden), der lægges til grund ved  

 boligydelsesberegningen.
Det bemærkes i den forbindelse, at det i § 32  

 i lov om social pension er fastsat, at udbetales der pension med  

 tilbagevirkende kraft, fratrækkes sygedagpenge,  

 arbejdsløshedsdagpenge og kontanthjælp for udbetalingsperioden.  

 Denne regel har virkning fra 1. januar 1999. Efter reglen kan udbetalte  

 sygedagpenge, arbejdsløshedsdagpenge samt kontanthjælp  

 fratrækkes i alle pensionens bestanddele, for så vidt angår  

 pension tilkendt efter pensionslovens § 14 (førtidspension). Der kan i  

 den enkelte måneds pensionsudbetaling ikke fratrækkes mere end  

 den i samme måned udbetalte ydelse i form af syge- og  

 arbejdsløshedsdagpenge eller kontanthjælp.
 Boligydelsen udbetales på grundlag af den herefter  

 opgjorte indkomst, dvs. pension, dagpenge m.v., med de faktisk skete fradrag  

 i udbetalte sygedagpenge, kontanthjælp m.v.
 Er der udbetalt boligsikring i ansøgningsperioden,  

 skal boligydelsen for samme periode anvendes til tilbagebetaling af  

 boligsikringen, jf. § 49 sammenholdt med § 4, stk. 2, jf. endvidere pkt.  

 14.5.2 om modregning.
Det følger endvidere af boligstøttelovens §  

 50, stk. 2, at krav om tilbagebetaling af ydelser efter lov om en aktiv  

 socialpolitik, i tilfælde af tilkendelse af pension med tilbagevirkende  

 kraft, kan modregnes i boligydelsen for ansøgningsperioden.
Modregning  

 forudsætter, at kommunen har et krav om tilbagebetaling efter den  

 sociale lovgivning.
Det følger af  § 94 i lov om en aktiv  

 socialpolitik, at kommunen typisk vil have et sådant krav om  

 tilbagebetaling af kontanthjælp ydet for en periode, hvor der senere er  

 tilkendt pension med tilbagevirkende kraft.
Modregningen vil i så fald  

 kunne ske.
En tilsvarende bestemmelse findes ikke for så vidt  

 angår dagpenge.
Der er ikke særskilt hjemmel i  

 boligstøttelovens § 50 til at kræve tilbagebetaling af  

 sygedagpenge eller andre ydelser, der bliver udbetalt efter lov om en aktiv  

 socialpolitik.
Sådanne beløb, der ikke har kunnet  

 fratrækkes i pensionsudbetalingen, fordi denne har været mindre  

 end de tidligere udbetalte sygedagpenge m.v., kan således ikke  

 fratrækkes i boligydelsen efter § 50.
Det er for så vidt en forudsætning for, at  

 berettigelse til pension og boligydelse opstår samtidig, at  

 ansøgning om boligydelse er indgivet på det tidspunkt, hvorfra  

 ansøgeren er berettiget til pension.
Kommunalbestyrelsen bør  

 derfor, jf. den almindelige vejledningspligt, informere herom.
For at  

 undgå forskelsbehandling som følge af eventuelle forskelle i  

 kommunernes informationsvirksomhed kan det dog accepteres, at der udbetales  

 boligydelse med tilbagevirkende kraft fra pensionstilkendelsen i de  

 tilfælde, hvor pension ydes med tilbagevirkende kraft, uanset om der er  

 ansøgt om boligydelse fra dette tidspunkt.
 Det er dog en betingelse, at pensionisten inden  

 boligstøtteudbetalingen har underskrevet en ansøgning om  

 boligstøtte.
 En pensionist, der under strafafsoning får inddraget  

 sin pension efter pensionsloven, mister retten til boligydelse fra det  

 tidspunkt, hvor pensionen inddrages, jf. § 52 og pkt. 13.2.4. Udbetales der,  

 efter at pensionen er inddraget efter pensionsloven, et beløb til  

 dækning af husleje i den hidtidige bolig, bevarer pensionisten retten  

 til boligydelse i den hidtidige bolig.
 Når boligydelse og pension har været  

 bortfaldet, skal udbetaling af boligydelse genoptages fra samme dato som  

 pensionsudbetalingen uden fornyet ansøgning.
 13.2.2. Kommunens udbetaling af boligstøtte.
 Boligstøtten beregnes og udbetales af  

 kommunalbestyrelsen.
Når boligstøtte ydes, skal  

 kommunalbestyrelsen meddele ansøgeren den beregnede  

 boligstøttes størrelse samt oplyse om, på hvilket  

 grundlag boligstøtten er beregnet, herunder indkomst, leje og  

 børnetal.
Kommunalbestyrelsen bør meddele de af  

 støttemodtageren faktisk afgivne oplysninger, der er lagt til grund  

 ved beregningen.
 Meddelelsen skal tillige indeholde oplysning om, at  

 alle ændringer i boligtagerens forhold skal indberettes til  

 kommunen.
 Endelig skal meddelelsen indeholde oplysning om  

 konsekvenserne af eventuel manglende indberetning fra  

 støttemodtageren.
 Hvis en kommune har et særligt behov for, at  

 oplysninger om ændringer i boligstøttemodtagerens forhold gives  

 på et særligt boligstøttekontor, skal meddelelsen til  

 boligstøttemodtageren indeholde en tydelig angivelse af, at alle  

 ændringer i boligstøttemodtagerens forhold skal indgives direkte  

 til boligstøttekontoret, og at oplysningspligten ikke kan opfyldes  

 ved, at støttemodtageren f.eks. til brug for beregning af  

 kontanthjælp giver (de samme) oplysninger på et aktiverings- og  

 kontanthjælpskontor eller til brug for beregning af pension giver  

 oplysninger på et pensionskontor.
Meddelelsen til boligstøttemodtageren må i  

 alle tilfælde indeholde klare oplysninger om, hvortil ændringer i  

 støttemodtagerens forhold skal meddeles.
Meddelelsen bør  

 udformes således, at det klart tilkendegives, i hvilke situationer der  

 foreligger indberetningspligt.
Opmærksomheden henledes herudover generelt på  

 forvaltningslovens regler om partshøring m.v.
Det fremgår  

 således af forvaltningslovens § 19, at kan en part ikke antages at  

 være bekendt med, at myndigheden er i besiddelse af bestemte  

 oplysninger om sagens faktiske omstændigheder, må der ikke  

 træffes afgørelse, før myndigheden har gjort parten  

 bekendt med oplysningerne og givet denne lejlighed til at fremkomme med en  

 udtalelse.
Dette gælder dog kun, hvis oplysningerne er til ugunst for  

 den pågældende part og er af væsentlig betydning for sagens  

 afgørelse.
Partshøring kan endvidere undlades, når  

 myndigheden efter anmodning fra parten kan ændre sin afgørelse  

 til fordel for denne.
 Det følger heraf, at hvis en kommune ved  

 boligstøtteberegningen ikke fuldt ud lægger de oplysninger til  

 grund, der er meddelt af støttemodtageren, og hvis ændringen er  

 til ugunst for støttemodtageren, skal kommunen enten give  

 støttemodtageren mulighed for at udtale sig, inden afgørelsen  

 træffes, eller typisk træffe afgørelsen på det  

 ændrede grundlag, men gøre støttemodtageren  

 opmærksom på, at der er lagt ændrede oplysninger til grund,  

 hvilke ændrede oplysninger der er tale om, samt at sagen kun genoptages  

 med tilbagevirkende kraft, hvis støttemodtageren har indvendinger.
 13.2.3. Udbetaling til andre.
 By- og boligministeren kan efter lovens § 42, stk. 2, 2.  

 pkt., fastsætte regler om udbetaling af boligstøtte.
Ved Bygge- og Boligstyrelsens bekendtgørelse nr.  

 615 af 8. juli 1992 om udbetaling af boligstøtte, der er optaget som  

 bilag til vejledningen, er det fastsat, at kommunalbestyrelsen kan beslutte,  

 at boligstøtte til en lejer skal udbetales til udlejeren.
Dette kan  

 f.eks. være administrativt hensigtsmæssigt, hvis der er tale om  

 et større antal lejligheder i samme boligorganisation.
Udlejeren kan  

 ikke gøre krav på vederlag for den administration, der herved  

 påføres denne.
Det forudsættes, at udlejeren behandler  

 oplysningerne om udbetaling af boligstøtte med den fornødne  

 fortrolighed.
Udbetalingen skal ske månedsvis.
Boligtageren skal  

 underrettes om beregningsgrundlag mv. som anført ovenfor, jf. pkt.  

 13.2.2.
Endvidere kan kommunalbestyrelsen beslutte, at  

 boligstøtten i tilfælde, hvor en boligydelsesberettiget  

 pensionist har husstandsfællesskab med en lejer, en ejer eller en  

 andelshaver, udbetales til lejeren, ejeren eller andelshaveren.  

 Kommunalbestyrelsen skal i givet fald underrette pensionisten om  

 beslutningen.
Pensionisten underrettes i øvrigt om beregningsgrundlag  

 mv. som anført ovenfor, jf. pkt. 13.2.2. Den person, der får  

 støtten udbetalt, skal ligeledes underrettes om beslutningen samt om  

 beløbets størrelse.
Pligten til at tilbagebetale for meget udbetalt  

 boligstøtte i forbindelse med støttemodtagerens fraflytning  

 eller død påhviler efter to Vestre Landsretsdomme lejeren eller  

 dennes bo, også når boligstøtten er udbetalt til udlejer.  

 Retten udtalte, at boligstøtten tilkommer lejeren, og at  

 boligstøtte ved udbetaling direkte til udlejer måtte anses for  

 modtaget på lejerens vegne.
En eventuel tilbagebetaling af  

 uretmæssigt modtaget boligstøtte måtte derfor i  

 almindelighed være udlejeren uvedkommende, idet tilbagebetalingspligten  

 påhviler lejeren.
Udlejeren var således i de to sager ikke  

 forpligtet til at tilbagebetale boligstøtten.
Det er By- og  

 Boligministeriets opfattelse, at det heller ikke kan aftales mellem en  

 kommune og en udlejer, at udlejeren tilbagebetaler for meget udbetalt  

 boligstøtte til kommunen.
Udlejeren må udbetale  

 boligstøtten til lejer eller dennes bo, og kommunen må herefter  

 rejse tilbagebetalingskrav mod støttemodtageren efter reglerne herom i  

 § 47, jf. pkt. 14.51.
 13.2.4. Bortfald af boligstøtte.
Flytter boligtageren, bortfalder boligstøtten fra  

 fraflytningsdagen, jf. § 42, stk. 3. Dette gælder også ved  

 flytning til plejehjem efter den hidtidige bistandslov, jf. § 140 i lov om  

 social service.
Retten til boligstøtte bortfalder fra  

 fraflytningsdagen, og eventuelt for meget udbetalt boligstøtte skal  

 tilbagebetales.
 Det er en forudsætning for tilbagebetaling af  

 boligstøtte vedrørende en periode efter fraflytningsdagen, at  

 tilbagebetalingsbetingelserne i § 47, stk. 6, er opfyldt på det  

 tidspunkt, hvor boligstøtten modtages, dvs. enten at oplysningspligten  

 er tilsidesat, og at der foreligger et bebrejdelsesværdigt forhold i  

 forbindelse hermed (dvs. at støttemodtageren vidste, at der burde  

 være givet oplysning), eller at boligstøtten er oppebåret  

 uberettiget og mod bedre vidende. - Retten til boligstøtte til den  

 hidtidige bolig opretholdes dog fortsat, hvis støttemodtageren anvises  

 midlertidigt botilbud i boformer som nævnt i kapitel 18 i lov om social  

 service, på plejehjem eller i en ældrebolig.
Ved fraflytningsdagen forstås datoen for den  

 fysiske, faktiske fraflytning.
Som udgangspunkt herfor kan datoen for  

 folkeregisterframelding lægges til grund.
Såfremt  

 ansøgeren kan dokumentere, at fraflytning faktisk er sket på et  

 senere tidspunkt, eller kommunen kan dokumentere, at fraflytning er sket  

 på et tidligere tidspunkt, lægges dette dog til grund ved  

 boligstøtteberegningen.
 Hvis en boligtager i forbindelse med leje eller køb  

 af en ny bolig i nogle måneder råder over to boliger, kan  

 boligtageren alene modtage boligstøtte til den bolig, vedkommende  

 faktisk bebor.
Ved en enlig boligtagers død bortfalder  

 støtten ved udgangen af den måned, hvori dødsfaldet er  

 sket.
Udbetalingen kan således ikke udstrækkes, indtil boligen  

 genudlejes.
Ved fremleje af en del af lejligheden bortfalder eller  

 nedsættes boligstøtten fra den 1. i måneden efter det  

 tidspunkt, da fremlejeforholdet begynder, jf. tillige pkt. 5.1.5 om fremleje  

 eller fremlån.
Det samme gælder, hvis en del af boligen anvendes  

 til erhverv.
 Såfremt en boligtager siger lejemålet op med  

 kontraktmæssigt varsel, normalt 3 måneder, men flytter efter  

 f.eks. 2 måneder, er boligtageren ikke berettiget til  

 boligstøtte i den sidste måned, selv om der består en  

 forpligtelse til at betale leje i hele perioden.
 Som anført under pkt. 13.1.2 kan  

 boligstøtten bortfalde, hvis støttemodtageren og dennes  

 husstandsmedlemmer ikke underskriver en formueerklæring i det omfang,  

 dette kræves efter bekendtgørelsen herom, jf. pkt. 3.7.3.2.  

 Boligstøtten kan endvidere bortfalde, hvis der ikke afgives  

 hæftelseserklæring af husstandsmedlemmer, der flytter ind i  

 støttemodtagerens bolig, eller fra børn, der fylder 23  

 år, jf. pkt. 13.1.3.
 Ifølge lovens § 52 mister en pensionist, der under  

 strafafsoning får inddraget sin pension efter pensionslovens regler  

 herom, retten til boligydelse fra det tidspunkt, hvor pensionen inddrages.  

 Pensionisten bevarer dog retten til boligydelse, hvis der, efter at pensionen  

 er inddraget efter pensionsloven, udbetales et beløb til dækning  

 af husleje, jf. § 52, stk. 2.
 Det bemærkes, at lånebeløb ikke  

 forfalder ved bortfald af boligydelse, men først ved ejerskifte,  

 overdragelse af andelsbeviset, eller såfremt pensionisten  

 udtræder af husstanden, jf. pkt. 11.4 og § 39.
 Hvis retten til boligydelse er bortfaldet, fordi pensionen  

 inddrages efter pensionslovens regler herom, kan der eventuelt ydes  

 boligsikring, jf. dog pkt. 2.4.1.
14. Omberegning og efterregulering 14.1. Indledning.
 Regler om omberegning og efterregulering af  

 boligstøtte er fastsat i boligstøttelovens kap. 9. §43  

 vedrører årsomregningen pr. 1. januar, §§ 44-46 vedrører  

 omberegning af boligstøtten i løbet af året og §§ 47-51  

 vedrører efterregulering.
 Reglerne for omberegning og efterregulering af  

 boligstøtten er ændret på en række punkter fra 1.  

 januar 2000.
 Hovedprincipperne er, at den løbende  

 boligstøtte som udgangspunkt skal omberegnes i løbet af  

 året, hvis der sker en væsentlig indkomstændring eller  

 ændring i antallet af børn eller af lejens størrelse, jf.  

 §§ 44 og 46.
 Der skal ske efterregulering og tilbagebetaling af for  

 meget udbetalt boligstøtte, hvis det efterfølgende ved  

 slutligningsresultatet viser sig, at husstandens indkomst har været  

 væsentligt højere end den indkomst, der er lagt til grund for  

 boligstøtteberegningen, og støttemodtageren ikke i  

 boligstøtteåret har givet kommunen meddelelse om  

 indkomstændringerne, jf. § 47, stk. 1-6.
 Hvis boligstøttemodtageren har undladt at give  

 meddelelse om andre forhold, der ville have medført nedsættelse  

 eller bortfald af støtten, eller hvis støttemodtageren i  

 øvrigt mod bedre vidende har oppebåret boligstøtte, skal  

 der ligeledes som hidtil ske tilbagebetaling af den for meget udbetalte  

 boligstøtte, jf. § 47, stk. 7.
Dog er for tilbagebetalingskrav indført en  

bagatelgrænse på 696 kr. (1998-niveau) for krav  

 vedrørende et kalenderår, jf. § 47, stk. 8. Krav under dette  

 minimum skal ikke rejses.
Bagatelgrænsen er kun obligatorisk for  

 så vidt angår efterreguleringskrav efter § 47, stk. 1.
 Grænserne for, hvornår der skal foretages  

 omberegning og efterregulering på grund af indkomststigninger, er fra  

 1. januar 2000 fastsat til 16.000 kr. (1998-niveau). Grænsen for  

 omberegning på grund af indkomstfald er som hidtil 10.000 kr.
 Omberegning ved indkomstfald skal som hidtil ske, hvis  

 boligstøttemodtageren sandsynliggør, at husstandsindkomsten vil  

 falde med mindst 10.000 kr. på årsbasis for den resterende del af  

 året i forhold til det hidtidige beregningsgrundlag.
 Ved meddelelse fra støttemodtageren om en  

indkomstnedgang skal der således med henblik på  

 vurderingen af indkomstnedgangens størrelse ske en sammenligning af  

 den aktuelle husstandsindkomst - beregningsgrundlaget - der faktisk ligger  

 til grund for den hidtidige boligstøtteberegning med en tilsvarende  

husstandsindkomst, opgjort på årsbasis på grundlag  

 af de nye indkomstoplysninger (dvs. den aktuelle månedlige indkomst x  

 12), jf. pkt. 14.3.2.1.
 Omberegning, hvorved boligstøtten nedsættes,  

 skal fra 1. januar 2000 ske, når de indberettede ændringer lader  

 formode, at indkomsten indtil omberegningstidspunktet sammen med den  

 forventede indkomst i resten af boligstøtteåret  

 (kalenderåret) vil overstige den hidtil forventede indkomst for  

 året med mindst 16.000 kr. (1998-niveau). Beløbet for  

indkomststigningen er fra 1. januar 2000 fastsat i 1998-niveau og  

 reguleres efter § 72.
Ved meddelelse om en indkomststigning skal det  

 således opgøres, hvilken indkomst støttemodtageren  

 herefter i alt må forventes at få for hele det  

 pågældende boligstøtteår (kalenderår) på  

 grundlag af oplysningerne om indkomstforholdene forud for  

 omberegningstidspunktet, og den forventede indkomst for den resterende del af  

 året - en opsummeret indkomst.
Denne opsummerede indkomst  

 sammenholdes med den opsummerede indkomst, der kunne opgøres på  

 baggrund af det hidtidige beregningsgrundlag, jf. pkt. 14.3.3.1.
Det er i §§ 46-47 fastsat, at forøgelse af formuen  

 i løbet af året ikke fører til omberegning eller  

 efterregulering.
Reduktion af formuen fører som udgangspunkt heller  

 ikke til omberegning.
Omberegning kan dog ske efter anmodning, hvis den  

 samlede formue er formindsket med mindst 100.000 kr.
 Der skal som hidtil efter §§ 44 og 46 altid foretages  

 fuldstændig omberegning, herunder af  indkomst  og formuetillæg  

 ved personkredsændringer, herunder ved ændring af antallet af  

 børn (ved omberegningen indgår den senest oplyste indkomst for  

 samtlige husstandsmedlemmer).
Om støttemodtagerens oplysningspligt i løbet  

 af året gælder, at kommunen i forbindelse med ændringer i  

 husstandsindkomsten alene skal foretage periodeopdeling af  

 boligstøtteberegningen, når de pågældende  

 indkomstændringer er meddelt til boligstøttekontoret i  

 løbet af boligstøtteåret.
Hvis der i forbindelse med  

 efterreguleringen viser sig at være afvigelser mellem den slutlignede  

 indkomst og den indkomst (incl. indkomstændringer,  

 støttemodtageren har meddelt i løbet af året), der ligger  

 til grund for boligstøtteberegningen, kan der ikke foretages  

 periodeopdeling med hensyn til disse uoplyste indkomstændringer.
Reglerne om hæftelse er ændret fra 1. januar  

 2000. Alle voksne husstandsmedlemmer hæfter herefter solidarisk for for  

 meget udbetalt boligstøtte, jf. § 48 b.
Det er en betingelse for  

 udbetaling af boligstøtten, at de hæftende underskriver en  

 erklæring herom, jf. § 41.
 14.2. Oplysningspligt.
 Boligstøttemodtageren har oplysningspligt over for  

 kommunen med hensyn til alle forhold, der kan medføre ændringer  

 af boligstøtten, jf. § 43.
 14.2.1. Oplysningspligt ved årsomregning.
 Kommunen kan til brug for den årlige omregning  

af boligstøtten (jf. nedenfor pkt. 14.3.1) kræve, at  

 støttemodtageren hvert år giver indberetning om boligudgiften,  

 herunder evt. fremleje, antal husstandsmedlemmer og husstandsindkomst,  

 herunder formue.
 For så vidt angår husstandsindkomst  

 gælder fra 1. januar 2000, at kommunen ved årsomregningen som  

 hovedregel skal lægge den indkomst til grund, der senest er oplyst til  

 kommunen 1. december i året forud for boligstøtteåret (den  

 fremskrevne indkomst, jf. pkt. 3.4.3.).
 Den enkelte kommune har dog fortsat mulighed for, hvis den  

 finder grundlag herfor, at indhente aktuelle indkomstoplysninger fra konkrete  

 støttemodtagere med henblik på en vurdering af, om  

 boligstøtten skal beregnes på grundlag af aktuelle  

 indkomstoplysninger, jf. pkt. 3.4.3.3.
Hvis støttemodtageren undlader at besvare kommunens  

 forespørgsel om de aktuelle indkomstforhold m.v. til brug for  

 årsomregningen, kan kommunen lade boligstøtten bortfalde.
Det er  

 udtrykkeligt fastsat i § 43, at boligstøtteudbetalingen kan bringes  

 til ophør med virkning fra den 1. januar.
Støttemodtageren  

 må så, for på ny at blive berettiget til at få  

 udbetalt boligstøtte, indgive en fornyet ansøgning, og  

 boligstøtten ydes da kun med virkning for fremtiden, dvs. fra den 1. i  

 måneden efter ansøgningens indgivelse, jf. pkt. 13.2.1.
Støttemodtageren har pligt til at oplyse kommunen  

 om indkomstændringer i forhold til den fremskrevne indkomst.
Dette  

 gælder, uanset om kommunen retter en egentlig særskilt  

 forespørgsel om støttemodtagerens aktuelle indkomst, eller om  

 kommunen bevilger boligstøtte på grundlag af den fremskrevne  

 indkomst, og støttemodtageren af bevillingsskrivelsen kan konstatere,  

 at denne ikke svarer til den aktuelle indkomst.
Er den faktiske indkomst  

 faldet med mindst 10.000 kr. eller steget med mindst 16.000 kr., beregnes  

 støtte på grund af den ændrede indkomst.
Giver  

 støttemodtageren inden 1. februar oplysninger om en sådan  

 ændring, lægges den ændrede indkomst til grund ved  

 boligstøtteberegningen fra 1. januar, uanset om der er tale om et  

 indkomstfald, der som hovedregel først indgår i  

 boligstøtteberegningen fra den 1. i måneden efter at oplysningen  

 er givet, jf. § 44 og pkt. 14.3.2.1.
Specielt for så vidt angår formue  

 gælder, at oplysning om formueændringer, der indgives inden 1.  

 februar, har virkning for formuetillægget fra 1. januar.
Dette  

 gælder alle stigninger og fald i den uregistrerede formue.  

 Nedsættelse af formuetillægget kan herudover efter anmodning  

 foretages fra 1. januar ved samlede fald i den registrerede og uregistrerede  

 formue på mindst 100.000 kr., og ved fald i den registrerede formue  

 på mindst 100.000 kr.
Om oplysningspligt for så vidt angår  

 formue, henvises nærmere til pkt. 3.7.3.2.
 14.2.2. Oplysninger til brug for omberegning i løbet af  

 året.
Støttemodtageren har tilsvarende pligt til  

 løbende at oplyse kommunen om alle forhold, der kan medføre  

 nedsættelse eller bortfald af boligstøtten, § 46, stk. 1.  

 Der skal underrettes om alle ændringer i husstandsindkomsten, uanset om  

 ændringen måtte skyldes ansøgerens eller øvrige  

 husstandsmedlemmers indkomstforhold.
Er der tale om en væsentlig  

 ændring, der fører til, at boligstøtten skal  

 nedsættes, omberegnes støtten med virkning fra begyndelsen af  

 den måned, der følger nærmest efter ændringens  

 indtræden, jf. § 46. Forøgelse af formuen i løbet af  

 året medfører ikke ændringer i formuetillægget og  

 dermed heller ikke nedsættelse af boligstøtten i løbet af  

 året.
Virkningen af at undlade at opfylde oplysningspligten er -  

 såfremt der for året er sket en væsentlig indkomststigning  

 - at der efterfølgende skal ske efterregulering og tilbagebetaling af  

 for meget udbetalt boligstøtte.
Endvidere mister  

 støttemodtageren muligheden for ved periodeopdeling alene at få  

 medregnet den uoplyste indkomststigning til den del af året, den  

 faktisk vedrører, jf. nedenfor pkt. 14.4, herunder særligt  

 14.4.2 og 14.4.4.
Hvis kommunen til brug for boligstøtteberegningen i  

 løbet af året beder en støttemodtager om nærmere  

 angivne oplysninger om husstandsindkomst, husstand eller boligudgift, og hvis  

 støttemodtageren ikke giver kommunen de pågældende  

 oplysninger inden udløbet af fristen for svar, kan kommunen efter § 46  

 lade boligstøtten bortfalde fra fristens udløb.
Det samme  

 gælder efter bestemmelsen, hvis et husstandsmedlem, der er tilflyttet  

 eller fyldt 23 år, ikke efter anmodning underskriver en  

 hæftelseserklæring inden for 3 måneder, jf. pkt.  

 13.1.3.
 Efterregulering skal ske, når den slutlignede  

 husstandsindkomst væsentligt overstiger den indkomst -  

 beregningsgrundlaget - der faktisk er lagt til grund ved  

 boligstøtteberegningen, selv om boligstøttemodtageren eventuelt  

 i løbet af året har underrettet boligstøttekontoret om en  

 (i relation til omberegning uvæsentlig) del af indkomststigningen, jf.  

 § 47. For sådanne evt. oplyste indkomstændringer, der ikke i sig  

 selv har givet anledning til omberegning, fordi der var tale om  

 uvæsentlige ændringer, vil der kunne periodeopdeles ved en  

 efterfølgende efterregulering.
Såfremt der i løbet af året er givet  

 oplysning om en uvæsentlig indkomstændring, skal denne derfor  

 altid registreres på sagen, ligesom kommunen skal gøre  

 boligstøttemodtageren bekendt med konsekvensen for en eventuel senere  

 efterregulering, hvis det efterfølgende viser sig, at der rent faktisk  

 i året i alt har foreligget en væsentlig indkomststigning, fordi  

 ikke alle indkomstændringer i løbet af året er blevet  

 meddelt, dvs. at efterreguleringsbetingelserne er opfyldt.
Om efterregulering  

 i øvrigt, se nedenfor pkt. 14.4.
Hvis der sker en ændring i støttemodtagerens  

forhold, der kan medføre en forøgelse af  

 boligstøtten, kan omberegning ske med virkning fra begyndelsen af  

 den måned, der følger nærmest efter  

 støttemodtagerens meddelelse om ændringen til  

 boligstøttekontoret.
Kommunen skal oplyse støttemodtageren om  

 adgangen til at få boligstøtten omberegnet i løbet af  

 året, jf. § 44 og nedenfor pkt. 14.3.2.1.
Kommunalbestyrelsen bør gøre  

 ansøgeren opmærksom på, at kommunen hurtigst muligt skal  

 underrettes om ændringer i beregningsgrundlaget, da tidspunktet for  

 oplysning om ændringen således vil kunne være bestemmende  

 for, fra hvilket tidspunkt boligstøtten kan udbetales med et  

 ændret beløb.
Hvorvidt en støttemodtagers henvendelse om  

 indkomstændringer bør give kommunen anledning til at indhente  

 yderligere oplysninger, herunder om ændringer, der måtte  

 være indtrådt forud for den oplyste indkomstændring,  

 må bero på en konkret vurdering af de modtagne oplysninger.
 Det påhviler boligstøttemodtageren at  

 godtgøre, at kommunen har modtaget de fornødne oplysninger til  

 at ændre den løbende boligstøtte.
 Hvis en kommune har et særligt behov for, at  

 oplysninger om ændringer i boligstøttemodtagerens forhold gives  

 på et særligt boligstøttekontor, skal meddelelsen til  

 boligstøttemodtageren indeholde en tydelig angivelse af, at alle  

 ændringer i boligstøttemodtagerens forhold skal indgives direkte  

 til boligstøttekontoret, og at oplysningspligten ikke kan opfyldes  

 ved, at støttemodtageren f.eks. til brug for beregning af  

 kontanthjælp giver (de samme) oplysninger på et aktiverings- og  

 kontanthjælpskontor eller til brug for beregning af pension giver  

 oplysninger på et pensionskontor.
I tilfælde, hvor boligstøtteansøgeren  

 modtager støtte efter lov om en aktiv socialpolitik, må  

 kommunerne således i skrivelserne til bevilling af boligstøtte  

 tydeligt angive, at boligstøtteansøgeren ikke opfylder sin  

 oplysningspligt ved at give meddelelse om ændringer i sine forhold til  

 andre kommunale kontorer f.eks. til brug for beregning af kontanthjælp,  

 men at der skal rettes henvendelse til boligstøttekontoret, selvom der  

 eventuelt samtidig gives (samme) oplysninger til brug for  

 kontanthjælpsberegningen.
Det samme gælder med hensyn til  

 boligydelsesmodtageres eventuelle oplysninger til pensionskontoret.
 Hvis støtte søges midt i året, vil  

 ansøgeren - udover at oplyse om de aktuelle indkomstforhold på  

 ansøgningstidspunktet - også skulle give oplysninger om  

 indkomsten og indkomstændringer i den del af året, der ligger  

 forud for ansøgningen, idet en eventuelt højere indkomst i  

 begyndelsen af året ellers ved en eventuel efterregulering vil blive  

 medregnet for hele året, jf. pkt. 14.4.5.
 Da kommunens modtagelse af støttemodtagerens  

 oplysninger er væsentlig, såvel med hensyn til omberegning i  

 løbet af året, som med hensyn til støttemodtagerens  

 mulighed for periodeopdeling ved en efterfølgende efterregulering,  

 bør kommunen skriftligt kvittere for modtagelsen af oplysninger om  

 ændrede forhold i løbet af boligstøtteåret.
 Kommunen bør endvidere løbende  

indskærpe støttemodtageren oplysningspligten, f.eks. ved  

 fremsendelse af udspecificerede opgørelser over de elementer, der  

 indgår ved opgørelse af den enkeltes husstandsindkomst og  

 boligudgift, således at støttemodtageren er opmærksom  

 på, at ændringer heri har betydning for boligstøttens  

 fremtidige beregning.
 14.3. Årsomregning og omberegning i løbet af  

 året.
 14.3.1. Årlig fastsættelse.
 Løbende boligstøtte skal reguleres hvert  

 år den 1. januar efter de ændringer i beregningsgrundlaget,  

 herunder boligstøttemodtagerens husleje, husstand og  

 husstandsindkomst, der måtte være sket siden den sidst foretagne  

 beregning, jf. § 43, stk. 1.
 Kommunalbestyrelsen kan som betingelse for fortsat  

 udbetaling af boligstøtte afkræve ansøgeren oplysning  

 herom, jf. pkt. 14.2.1.
Udgangspunktet for regulering er, at den  

 husstandsindkomst, der lægges til grund ved  

 boligstøtteberegningen, er den forventede indkomst opgjort efter  

 boligstøttelovens § 8, stk. 1-6. Indkomsten opgøres som  

 udgangspunkt som den husstandsindkomst, der er registreret i kommunen 1.  

 december i året forud for boligstøtteåret, opreguleret med  

 en reguleringssats fastsat af By- og Boligministeriet   den fremskrevne  

 indkomst.
Der henvises til pkt. 3.3.1. og pkt. 3.4.
 Hvis støttemodtagerens oplysninger inden 1. februar  

 i boligstøtteåret viser, at den forventede indkomst for  

 boligstøtteåret pr. 1. januar bliver mindst 16.000 kr.  

 (1998-niveau) højere end den fremskrevne indkomst, lægges den  

 aktuelle indkomst til grund for boligstøtteberegningen, jf. også  

 pkt. 14.3.3.1. Det samme gælder, hvis den forventede indkomst på  

 årsbasis pr. 1. januar bliver mindst 10.000 kr. mindre end den  

 fremskrevne indkomst, jf. også pkt 14.3.2.1.
Hvis en boligstøttemodtager allerede fra  

 årets begyndelse ved og oplyser om, at der vil indtræde en  

 væsentlig ændring af indkomsten på et nærmere angivet  

 tidspunkt, kan boligstøtten beregnes indtil dette tidspunkt, uden at  

 indkomstændringen indgår.
Det er dog en forudsætning, at  

 boligstøttemodtageren kan dokumentere indkomstændringen og  

 tidspunktet for dennes indtræden.
Også kommende uvæsentlige  

 indkomstændringer, som støttemodtageren er bekendt med, kan  

 oplyses på dette tidspunkt og dermed blive registreret i kommunen som  

 oplyst.
Disse vil først indgå i boligstøtteberegningen,  

 hvis der senere oplyses om yderligere ændringer, således at en  

 herefter samlet aktuel indkomstnedgang omregnet til årsbasis, jf. § 44  

 (væsentligt ændret husstandsindkomst på årsbasis for  

 den resterende del af året), eller summen af de oplyste  

 indkomststigninger, jf. § 46 (væsentligt ændret opsummeret  

 indkomst for hele året), fører til en omberegning af  

 støtten i op- eller nedadgående retning, jf. nedenfor pkt.  

 14.3.2 og 14.3.3.
Med hensyn til formutillæg gælder efter  

 formuebekendtgørelsen, at den formue, der lægges til grund ved  

 årsomregningen, er den formue, der er registreret i kommunen pr. 1.  

 december i året forud for boligstøtteåret.
Oplysning om  

 formueændringer i forhold hertil, der indgives af  

 støttemodtageren inden 1. februar, har virkning for  

 formuetillægget fra 1. januar.
Dette gælder alle stigninger og  

 fald i den uregistrerede formue.
Nedsættelse af formuetillægget  

 kan herudover efter anmodning foretages fra 1. januar ved samlede fald i den  

 registrerede og uregistrerede formue på mindst 100.000 kr., og ved fald  

 i den registrerede formue på mindst 100.000 kr.
Der henvises  

 nærmere til pkt. 3.7.3 14.3.2. Omberegning - forøgelse af boligstøtten.
 En støttemodtager er efter § 44 berettiget til en  

 omberegning og forhøjelse af boligstøtten, hvis der i  

 løbet af året sker en indkomstnedgang på mindst 10.000 kr.  

 på årsbasis beregnet for den resterende del af året i  

 forhold til det hidtil benyttede indkomstgrundlag, eller der sker en  

 lejeforhøjelse, en forøgelse af antallet af børn i  

 husstanden, ophør af fremleje af en del af boligen eller ophør  

 af benyttelse til erhverv af en del af boligen.
 Omberegning kan ske fra det tidspunkt, hvor  

 ændringen er indtrådt, men dog tidligst fra begyndelsen af den  

 måned, der følger nærmest efter, at  

 støttemodtageren har oplyst støttekontoret om  

 ændringen.
 14.3.2.1. Indkomstnedgang.
Omberegning kan som hidtil ske, når der er tale om  

 en indkomstnedgang på mindst 10.000 kr. ved omberegning til  

årsbasis beregnet for den resterende del af året.
Dette  

 indebærer, at f.eks. et indkomstfald på 1.000 kr. pr. måned  

 fra 1. oktober vil medføre en omberegning af boligstøtten fra  

 denne dato, såfremt meddelelse er givet rettidigt, idet der på  

 årsbasis er tale om, at husstandsindkomsten er faldet med 12.000 kr.  

 (uanset at det faktiske fald for støtteåret som helhed alene  

 bliver 3.000 kr.) Boligstøtten skal herefter beregnes på  

 grundlag af den aktuelle indkomst efter indkomstnedgangen opgjort til  

 årsbasis (beregningsgrundlaget).
Omberegning skal ske, uanset om ændringen er varig.  

 Boligstøtten skal således omberegnes, selvom  

 støttemodtageren allerede ved ikrafttræden af en indkomstnedgang  

 meddeler, at ændringen kun bliver af kortere varighed (minimum 1  

 måned), f.eks. orlov uden løn.
Når indkomsten herefter  

 stiger, må det efter § 46, jf. nedenfor pkt. 14.3.3, afgøres, om  

 boligstøtten skal nedsættes.
 En støttemodtager vil derimod ikke kunne få  

 omberegnet boligstøtten for den resterende del af året,  

 såfremt støttemodtageren efterfølgende f.eks. pr. 1.  

 november meddeler, at den pågældende i oktober (og kun oktober)  

 har været uden løn, uanset om dette måtte indebære,  

 at indkomsten for hele boligstøtteåret set under ét er  

 faldet i forhold til beregningsgrundlaget med mindst 10.000 kr.
 De husstandsindkomster, der skal sammenlignes ved  

 vurderingen af, om der er sket et indkomstfald på mindst 10.000 kr., er  

 således altid den husstandsindkomst - beregningsgrundlaget - der  

 faktisk er anvendt ved boligstøtteberegningen, umiddelbart før  

 indtægtsændringen oplyses, og den forventede husstandsindkomst -  

 det nye beregningsgrundlag - der kan opgøres på årsbasis  

 på grundlag af de ændrede oplysninger.
 14.3.2.1.1. Reduktion af formue.
Reduktion af formue i løbet af året  

 medfører som udgangspunkt ikke nedsættelse af  

 formuetillægget efter § 8, stk. 6. Der sker således ikke nogen  

 indkomstnedgang, og boligstøtten ændres ikke.
Hvis en  

 støttemodtagers formue er formindsket med mindst 100.000 kr.,  

 omberegnes formuetillægget dog efter anmodning fra  

 støttemodtageren.
Støttemodtageren skal dokumentere et fald i  

 den samlede registrerede og uregistrerede formue på  

 ændringstidspunktet.
Falder den registrerede formue samtidig med, at  

 den uregistrerede øges eller omvendt, er det således nettofaldet  

 i formuen, der er afgørende for, om formuetillægget kan  

 kræves ændret.
Omberegning kan f.eks. ske, hvis en uregistreret  

 formue på over 100.000 kr.   f.eks. 120.000 kr.   der medregnes i den  

 samlede formue, falder til under 100.000 kr.   f.eks. til 90.000 kr. der  

 medregnes med 0 kr.
En reduktion af den samlede formue på over 100.000  

 kr. vil alt efter formuens størrelse kunne føre til en  

 ændring af formuetillægget på mellem 0 og 20.000 kr.
En  

 sådan ændring af formuetillægget fører under alle  

 omstændigheder til en omberegning af boligstøtten.
 14.3.2.2. Lejeforhøjelse.
 Omberegning forudsætter som hovedregel, at oplysning  

 om ændringer er meddelt kommunen af boligstøttemodtageren.
 Efter lovens § 44, stk. 2, har kommunen dog adgang til i  

 tilfælde af lejeforhøjelse, det vil sige en forøgelse af  

 den boligudgift, der lægges til grund ved boligstøtteberegningen  

 efter lovens § 10, at foretage omberegning alene på grundlag af  

 oplysninger herom fra udlejer.
Kommunen skal give boligstøttemodtageren meddelelse  

 herom.
Endvidere skal eventuelle beboerrepræsentanter orienteres af  

 udlejer eller af kommunen.
Efter § 45 har boligstøttemodtageren ud over  

 løbende lejeforhøjelser også adgang til at få  

 omberegnet boligstøtte som følge af lejeforhøjelser, der  

 opkræves med tilbagevirkende kraft efter lejelovens §§ 50 og 51  

 vedrørende skatter og afgifter, når lejeforhøjelsen skal  

 erlægges som et éngangsbeløb.
Det er en  

 forudsætning, at støttemodtageren giver kommunen meddelelse om  

 lejeforhøjelsen, inden den skal betales.
 Kommunalbestyrelsen skal skriftligt gøre  

 boligtageren bekendt med adgangen til forhøjelse af boligstøtte  

 i henhold til ovenstående.
Det bemærkes, at en lejer, der modtager  

 boligstøtte, inden en lejeforhøjelses gennemførelse  

 snarest bør underrette boligstøttekontoret, når  

 lejeforhøjelsen er varslet, således at boligstøtten kan  

 blive ændret med virkning fra lejeforhøjelsens  

 ikrafttræden.
Lejere, der ikke modtager boligstøtte, bør  

 i tvivlstilfælde undersøge, om de har mulighed for at opnå  

 boligstøtte, når en lejeforhøjelse varsles, og i givet  

 fald indgive ansøgning om boligstøtte til kommunens  

 boligstøttekontor, inden lejeforhøjelsen træder i  

 kraft.
 Det bemærkes i denne forbindelse, at  

 boligstøtte aldrig kan ydes med tilbagevirkende kraft, og at  

 ændring af boligstøtten, som tidligere nævnt, kræver  

 ansøgning eller meddelelse fra boligtageren.
 Der kan ikke ydes boligstøtte til forudbetaling af  

 leje eller til regulering af forudbetalt leje.
 Hvis en varslet lejeforhøjelse nedsættes  

 midlertidigt til 15 kr. pr. m2, indtil en  

 huslejenævnsafgørelse af spørgsmålet om  

 lejeforhøjelsen foreligger, jf. boligreguleringslovens § 14, stk. 2,  

 skal boligstøttekontoret ligeledes underrettes herom.  

 Boligstøtte udbetales da i forhold til den faktiske lejebetaling, mens  

 sagen verserer.
Kommunalbestyrelsen skal oplyse  

 boligstøttemodtageren om, at boligstøtte, der udbetales som  

 følge af en sådan lejeforhøjelse, er at betragte som  

 à contoudbetaling, der skal reguleres, når lejens  

 størrelse endeligt er fastslået.
Det må derfor  

 indskærpes boligstøttemodtageren at give oplysninger om  

 huslejenævnets behandling og nævnets afgørelse.
 Når huslejenævns- eller  

 domstolsafgørelse vedrørende lejen er truffet, og  

 afgørelsen indebærer, at lejeren skal betale en mindre  

 lejeforhøjelse end den, der er betalt midlertidigt, skal lejeren  

 derfor underrette boligstøttekontoret herom, og den for meget  

 udbetalte boligstøtte skal tilbagebetales.
 14.3.3. Omberegning - nedsættelse eller bortfald af  

 boligstøtte.
 Efter boligstøttelovens § 46 skal der ske  

 omberegning af boligstøtten i løbet af året, når  

 der sker en væsentlig forøgelse af husstandsindkomsten, et fald  

 i antallet af hjemmeboende børn, en lejenedsættelse, fremleje af  

 en del af boligen eller benyttelse af en del af boligen til erhverv.
Omberegning skal som hovedregel ske med virkning fra  

 begyndelsen af den måned, der følger nærmest efter  

 ændringens indtræden, uanset om meddelelse om ændringen  

 eventuelt først gives senere i det pågældende  

 boligstøtteår.
Hvis meddelelse ikke er givet, indgår  

 ændringen i stedet i en efterregulering, jf. nedenfor pkt. 14.4.
Når indkomstændringen sker den 1. i en  

 måned, betragtes den som sket i den foregående måned.
En  

 eventuel omberegning af boligstøtte som følge af en  

 indkomstændring den 1. i en måned får således  

 virkning samtidig med indkomstændringen, idet boligtageren allerede i  

 den foregående måned vil være vidende om  

 indkomstændringens indtræden.
Det er uden betydning, om  

 vedkommende får udbetalt lønnen forud eller bagud, idet det  

 afgørende er, hvornår optjeningen er påbegyndt.
 Herudover følger af § 42, stk. 3, jf. pkt. 13.2.4,  

 at boligstøtte ved flytning bortfalder fra fraflytningsdagen.
 Ved en enlig boligtagers død bortfalder  

 boligstøtte med udgangen af den måned, hvori dødsfaldet  

 er sket.
 Ved fremleje, fremlån eller benyttelse til erhverv  

 af en del af lejligheden bortfalder eller nedsættes boligstøtten  

 med virkning fra den 1. i måneden efter det tidspunkt, hvor  

 fremlejeforholdet, fremlånet eller benyttelsen til erhverv tager sin  

 begyndelse.
 Endelig kan boligstøtten bortfalde, hvis en  

 støttemodtager undlader at give kommunen oplysninger,  

 hæftelseserklæring eller formueerklæring, som kommunen har  

 anmodet om, inden den fastsatte frist herfor, jf. pkt. 14.2.1., 14.2.2 og  

 3.7.3.2.
 14.3.3.1. Indkomststigning.
 Omberegning som følge af en indkomststigning skal  

 fra 1. januar 2000 ske, når der er tale om en væsentlig stigning  

 i den samlede forventede husstandsindkomst for hele året - den  

 opsummerede indkomst - i forhold til den opsummerede indkomst, der kunne  

 opgøres på baggrund af det hidtidige beregningsgrundlag (det vil  

 sige uden eventuelle uvæsentlige indkomstændringer, der er  

 meddelt efter den seneste omberegning eller årsomregning).
Den samlede forventede husstandsindkomst for hele  

 året opgøres som den indkomst, der er oppebåret for den  

 forløbne del af året indtil omberegningstidspunktet, plus den  

 forventede indkomst for resten af året - den opsummerede indkomst.
Den  

 forventede indkomst for resten af året vil ofte være den nye  

 aktuelle månedlige indkomst for det resterende antal måneder i  

 året, jf. dog nedenfor.
 Beregningsgrundlaget for boligstøtten ved en  

 omberegning som følge af en væsentlig indkomststigning er den  

 aktuelle indkomst efter stigningen, opgjort til årsbasis, dvs. den  

 aktuelle månedlige indkomst x 12.
 Eksempel 1:
 Hvis en støttemodtager, hvis boligstøtte i  

 hele den forløbne del af boligstøtteåret er beregnet  

 på grundlag af en indkomst på 100.000 kr., i august måned  

 meddeler, at indkomsten pr. 1. september vil stige med 2.500 kr. pr  

 måned, vil den samlede   opsummerede   årlige indkomst stige fra  

 100.000 kr. til 110.000 kr., og der skal således ikke ske  

 omberegning.
Havde støttemodtageren derimod også tidligere  

 på året givet meddelelse om en indkomststigning på 1.000  

 kr. pr. måned fra 1. juli, ville den forventede opsummerede indkomst  

 pr. 1. juli kunne opgøres til 106.000 kr., hvilket ikke ville  

 medføre omberegning.
Pr. 1. september kunne den opsummerede indkomst  

 så opgøres til 116.000 kr.
Der ville i så fald fra 1.  

 september være tale om en indkomststigning på 16.000 kr. i  

 forhold til den opsummerede indkomst på 100.000 kr. ved seneste  

 omberegning (eller her årsomregning). Omberegning vil derfor skulle  

 foretages fra 1. september.
Boligstøtten beregnes herefter på  

 grundlag af den aktuelle indkomst efter stigningen opgjort til  

 årsbasis, det vil sige, at beregningsgrundlaget fra 1. september er  

 142.000 kr.
 Omberegning som følge af ændringer meddelt i  

 støtteåret sker som anført altid fra den 1. i  

 måneden efter ændringens indtræden.
 Uanset om en eller flere ændringer først var  

 meddelt i løbet af september måned, ville omberegningen  

 således skulle ske fra 1. september.
Omberegning skal ske, uanset om ændringen er varig.  

 Afgørende er alene, om der sker en indkomstforhøjelse, der  

 indebærer en forhøjelse af den samlede forventede  

 husstandsindkomst for året på mindst 16.000 kr.  

 Beløbsgrænsen på 16.000 kr. for indkomststigning er fra 1.  

 januar 2000 fastsat i 1998-niveau.
Beløbet (men ikke grænsen for  

 indkomstfald) reguleres efter § 72.
Giver en boligstøttemodtager meddelelse om  

 forøgelse af den månedlige indkomst i et på forhånd  

 afgrænset tidsrum, dvs. en midlertidig indkomststigning,  

 opgøres den opsummerede indkomst til brug for vurderingen af, om  

 omberegning skal ske, som den indkomst, der er oppebåret for den  

 forløbne del af året, med tillæg af den forøgede  

 månedlige indtægt i det på forhånd oplyste antal  

 måneder, denne vedrører, samt med tillæg af den forventede  

 lavere indtægt for de herefter resterende antal måneder af  

 året.
Hvis omberegning skal ske som følge af indkomststigningen,  

 er det nye beregningsgrundlag for boligstøtten også i denne  

 situation den aktuelle indkomst efter stigningen, opgjort til årsbasis,  

 dvs. den aktuelle månedlige indkomst x 12.
 Omberegning skal også ske ved indkomststigninger som  

 følge af, at støttemodtageren modtager et  

engangsbeløb, dvs. en indkomst, der ikke vedrører en  

 bestemt periode, forudsat at beløbet indgår i  

 husstandsindkomsten.
 Eksempel 2:
Boligstøtte er pr. 1. januar beregnet på  

 grundlag af en forventet fremtidig indkomst på 100.000 kr.
I juni  

 måned oplyser støttemodtageren, at den pågældende  

 den 30. juni vil modtage et legat på 20.000 kr., der indgår i den  

 personlige indkomst.
Den nye opsummerede årsindkomst udgør  

 herefter 120.000 kr.
Nyt beregningsgrundlag fra 1. juli: 140.000 kr. (100.000  

 kr. + (20.000 kr. : 6 x 12)) Omberegningen sker i alle tilfælde fra begyndelsen  

 af den måned, der følger nærmest efter ændringens  

 indtræden, og et eventuelt engangsbeløb anses som  

 vedrørende årets resterende måneder, medmindre  

 støttemodtageren kan dokumentere, at beløbet vedrører en  

 kortere periode i boligstøtteåre.
For feriepenge gælder fra 1. januar 2000 en  

 særregel for de tilfælde, hvor en boligstøttemodtager som  

 følge af afslutning af et ansættelsesforhold med løn  

 under ferie får feriepenge, der beskattes i  

 boligstøtteåret, men først udbetales i det  

 efterfølgende år.
Der ses efter § 46, stk. 6, bort fra  

 feriepenge i den situation, hvor feriepengene på grund af jobskifte fra  

 et job med løn under ferie bliver beskattet hos modtageren i  

 boligstøtteåret uden at kunne udbetales i det  

 pågældende år, det vil sige uden at der sker en  

 lønnedgang i samme år som følge af afholdt ferie.
Forøgelse af husstandens formue i  

 løbet af året kan efter § 46, stk. 4, ikke medføre  

 ændring i formuetillægget.
Uanset om støttemodtageren  

 oplyser om en forøgelse af formuen i løbet af året,  

 får denne således først betydning for opgørelse af  

 et eventuelt formuetillæg i det følgende  

 boligstøtteår, jf. pkt. 3.7.3.
Herudover gælder en særregel for pension, der  

 efter § 39, stk. 3, i lov om social pension forhøjes med  

 tilbagevirkende kraft for indtil 6 måneder.
Omberegning af  

 boligstøtte ved eventuelle væsentlige  

 netto-indtægtsstigninger som følge af sådanne  

 pensionsforhøjelser foretages efter § 48a med virkning fra  

 ændringens indtræden, uanset at støttemodtageren på  

 dette tidspunkt ikke kan siges at have tilsidesat sin oplysningspligt med  

 hensyn til forhøjelsen af pensionen.
 I sager, hvor der i løbet af året kun er  

 givet oplysning om en ikke-væsentlig indkomststigning, er betingelserne  

 for at foretage omberegning af boligstøtten i løbet af  

 året ikke opfyldt.
 Den oplyste - ikke væsentlige -  

 indkomstændring skal dog altid registreres på sagen, ligesom  

 boligstøttemodtageren ved meddelelse skal gøres bekendt med  

 konsekvenserne for en eventuel senere efterregulering, hvis det  

 efterfølgende viser sig, at der rent faktisk i året samlet har  

 foreligget en væsentlig indkomststigning, fordi ikke alle  

 indkomstændringer i løbet af året er blevet meddelt, dvs.  

 at efterreguleringsbetingelserne er opfyldt, jf. pkt. 14.4.4.
 14.3.3.2. Lejenedsættelse.
 Det følger af § 48, at i alle tilfælde, hvor  

 boligudgiften nedsættes med tilbagevirkende kraft, skal  

 støttemodtageren med virkning fra nedsættelsens  

 ikrafttræden tilbagebetale den for meget modtagne boligstøtte,  

 uanset at den pågældende ikke har tilsidesat sin oplysningspligt  

 eller oppebåret boligstøtte mod bedre vidende.
 Tilbagebetalingskravet kan ikke overstige det  

 beløb, som ansøgeren har krav på at få  

 tilbagebetalt fra udlejer som for meget betalt boligudgift.
 Når huslejenævns- eller  

 domstolsafgørelse vedrørende lejen er truffet, og  

 afgørelsen indebærer, at lejeren skal betale en mindre  

 lejeforhøjelse end den, der er betalt midlertidigt, skal lejeren  

 derfor underrette boligstøttekontoret herom, og den for meget  

 udbetalte boligstøtte skal tilbagebetales.
 Som ved lejeforhøjelser, jf. pkt. 14.3.2.2,  

 gælder ved lejenedsættelser, at kommunen kan foretage omberegning  

 af boligstøtten på grundlag af oplysninger herom fra udlejer,  

 jf. § 46.
 14.4. Efterregulering.
 14.4.1. Efterreguleringsprincipper - for boligstøtte udbetalt efter  

 udgangen af 1999.
 I visse tilfælde skal kommunalbestyrelsen  

 efterfølgende fremsætte krav om tilbagebetaling af for meget  

 udbetalt boligstøtte - efterregulering.
 Reglerne om efterregulering er ændret på visse  

 punkter med virkning fra boligstøtteåret 2000. Efterregulering  

 vedrørende boligstøtte udbetalt i tidligere år sker efter  

 de hidtil gældende regler, jf. også pkt. 14.4.6.
 Efterregulering foretages efter følgende  

principper:
 Udgangspunktet efter § 47 er som hidtil, at  

 støttemodtageren i løbet af året har oplysningspligt med  

 hensyn til ændringer i husstandens forhold, der kan medføre  

 nedsættelse eller bortfald af boligstøtten, jf. ovenfor pkt.  

 14.2.
 Såfremt støttemodtageren fuldt ud har opfyldt  

 sin oplysningspligt med hensyn til indtægtsstigninger, eventuelle  

 lejenedsættelser eller ændret antal husstandsmedlemmer, herunder  

 børn, der fører til nedsættelse af støtten, vil  

 den nødvendige nedsættelse af boligstøtten være  

 foretaget gennem omberegning i løbet af året, jf. ovenfor pkt.  

 14.3.3, og der skulle således ikke blive tale om efterregulering.
 Har støttemodtageren derimod ikke opfyldt  

 sin oplysningspligt, kan der blive tale om, at kommunen skal kræve  

 tilbagebetaling af den for meget udbetalte boligstøtte.
 Der kan derimod aldrig efterbetales for lidt udbetalt  

 støtte, selvom det efterfølgende måtte vise sig, at  

 støttemodtageren på grund af lavere indkomst eller lignende  

 ville have været berettiget til en højere støtte, jf. dog  

 pkt. 14.7. Et krav om tilbagebetaling fra kommunen kan heller ikke  

 nedsættes som følge af lejeforhøjelser i det  

 forløbne år, som støttemodtager ikke har oplyst om.
Vurderingen af, om der foreligger indkomststigninger eller  

 andre ændringer, der medfører efterregulering, fordi  

 støttemodtageren ikke - eller ikke fuldt ud - har opfyldt sin  

 oplysningspligt, sker ved at sammenligne det beregningsgrundlag med hensyn  

 til indkomst, husstand og leje, der har ligget til grund for  

 boligstøtteberegningen i boligstøtteåret, med de faktiske  

 forhold, herunder slutligningsresultatet for husstandens indkomst.
Ved  

 sammenligningen ses der fra 1. januar 2000 bort fra eventuelle  

 indkomststigninger, der skyldes feriepenge, der i forbindelse med jobskifte  

 er beskattet i boligstøtteåret, men først kan komme til  

 udbetaling i et senere år, jf. § 47, stk. 2, og pkt. 14.3.3.1. Heller  

 ikke ændringer af husstandens formue indgår ved  

 efterreguleringen, idet øget formue efter § 47, stk. 3, ikke  

 medfører ændring af formuetillægget, jf. pkt. 3.7.
 Sammenligningen med hensyn til indkomst foretages  

 således, at der for oplyste ændringer (bortset fra  

 uvæsentlig indkomstnedgang, jf. pkt. 14.4.2), herunder ændringer,  

 der har medført omberegning i løbet af året, foretages en  

periodeopdeling, således at disse ændringer alene  

 medregnes for den periode af året, som de vedrører, mens alle  

 uoplyste ændringer medregnes som vedrørende hele året (om  

 beregningen, se nærmere pkt. 14.4.2. og 14.4.3.).
 Efterreguleringen skal ske, uanset om  

 støttemodtageren har givet oplysning om en del af en  

 indkomststigning.
 Tilbagebetaling kan dog ikke kræves, hvis  

 boligstøttemodtageren kan godtgøre, at denne i løbet af  

 året har givet meddelelse om indkomstændringer af et sådant  

 omfang, at omberegning af boligstøtten burde være sket i  

 løbet af året efter § 46, og såfremt yderligere  

 efterregulering derved kunne være undgået, fordi de herefter  

 eventuelt uoplyste ændringer er uvæsentlige, jf. § 47, stk.  

 3.
Uanset om støttemodtageren har opfyldt sin  

 oplysningspligt, skal for meget udbetalt boligstøtte endvidere  

 tilbagebetales, såfremt boligstøtten er oppebåret mod  

 bedre vidende med urette.
Dette vil f.eks. typisk være tilfældet,  

 hvor der er sket en administrativ fejl ved støtteberegningen, og  

 støttemodtageren har modtaget en bevillingsskrivelse, hvoraf den  

 pågældende burde se, at boligstøtten er fejlagtigt  

 beregnet, f.eks. fordi der er lagt en for høj leje eller for lav  

 indkomst til grund.
 Der vil ikke kunne opnås statsrefusion til for meget  

 udbetalt boligstøtte, der skyldes administrative fejl, og som ikke  

 kræves tilbagebetalt, jf. pkt. 19.3.
I de tilfælde, hvor ændringer i  

 husstandsindkomsten bl.a. skyldes ændrede skattemæssige  

 fradragsregler, og hvor det efterfølgende konstateres, at der er  

 opstået tilbagebetalingskrav, skal kommunalbestyrelsen ikke rejse  

 kravet, såfremt indkomstoverskridelsen alene skyldes de ændrede  

 skatteregler.
Det er dog en forudsætning, at  

 boligstøttemodtageren kan dokumentere, at den pågældende  

 har haft de i boligstøtteåret oplyste fradrag.
Dette  

 gælder dog ikke, hvis der i forbindelse med opgørelsen af en  

 forventet indkomst er taget hensyn til ændringen.
I sager, hvor varmetillægget til lejen ved  

 boligstøtteberegningen er ydet efter overgangsreglen i § 4, stk. 13, i  

 lov nr. 419 af 1. juli 1994, og hvor det ved efterregulering konstateres, at  

 støttemodtageren for en periode skal tilbagebetale den fulde udbetalte  

 boligstøtte, opgøres efterreguleringskrav for hele den periode,  

 hvor tillægget er ydet efter § 4, stk. 13, på grundlag af en  

 beregning, hvori dette tillæg indgår.
På det tidspunkt,  

 hvor tilbagebetalingskravet vedrørende den fulde udbetalte  

 boligstøtte konstateres, foretages samtidig omberegning af  

 boligstøtten, hvor tillægget for fremtiden beregnes efter § 10 i  

 boligstøtteloven.
 Tilbagebetaling af den for meget udbetalte  

 boligstøtte skal ikke opkræves, hvis et tilbagebetalingskrav for  

 et kalenderår, der er en følge af indkomstændringer, jf. §  

 47, stk. 1, er mindre end 696 kr. (1998-niveau), jf. § 47, stk. 8, 1. pkt.,  

 og pkt. 14.5.1. For øvrige tilbagebetalingskrav (krav, der er en  

 følge af § 47, stk. 7) kan kommunalbestyrelsen vælge, om man vil  

 opkræve disse eller ej, såfremt kravet er mindre end 696 kr.  

 (1998-niveau), jf. § 47, stk. 8, 2. pkt., og pkt. 14.5.1.
 Beløbet relaterer sig til det kalenderår,  

 tilbagebetalingskravet vedrører.
 14.4.2. Efterregulering, hvor der ikke er oplyst  

 indkomstændringer, eller kun er oplyst ikke-væsentlige  

 indkomstnedgange.
I sager, hvor der hverken er oplyst indkomststigninger  

 eller væsentlige indkomstnedgange i løbet af  

 året, skal efterregulering ske på grundlag af den slutlignede  

 indkomst for hele året.
Da der ikke er givet oplysninger om  

 indkomststigninger eller væsentlige indkomstnedgange, er muligheden for  

 periodemæssig opdeling udelukket.
Dette gælder også  

 engangsbeløb, som ikke er oplyst.
 Det er, som ovenfor anført, på tilsvarende  

 måde som for omberegning i løbet af året en betingelse for  

 efterregulering, at den slutlignede indkomst overstiger det anvendte  

 beregningsgrundlag med mindst 16.000 kr. (1998-niveau).
 Eksempel:
 Boligstøtten er i hele året beregnet på  

 grundlag af en forventet husstandsindkomst på 150.000 kr.
Slutligningsresultatet viser 200.000 kr.
Heraf skyldes  

 15.000 kr., et engangsvederlag udbetalt 20. december, og 35.000 kr. skyldes  

 en månedlig lønstigning på 7.000 pr. 1. august som  

 følge af jobskifte.
 Ingen af ændringerne er oplyst i løbet af  

 året.
 Efterregulering foretages for hele året på  

 grundlag af en husstandsindkomst på 200.000 kr.
Da indkomstændringen ikke er oplyst, kan der ikke  

 foretages periodeopdeling.
Der rejses således også  

 tilbagebetalingskrav for årets første 7 måneder, hvor  

 indkomsten faktisk har været 150.000 kr.
Omvendt har indkomsten fra 1.  

 august  faktisk været højere end  

 efterreguleringsgrundlaget.
 I sager, hvor der i boligstøtteåret alene er  

 oplyst uvæsentlige indkomstnedgange, der således ikke har  

 medført omberegning i løbet af året, sker  

 efterregulering, som om ingen oplysninger forelå, dvs. på  

 grundlag af det oprindelige beregningsgrundlag sammenholdt med  

 slutligningsresultatet for det pågældende år.
 Baggrunden for, at der ikke efter loven skal  

 periodeopdeles for den oplyste, ikke væsentlige indkomstnedgang, er, at  

 oplysningerne ikke har medført omberegning, og dermed ikke er  

 indgået i beregningsgrundlaget, og at en periodeopdeling, hvor den  

 indkomst, der skal sammenlignes med slutligningsresultatet, nedsættes,  

 ville føre til et større tilbagebetalingskrav vedrørende  

 de uoplyste indtægtsstigninger.
 Såfremt der var blevet periodeopdelt, kunne  

 støttemodtagerens delvise opfyldelse af oplysningspligten  

 således komme støttemodtageren til skade.
 Om efterregulering, hvor der i et år er oplyst om  

 såvel uvæsentlige indkomstfald som uvæsentlige  

 indkomststigninger, henvises til pkt. 14.4.4.
 14.4.3. Efterregulering, hvor der er oplyst om væsentlige  

 indkomststigninger eller om væsentlige indkomstfald.
I sager, hvor der i løbet af året er givet  

 oplysning om væsentlige indkomststigninger eller væsentlige  

 indkomstnedgange, skal der ved beregningen af tilbagebetalingskravet  

 foretages en periodemæssig opdeling af boligstøtteåret for  

 så vidt angår de oplyste indtægter.
Dette gælder,  

 hvad enten tilbagebetalingskravet herved forøges eller reduceres.
 Efterregulering i tilfælde, hvor der i forvejen er  

 oplyst om væsentlige indkomstændringer (og omberegning som  

 følge heraf er sket i løbet af året, jf. pkt. 14.3), skal  

 ske, når også de uoplyste indkomstændringer i sig selv  

 overstiger grænsen på 16.000 kr. (1998-niveau) for  

 tilbagebetaling for én eller flere perioder.
 Størrelsen af tilbagebetalingskravet for de enkelte  

 perioder opgøres således:
 For hele året opgøres på grundlag af de  

 oplyste indkomster en opsummeret indkomst, dvs. den endelige  

 årsindkomst, der måtte forventes ud fra  

 boligstøttemodtagerens oplysninger i løbet af året,  

 herunder såvel væsentlige ændringer som eventuelle  

 uvæsentlige ændringer, der ikke har givet anledning til  

 omberegning.
 Såfremt slutligningsresultatet overstiger denne  

 opsummerede indkomst, er det overskydende beløb en uoplyst  

 indkomst.
Denne uoplyste indkomst sammenlignes for hver af  

 perioderne med det anvendte beregningsgrundlag ved  

 boligstøtteberegningen i de pågældende perioder.
Er der  

 tale om en indkomststigning for den enkelte periode, der overstiger 16.000  

 kr., skal der ske en tilbagebetaling.
 Kravets størrelse opgøres som forskellen  

 mellem den støtte, der er udbetalt i den pågældende  

 periode, og den støtte, ansøgeren er berettiget til, med den  

 endelige indkomst for perioden, dvs. beregningsgrundlaget + den overskydende,  

 uoplyste indkomst (såfremt der tillige foreligger oplyste,  

 uvæsentlige indkomststigninger, der ikke har givet anledning til  

 omberegning, skal disse tillige indgå i den periode, de  

 vedrører, jf. nedenfor pkt. 14.4.4).
 Eksempel:
 Husstandsindkomst pr. 1. januar, 150.000 kr. på årsbasis eller  

 12.500 kr. pr måned.
 Oplyst indkomstfald pr. 1.juni til 11.000 kr. pr. måned eller  

 132.000 kr. på årsbasis (opsummeret 139.500 kr.).
 Beregningsgrundlag 1. juni 132.000 kr.
 Oplyst indkomststigning pr. 1. juli til 14.000 kr. pr. måned eller  

 opsummeret  (5 x 12.500 kr.) + (1 x 11.000 kr.) + (6 x 14.000 kr.) = 157.000  

 kr.
 Beregningsgrundlag 1. juli (11.500 kr. x 12) = 138.000 kr..
 Slutligningsresultat: 175.000 kr.
 Opsummeret indkomst for året 157.000 kr.
 Uoplyst indkomst: 175.000 kr. - 157.000 kr. = 18.000 kr.
 Opgørelse af, om efterregulering skal ske, foretages herefter  

 på følgende måde for de enkelte perioder:
1. januar beregningsgrundlag 150.000 + uoplyst indkomst 18.000 I alt 168.000 1. juni beregningsgrundlag 132.000 + uoplyst indkomst 18.000 I alt 150.000 1. juli beregningsgrundlag 168.000 + uoplyst indkomst 18.000 I alt 186.000 Som det fremgår, er der for hver af perioderne (da der ikke  

 foreligger oplyste uvæsentlige indkomststigninger, jf. nedenfor pkt.  

 14.4.4) tale om en indkomststigning på 18.000 kr., og der skal derfor  

 ske tilbagebetaling af for meget udbetalt boligstøtte for alle  

 perioder.
 14.4.4. Efterregulering, hvor der er oplyst uvæsentlige  

 indkomststigninger.
 I sager, hvor der i løbet af året alene er  

 givet oplysning om ikke-væsentlige indkomststigninger, har  

 betingelserne for at foretage omberegning af boligstøtten i  

 løbet af året ikke været opfyldt.
 Den oplyste, ikke-væsentlige indkomstændring  

 skal dog altid registreres på sagen, ligesom  

 boligstøttemodtageren ved meddelelse skal gøres bekendt med  

 konsekvenserne for en eventuel senere efterregulering, hvis det  

 efterfølgende viser sig, at der rent faktisk i året har  

 foreligget en væsentlig indkomststigning, fordi ikke alle  

 indkomstændringer i løbet af året er blevet meddelt.  

 Efterreguleringsbetingelserne vil i så fald være opfyldt, og der  

 skal ved sammenligning mellem slutligningsresultatet og beregningsgrundlaget  

 ske medregning af såvel den oplyste, ikke-væsentlige  

 indkomststigning som de ikke oplyste indkomststigninger.
Periodemæssig opdeling af  

 boligstøtteåret skal dog ske med hensyn til de oplyste  

 ikke-væsentlige indkomststigninger fra det tidspunkt, hvor  

 boligstøttemodtageren har givet meddelelse herom.
Den uoplyste del af  

 indtægten betragtes derimod altid som optjent gennem hele året og  

 kan således ikke danne grundlag for periodemæssig opdeling.  

 Periodemæssig opdeling skal benyttes i alle tilfælde, hvad enten  

 tilbagebetalingskravet herved forøges eller reduceres.
 Boligstøttemodtageren skal ved henvendelse om den  

 ikke-væsentlige indkomststigning orienteres om konsekvenserne af ikke  

 at give korrekte oplysninger i løbet af året.
 Vurderingen af, hvorvidt tilbagebetaling skal ske, og  

 tilbagebetalingskravets størrelse opgøres i øvrigt som  

 anført ovenfor under pkt. 14.4.3.
 Vurderingen af, om efterregulering skal ske,  

 foretages således:
 For hele året opgøres på grundlag af de  

 oplyste indkomster en opsummeret indkomst, svarende til den endelige  

 årsindkomst, der måtte forventes efter  

 boligstøttemodtagerens oplysninger.
Såfremt slutligningsresultatet overstiger denne  

 opsummerede indkomst, er det overskydende beløb en uoplyst  

 indkomststigning.
Denne indkomst skal for hver af de perioder, året  

 måtte være opdelt i på grundlag af oplysninger om  

 indkomstændringer, lægges til det anvendte beregningsgrundlag for  

 boligstøtteberegningen.
Hertil skal lægges de oplyste,  

 uvæsentlige indkomststigninger for så vidt angår de  

 perioder, disse vedrører, idet disse oplysninger vedrørende  

 uvæsentlige indkomststigninger ikke har givet anledning til  

 omberegning.
De oplyste uvæsentlige stigninger opgøres i  

 denne forbindelse - som ved vurderingen af, om omberegning skulle ske - som  

 en opsummeret indkomst for året.
En oplyst stigning på 500 kr.  

 pr. md. pr. 1. juli indgår således opsummeret med 3.000 kr.
 Ved vurderingen af, om efterregulering skal ske for en  

 periode på grundlag af uoplyste indkomststigninger, vurderes det  

 således, om den opsummerede oplyste, uvæsentlige indkomststigning  

 med tillæg af den uoplyste indkomststigning er mindst 16.000 kr.  

 større end det anvendte beregningsgrundlag i den  

 pågældende periode, jf. eksempel 1 og 2.
Efterreguleringens størrelse opgøres  

 som forskellen mellem den støtte, der er udbetalt i den  

 pågældende periode, og den støtte, ansøgeren er  

 berettiget til med den endelige indkomst for perioden, dvs.  

 beregningsgrundlaget + den overskydende, uoplyste indkomst + den oplyste,  

 uvæsentlige indkomststigning, som ikke er indgået i  

 beregningsgrundlaget.
Den oplyste uvæsentlige indkomststigning  

 opgøres ved beregningen - som i beregningsgrundlaget i øvrigt -  

 på årsbasis, jf. eksempel 1 og 2.
 Er der i et år oplyst såvel en  

 uvæsentlig indkomststigning som et uvæsentligt indkomstfald,  

 foretages vurderingen af, om efterregulering skal ske, og opgørelsen  

 af efterreguleringsgrundlagets størrelse på tilsvarende  

 måde: Ved vurderingen af, om efterregulering skal ske for en periode,  

 hvor der er oplyst om et uvæsentligt indkomstfald, vurderes det  

 således, om den uoplyste indkomststigning med fradrag af det oplyste  

 uvæsentlige indkomstfald udgør mindst 16.000 kr., jf. eksempel 3  

 og 4.
 Hvis dette er tilfældet, opgøres  

 efterreguleringsgrundlagets størrelse i perioden med oplyste  

 uvæsentlige indkomstfald som beregningsgrundlaget plus den uoplyste  

 indkomst minus det oplyste uvæsentlige indkomstfald.
 Eksempel 1:
En husstand har i hele boligstøtteåret fået beregnet  

 boligstøtte på grundlag af en husstandsindkomst på 100.000  

 kr.
Der er i juni måned givet meddelelse om en uvæsentlig  

 indkomststigning på 1.000 kr. pr. måned.
Efterfølgende  

 konstateres ved slutligningen, at husstandsindkomsten har været 116.000  

 kr. som følge af en indkomststigning på 2.500 kr. pr.  

 måned pr. 1. september.
Idet der ikke er givet meddelelse herom i  

 boligstøtteåret, er der ikke omberegning i løbet af  

 året.
 Den opsummerede indkomst udgør 106.000 kr.
 Den uoplyste indkomst 116.000 kr. ÷ 106.000 kr. = 10.000 kr.
 Ved vurderingen af, om der skal ske efterregulering foretages en  

 periodeopdeling pr. 1. juli med hensyn til den oplyste indkomststigning, mens  

 den uoplyste stigning fordeles over hele året uden mulighed for  

 periodeopdeling pr. 1. september, jf. også pkt. 14.1. og pkt.  

 14.4.1.
1. januar - 30. juni Stigning = uoplyst indkomst 10.000 kr.
1. juli - 31. december Uoplyst indkomst 10.000 kr.
Oplyst stigning opsummeret 1.000 kr. × 6 6.000 kr.
Stigning 16.000 kr.
 Da stigningen fra 1. juli er på 16.000 kr., skal efterregulering ske  

 fra dette tidspunkt som følge af, at støttemodtageren ikke har  

 opfyldt sin oplysningspligt.
Efterreguleringgrundlag 1. juli - 31. december Beregninggrundlag 100.000 kr.
Uoplyst indkomst 10.000 kr.
Oplyst stigning på årsbasis 1.000 kr. × 12 12.000 kr.
Efterreguleringsgrundlag 122.000 kr.
 Eksempel 2:
 Husstandsindkomst pr. 1. januar på årsbasis 132.000 kr. eller  

 pr. måned 11.000 kr.
1. august oplyst indkomststigning til 13.500 kr. pr. måned eller  

 opsummeret 144.000 kr.
Der omberegnes ikke, da stigningen er under 20.000  

 kr.
 Slutligningsresultat: 155.000 kr.
 Opsummeret indkomst 144.000 kr.
 Uoplyst indkomststigning: 155.000 × 144.000 = 11.000 kr.
 Vurdering af, om efterregulering skal ske:
1. januar - 31. juli stigning = uoplyst indkomst 11.000 kr.
1. august - 31. december Stigning:
Uoplyst indkomst 11.000 kr.
Oplyst opsummeret indkomststigning 2.500 × 5 12.500 kr.
 Stigning:
 23.500 kr.
 Da der kan ske periodeopdeling af den oplyste indkomststigning,  

 indgår denne ikke for perioden 1.1.-31.7. Indkomststigningen på  

 11.000 kr. er mindre end 16.000 kr. og giver derfor ikke anledning til  

 efterregulering for denne periode.
 Fra 1. august skal der derimod ske efterregulering, da stigningen er  

 større end 16.000 kr.
 Efterreguleringsgrundlag:
beregningsgrundlag 132.000 kr.
+ uoplyst indkomst 11.000 kr.
+ indkomststigning på 2.500 kr. pr. md. opgjort til  

 årsbasis 30.000 kr.
I alt 173.000 kr.
 Den berettigede boligstøtte på dette indkomstgrundlag  

 beregnes, og differencen op til den udbetalte boligstøtte kræves  

 tilbagebetalt af kommunen.
 Eksempel 3:
 Husstandsindkomst pr. 1. januar på årsbasis 132.000 kr. eller  

 pr. måned 11.000 kr.
1. februar oplyst indkomstfald til 10.500 kr. pr. måned eller  

 126.000 kr. på årsbasis.
Der omberegnes ikke, da indkomstfaldet  

 er mindre end 10.000 kr. på årsbasis.
1. august oplyst indkomststigning til 13.500 kr. pr. måned eller  

 opsummeret 141.500 kr.
Der omberegnes ikke, da stigningen i forhold til den  

 opsummerede indkomst ved seneste omberegning eller (her) årsomregning  

 er mindre end 16.000 kr. (141.500 kr. - 132.000 kr.).
 Slutligningsresultat: 158.000 kr.
 Uoplyst indkomststigning: 158.000 ÷ 141.500 = 16.500 kr.
 Vurdering af, om efterregulering skal ske:
1. januar - 31. januar Stigning = uoplyst 16.500 kr.
1. februar - 31. juli Stigning:
uoplyst indkomst 16.500 kr.
oplyst indkomstfald på årsbasis -6.000 kr.
Stigning i alt 10.500 kr.
1. august - 31. december Stigning:
uoplyst indkomst 16.500 kr.
oplyst indkomststigning opsummeret 141.500 ÷ 132.000 9.500 kr.
Stigning i alt 26.000 kr.
Der foretages periodeopdeling af de oplyste indkomstændringer.  

 Indkomstfaldet på 500 kr. pr. måned i forhold til  

 beregningsgrundlaget indgår derfor alene i perioden 1. februar - 31.  

 juli, og den oplyste indkomststigning kun i perioden 1. august - 31.  

 december.
Den uoplyste indkomststigning giver anledning til efterregulering i  

 perioden 1. januar - 31. januar, da stigningen er på mindst 16.000 kr.  

 I perioden 1. februar - 31. juli udgør den samlede stigning (de  

 oplyste ændringer og den uoplyste stigning) mindre end 16.000 kr., og  

 der skal derfor ikke efterreguleres.
I perioden 1.august - 31. december er  

 den samlede stigning mindst 16.000 kr., og der skal efterreguleres.
 Efterreguleringsgrundlag:
1. januar-31. januar beregningsgrundlag 132.000 kr.
+ uoplyst indkomst 16.500 kr.
I alt 148.500 kr.
1. august-31. december beregningsgrundlag 132.000 kr.
+ uoplyst indkomst 16.500 kr.
+ indkomststigning på 2.500 kr. pr. md. opgjort til  

 årsbasis 30.000 kr.
I alt 178.500 kr.
 Den berettigede boligstøtte beregnes for hver af de to perioder  

 på disse indkomstgrundlag, og differencen op til den udbetalte  

 boligstøtte kræves tilbagebetalt af kommunen.
 Eksempel 4:
 Husstandsindkomst pr. 1. januar på årsbasis 132.000 kr. eller  

 pr. måned 11.000 kr.
 1. juli oplyst indkomstfald til 10.500 kr. pr. måned eller 126.000  

 kr. på årsbasis (opsummeret 126.500 kr.). Der omberegnes ikke, da  

 indkomstfaldet er mindre end 10.000 kr. på årsbasis.
1. august oplyst indkomststigning til 13.000 kr. pr. måned eller  

 opsummeret 141.500 kr.
Der omberegnes ikke, da stigningen i forhold til den  

 opsummerede indkomst med seneste omberegning eller (her) årsomregning  

 er under 16.000 kr.
 Slutligningsresultat: 164.000 kr.
 Uoplyst indkomststigning: 164.000 ÷ 141.500 = 22.500 kr.
 Vurdering af, om efterregulering skal ske:
1. januar - 30. juni Stigning = uoplyst 22.500 kr.
1. juli - 31. juli Stigning:
uoplyst indkomst 22.500 kr.
oplyst indkomstfald på årsbasis -6.000 kr.
Stigning i alt 16.500 kr.
1. august - 31. december Stigning:
uoplyst indkomst 22.500 kr.
oplyst indkomststigning opsummeret 141.500 ÷ 132.000 9.500 kr.
Stigning i alt 32.000 kr.
Der foretages periodeopdeling af de oplyste indkomstændringer.  

 Indkomstfaldet på 500 kr. pr. måned eller 6.000 kr. på  

 årsbasis i forhold til beregningsgrundlaget indgår derfor alene i  

 perioden 1. juli - 31. juli, og den oplyste indkomststigning kun i perioden  

 1. august - 31. december.
Den uoplyste indkomststigning giver anledning til  

 efterregulering i perioden 1. januar - 30. juni, da stigningen er på  

 mindst 16.000 kr.
I perioden 1. juli - 31. juli udgør den samlede  

 stigning (de oplyste ændringer og den uoplyste stigning) i forhold til  

 beregningsgrundlaget mindst 16.000 kr., og der skal derfor også  

 efterreguleres i denne periode.
I perioden 1. august - 31. december er den  

 samlede stigning igen mindst 16.000 kr., og der skal efterreguleres.
 Efterreguleringsgrundlag:
1. januar-30. juni beregningsgrundlag 132.000 kr.
+ uoplyst indkomst 22.500 kr.
I alt 154.500 kr.
1. juli-31. juli beregningsgrundlag 132.000 kr.
oplyst indkomstfald 500 kr. pr. md. opgjort til årsbasis - 6.000 kr.
+ uoplyst indkomst 22.500 kr.
I alt 148.500 kr.
1. august-31. december beregningsgrundlag 132.000 kr.
+ uoplyst indkomst 22.500 kr.
+ indkomststigning på 2.500 kr. pr. md. opgjort til  

 årsbasis 30.000 kr.
I alt 184.500 kr.
 Den berettigede boligstøtte beregnes for hver af de tre perioder  

 på disse indkomstgrundlag, og differencen op til den udbetalte  

 boligstøtte kræves tilbagebetalt af kommunen.
 14.4.5. Efterregulering, hvor der sker ændringer i løbet  

 af året.
 Når der er ansøgt om boligstøtte i  

 løbet af året, skal ansøgeren - udover at oplyse om  

 de aktuelle indkomstforhold på ansøgningstidspunktet -  

 også give meddelelse om de enkelte husstandsmedlemmers indkomst indtil  

 ansøgningstidspunktet.
Der efterreguleres på grundlag af tilsvarende  

 principper, som anført ovenfor under pkt.14.4.2- 14.4.4, medmindre  

 boligstøttemodtageren kan dokumentere, at en indkomststigning ligger i  

 en periode forud for ansøgningstidspunktet, hvor ansøgeren ikke  

 har modtaget boligstøtte til den pågældende bolig.
Dette  

 gælder, uanset om ansøgeren hidtil har fået  

 boligstøtte til en anden bolig.  Foreligger sådan dokumentation,  

 skal der ved den periodemæssige opdeling ses bort fra hele  

 indkomststigningen eller fra den dokumenterede del af indkomststigningen.
 Vurderingen af, om efterregulering skal ske, foretages som  

 i alle øvrige tilfælde ved at sammenligne slutningsresultatet  

 med den opsummerede oplyste indkomst for hele boligstøtteåret,  

 dvs. summen af oplyste indkomster både for den periode, hvor  

 boligstøtte er ydet, og for den periode, hvor boligstøtte ikke  

 er ydet, jf. boligstøttevejledningens pkt. 14.4.1 og 14.4.3.  

 Efterregulering skal foretages, når der er tale om en uoplyst  

 indkomststigning (samt evt. oplyst uvæsentlig indkomststigning)  

 på mindst 16.000 kr. (1998-niveau).
Foreligger der en sådan stigning, og er der samtidig  

 tale om, at en del af den uoplyste indkomst alene vedrører den  

 periode, hvor der ikke er ydet boligstøtte, foretages en  

 periodeopdeling.
Den uoplyste indkomst, der dokumenteret ligger uden for  

 boligstøtteperioden, betragtes alene som vedrørende denne  

 periode, mens den eventuelle resterende uoplyste indkomst betragtes som alene  

 vedrørende boligstøtteperioden.
 Der ses således bort fra den uoplyste indkomst, der  

 ligger uden for boligstøtteperioden.
Ved efterreguleringen opgøres den uoplyste indkomst  

 i boligstøtteperioden til årsbasis.
Efterreguleringsgrundlaget  

 for boligstøtteperioden er således den oplyste indkomst for  

 boligstøtteperioden plus den uoplyste indkomst for perioden omregnet  

 til årsbasis.
Er den uoplyste indkomst, der er opgjort på  

 årsbasis i boligstøtteperioden, højere end den uoplyste  

 indkomst for hele året, anses betingelserne for periodeopdeling ikke  

 for opfyldt.
Der efterreguleres i stedet efter hovedreglen, dvs. at den  

 samlede uoplyste indkomst betragtes som vedrørende hele  

 året.
Såfremt boligstøtten  

 beregningsmæssigt ophører i løbet af året på  

 grund af indkomststigninger, skal efterreguleringen ske på  

 tilsvarende måde som anført ovenfor vedrørende  

 ansøgninger indgivet i løbet af året, dvs. at den  

 uoplyste del af indkomsten betragtes som indtjent gennem hele året,  

 medmindre boligstøttemodtageren kan dokumentere, at den uoplyste  

 indtægt er indtjent efter ophøret af boligstøtten.
Der  

 gælder endvidere her samme mulighed for periodemæssig opdeling,  

 som er gældende for ansøgninger indgivet i løbet af  

 året.
 Ophører boligstøtten i løbet af  

 året som følge af andre forhold end indkomststigninger,  

 f.eks. flytning etc., skal efterreguleringen ske på grundlag af samme  

 principper som anført ovenfor om ansøgninger indgivet i  

 løbet af året.
 I sager, hvor der i løbet af året sker  

 til-/fraflytninger i husstanden, vil der i den enkelte sag  skulle tages  

 stilling til efterreguleringsgrundlaget for de enkelte perioder i året.  

 Der skal derfor også for tilflyttende gives oplysning til  

 boligstøttekontoret om disses indkomst forud for  

 indflytningstidspunktet.
Eksempel 1. Periodeopdeling Ansøgning 1.8., oplyst årsindkomst (månedlig indkomst 6.666 kr. × 12) 80.000 kr.
Oplyst årsindkomst 1.1. - 31.7. (hvor boligstøtte ikke er  

 ydet) (månedlig indkomst 5.833 kr. × 12) 70.000 kr.
 Beregningsgrundlag 1.8.
 80.000 kr.
Slutligning 98.166 kr.
Opsummeret indkomst (80.000: 12 × 5) + (70.000: 12 × 7) 74.166 kr.
Uoplyst 24.000 kr.
 Stigningen er på mindst 16.000 kr.
 Der skal altså efterreguleres.
 Efterreguleringsgrundlaget fra 1.8. er som udgangspunkt:
Oplyst indkomst 80.000 kr.
Uoplyst indkomst 24.000 kr.
Efterreguleringsgrundlag 104.000 kr.
Det dokumenteres, at der i perioden 1.1.-31.7. er en faktisk indkomst  

 på 55.833 kr.
Boligstøttemodtageren har ved ansøgningen  

 oplyst en indkomst i perioden 1.1.-31.7. på 40.831 kr. (5.833 kr.  

 × 7). Den uoplyste indkomst uden for boligstøtteperioden udgør  

 således 15.000 kr.
Den uoplyste indkomst i boligstøtteperioden  

 udgør altså 9.000 kr. (24.000 ÷ 15.000). Den uoplyste indkomst i  

 boligstøtteperioden udgør på årsbasis 21.600 kr.  

 (9.000: 5 × 12).
 Da den uoplyste indkomst i boligstøtteperioden (21.600 kr.) er  

 mindre end den uoplyste indkomst for hele året (24.000 kr.), foretages  

 der ved efterreguleringen periodeopdeling af den uoplyste indkomst.
 Efterreguleringsgrundlag 1.8.-31.12.:
Oplyst indkomst 80.000 kr.
Uoplyst indkomst 21.600 kr.
Efterreguleringsgrundlag 101.600 kr.
Afrundet 101.000 kr.
Eksempel 2. Ikke periodeopdeling Ansøgning 1.8., oplyst årsindkomst (månedlig indkomst 6.666 kr. × 12) 80.000 kr.
Oplyst årsindkomst 1.1. - 31.7. (hvor boligstøtte ikke er  

 ydet) (månedlig indkomst 5.833 kr. × 12) 70.000 kr.
 Beregningsgrundlag 1.8.
 80.000 kr.
Slutligning 98.166 kr.
Opsummeret indkomst 74.166 kr.
Uoplyst 24.000 kr.
 Stigningen er på mindst 16.000 kr.
 Der skal altså efterreguleres.
 Efterreguleringsgrundlaget fra 1.8. er som udgangspunkt:
Oplyst indkomst 80.000 kr.
Uoplyst indkomst 24.000 kr.
Efterreguleringsgrundlag 104.000 kr.
 Det dokumenteres, at der i perioden 1.1.-31.7. er en uoplyst indkomst  

 på 9.000 kr., dvs. en uoplyst indkomst i boligstøtteperioden  

 på 15.000 kr. (24.000 ÷ 9.000). Den uoplyste indkomst i  

 boligstøtteperioden udgør på årsbasis 36.000 kr.  

 (15.000: 5 ×12).
 Den uoplyste indkomst i boligstøtteperioden (36.000 kr.) er  

 større end den uoplyste indkomst for hele året (24.000 kr.).  

 Betingelsen for periodeopdeling af den uoplyste indkomst anses ikke for  

 opfyldt, og efterregulering sker uden periodeopdeling af den uoplyste  

 indkomst.
 Efterreguleringsgrundlag:
Oplyst indkomst 80.000 kr.
Uoplyst indkomst 24.000 kr.
Efterreguleringsgrundlag 104.000 kr.
Eksempel 3. Periodeopdeling Ansøgning 1.8., oplyst årsindkomst (månedlig indkomst 6.666 kr. × 12) 80.000 kr.
Oplyst årsindkomst 1.1. - 31.7. (hvor boligstøtte ikke er  

 ydet) (månedlig indkomst 5.833 kr. × 12) 70.000 kr.
 Beregningsgrundlag 1.8.
 80.000 kr.
Slutligning 98.166 kr.
Opsummeret indkomst 74.166 kr.
Uoplyst 24.000 kr.
 Stigningen er på mindst 16.000 kr.
 Der skal altså som udgangspunkt efterreguleres.
 Efterreguleringsgrundlaget fra 1.8. er som udgangspunkt:
Oplyst indkomst 80.000 kr.
Uoplyst indkomst 24.000 kr.
Efterreguleringsgrundlag 104.000 kr.
Det dokumenteres, at der i perioden 1.1.-31.7. er en faktisk indkomst  

 på 60.833 kr.
Boligstøttemodtageren har ved ansøgningen  

 oplyst en indkomst i perioden 1.1.-31.7. på 40.831 kr. (5.833 kr.  

 × 7). Den uoplyste indkomst uden for boligstøtteperioden udgør  

 således 20.000 kr.
Den uoplyste indkomst i boligstøtteperioden  

 udgør altså 4.000 kr. (24.000 ÷ 20.000). Den uoplyste indkomst i  

 boligstøtteperioden udgør på årsbasis 9.600 kr.  

 (4.000: 5 × 12).
 Da den uoplyste indkomst i boligstøtteperioden (9.600 kr.) er  

 mindre end den uoplyste indkomst for hele året (24.000 kr.), foretages  

 der ved efterreguleringen periodeopdeling af den uoplyste indkomst.
 Efterreguleringsgrundlag 1.8.-31.12.:
Oplyst indkomst 80.000 kr.
Uoplyst indkomst 9.600 kr.
Efterreguleringsgrundlag 89.600 kr.
Indkomststigningen i boligstøtteperioden er imidlertid mindre end  

 16.000 kr., og der skal derfor ikke efterreguleres 14.4.6. Efterregulering for boligstøtteår forud for  

 år 2000.
 Efterregulering for årene forud for år 2000  

 sker på grundlag af de gældende beregningsregler og  

 efterreguleringsregler for det enkelte år.
 Efterreguleringsprincipperne svarer til de principper, der  

 gælder fra 1. januar år 2000, jf. ovenfor med enkelte  

 ændringer.
 Væsentligst er, at boligstøtten indtil 1.  

 januar 2000 kan være beregnet på grundlag af enten en  

 såkaldt hovedregelsindkomst, jf. den dagældende  

 boligstøttelovs § 8, stk. 1-7, eller en forventet fremtidig indkomst  

 efter den dagældende § 8, stk. 8.
Hvis boligstøtten i boligstøtteåret er  

 beregnet på grundlag af en indkomst efter lovens hovedregel, § 8, stk.  

 1-7, skal der ske tilbagebetaling af for meget udbetalt boligstøtte,  

 hvis den faktiske slutlignede husstandsindkomst overstiger det oprindelige  

 beregningsgrundlag med mindst 20.000 kr.
Hvis boligstøtten er beregnet  

 på grundlag af en forventet fremtidig indkomst, skal der  

 tilbagebetales, hvis indkomsten er steget med mindst 10.000 kr.
 Der henvises til den tidligere udformning af  

 boligstøttevejledningen vedrørende de tidligere gældende  

 regler.
 Specielt for 1999 gælder, at  

 beregningsreglerne i boligstøtteloven er ændret på enkelte  

 punkter med virkning for en del af boligstøtteåret, nemlig fra  

 1. marts 1999.
 Fra denne dato er progressionsgrænsen for beregning  

 af grænsebeløb nedsat fra 148.800 kr. til 123.500 kr. i  

 1999-niveau, og det hidtidige fradrag for hver pensionist i husstanden  

 på 3.200 kr. (1999-niveau) er ophævet.
 For så vidt angår efterregulering af  

 boligstøtte for 1999 indebærer ændringerne pr. 1. marts  

 1999, at efterregulering og opgørelse af et eventuelt  

 tilbagebetalingskrav for hver af perioderne 1. januar til 28. februar 1999 og  

 1. marts til 31. december 1999 skal opgøres på grundlag af de  

 beregningsregler, der gælder for den pågældende  

 periode.
 For hver af perioderne opgøres således  

 husstandsindkomst og grænsebeløb på årsbasis efter  

 de regler og med de beløb, der gælder for den  

 pågældende periode, og det konstateres, om der for perioden  

 på årsbasis foreligger en uoplyst indkomststigning på  

 mindst 20.000 kr., hvis boligstøtten er beregnet på grundlag af  

 en hovedregelsindkomst, og 10.000 kr. hvis boligstøtten er beregnet  

 på grundlag af en forventet fremtidig indkomst.
 14.4.7. Efterbetaling af for lidt udbetalt støtte.
 Efterregulering af den udbetalte støtte kan efter  

 § 47 kun ske i tilfælde, hvor støttemodtageren har  

 fået udbetalt for meget i boligstøtte.
Efterbetaling kan dog ske, såfremt der udbetales for  

 lidt boligstøtte som følge af en administrativ fejl fra  

 kommunens side.
F.eks. hvis støttens størrelse er beregnet til  

 et for lille beløb ud fra de af ansøgeren indgivne, korrekte  

 oplysninger.
 Der kan dog ikke kræves efterbetaling, hvis grunden  

 til, at en oplyst indkomstændring ikke er anvendt, er, at den er mindre  

 en lovens grænser på 10.000 kr. og 16.000 kr. for omberegning,  

 jf. §§ 44 og 46.
 Hvis kommunalbestyrelsen har lagt en for høj  

 forventet husstandsindkomst til grund ved boligstøtteberegningen, vil  

 boligstøttemodtageren efter omstændighederne være  

 berettiget til at få udbetalt den for lidt udbetalte boligstøtte  

 med tilbagevirkende kraft.
 14.5. Tilbagebetaling af boligstøtte.
 14.5.1. Fremsættelse af tilbagebetalingskrav.
Kommunalbestyrelsen bør snarest muligt efter,  

 at oplysningerne om den endelige slutlignede indkomst foreligger, tage  

 stilling til, om tilbagebetaling skal ske.
Kommunalbestyrelsen er for-  

 pligtet til at foretage en undersøgelse for samtlige  

 boligstøttemodtagere af, om der er opstået tilbagebetalingskrav  

 som følge af indkomststigninger i forhold til  

 beregningsgrundlaget.
Kommunalbestyrelsen bør rejse  

 tilbagebetalingskravet hurtigst muligt efter, at slutligningen foreligger.  

 Fremsættelse af tilbagebetalingskravet er en del af  

 kommunalbestyrelsens administrationsforpligtelse i forbindelse med  

 boligstøtteloven.
Folketingets Ombudsmand har i sine beretninger fra  

 1994 og 1997 udtalt herom, at der ved bedømmelsen af, om et  

 offentligretligt krav kan anses for bortfaldet på grund af passivitet,  

 må lægges afgørende vægt på 1)	den tid, der er forløbet, 2)	om borgeren har haft grund til at indrette sig i tillid til, at  

 kravet ikke ville blive gjort gældende, og 3)	om det kan bebrejdes det offentlige, at kravet ikke er blevet rejst  

 på et tidligere tidspunkt.
Tilbagebetalingskrav kan som udgangspunkt ikke  

 fremsættes, før der foreligger endelig opgjort slutlignet  

 indkomst for den periode, kravet måtte vedrøre, idet  

 kommunen først på dette tidspunkt kan konstatere, om de  

 økonomiske betingelser for at fremsætte kravet er tilstede.  

 Kommunen har dog mulighed for på grundlag af en foreløbig  

 opgørelse at kræve tilbagebetaling.
Det er dog en  

 forudsætning, at kravet er nogenlunde beregneligt, samt at der samtidig  

 tages forbehold for senere regulering.
Kommunalbestyrelsen kan ikke kræve tilbagebetaling  

 af for meget udbetalt boligstøtte, hvis tilbagebetalingskravet efter §  

 47, stk. 1, for et kalenderår udgør mindre end 696 kr.  

 (1998-niveau), jf. § 47, stk. 7, 1. pkt.
Hvis et foreløbigt opgjort  

 tilbagebetalingsbeløb er mindre end denne bagatelgrænse, kan der  

 således ikke kræves foreløbig tilbagebetaling.
 Bagatelgrænsen er kun obligatorisk for krav, der  

 rejses som følge af § 47, stk. 1; det vil sige krav vedrørende  

 efterregulering som følge af ændrede indkomstforhold.
 For efterreguleringskrav rejst efter § 47, stk. 7 - dvs.  

 krav vedrørende andet end indkomstforhold - kan kommunalbestyrelsen  

 selv vælge, hvorvidt man vil rejse krav, som ikke overstiger 696 kr.  

 (1998-niveau), eller ej.
 Som følge af den almindelige  

 lighedsgrundsætning må kommunalbestyrelsen træffe en  

 generel beslutning om, hvorvidt man vil rejse disse krav under  

 bagatelgrænsen eller ej.
 Krav efter § 47, stk. 7, skal således ikke afvente  

 den endelige efterregulering efter § 47, stk. 1, der gennemføres,  

 når slutligningen foreligger.
 Der er herunder tale om de efterreguleringskrav, der  

 rejses efter § 47, stk. 7, i forbindelse med en lejers fraflytning, enten  

 hvor lejeren først for sent meddeler flytning, eller denne af kommunen  

 konstateres hos Folkeregistret, således at der er udbetalt en eller  

 eventuelt to måneder for meget i boligstøtte, eller hvor lejeren  

 fraflytter midt i en måned, hvor der er udbetalt boligstøtte for  

 hele måneden.
Sådanne krav kan rejses umiddelbart efter, at det er  

 konstateret, at der er udbetalt for meget i boligstøtte, ofte ved  

 modregning i næste måneds boligstøtte i den nye bolig.  

 Kommunen kan dog også, såfremt kravet ikke overstiger  

 bagatelgrænsen, vælge ikke at rejse kravet.
I så fald  

 binder denne afgørelse kommunen uanset fremkomsten af andre  

 tilbagebetalingskrav efter § 47, stk. 7, senere på året.
Det bemærkes, at § 47, stk. 8, drejer sig om  

 tilbagebetalingskrav på baggrund af efterregulering.
Derimod kan  

 der som følge af løbende omberegning af  

 boligstøtten opstå krav på for meget udbetalt  

 boligstøtte, jf. i § 46, stk. 8. Det drejer sig om de tilfælde,  

 hvor en boligstøttemodtager »for sent« i året giver meddelelse  

 om indkomststigninger på et tidligere tidspunkt i samme  

 kalenderår.
Boligstøttekontoret vil i sådan et  

 tilfælde efter § 46 skulle foretage omberegning fra det tidspunkt,  

 hvorfra indkomststigningen fandt sted.
Boligstøtte, der herefter er  

 udbetalt for meget i den mellemliggende periode, kan umiddelbart modregnes i  

 den fremtidige løbende boligstøtte i kalenderåret.
 Om forrentning af tilbagebetalingskrav, se pkt.  

 14.5.4.
Spørgsmålet om, hvorvidt tilbagebetaling skal  

 ske, afgøres principielt af kommunalbestyrelsen.
Såfremt den  

 undlader at kræve tilbagebetaling af for meget udbetalt  

 boligstøtte i tilfælde, hvor betingelserne for at kræve  

 tilbagebetaling er opfyldt, kan der ikke ydes statsrefusion for den del af  

 boligstøtten, som kommunen har undladt at kræve tilbagebetalt.  

 Vedrørende afskrivning af tilbagebetalingskrav, se dog nedenfor pkt.  

 14.6.
 Afgørelse om, hvorvidt tilbagebetaling skal ske  

 kontant, afdragsvis eller ved modregning i den løbende  

 boligstøtte, træffes af kommunalbestyrelsen.
 Sådanne afgørelser kan som andre  

 afgørelser efter boligstøtteloven indbringes for det sociale  

 nævn, jf. kap. 18.
 Tilbagebetalingen bør, uanset hvorledes den sker,  

 gennemføres ved rimelige afdrag i forhold til den  

 pågældendes økonomi.
Det forudsættes, at kommunalbestyrelsen i hvert  

 enkelt tilfælde foretager en konkret vurdering af de økonomiske  

 forhold.
Kommunalbestyrelsen vil derfor ikke kunne opstille generelle regler  

 herom.
Der kan som efter retspraksis på det sociale område som  

 udgangspunkt ikke foretages inddrivelse, når betalingsevnen ikke  

 overstiger, hvad der svarer til kontanthjælp.
I de tilfælde, hvor  

 der er indgået aftale med en anden kommunalbestyrelse om at inddrive  

 tilbagebetalingskravet, er det denne anden kommune, der udøver den  

 konkrete vurdering.
Såfremt en boligstøttemodtager dør,  

 efter at boligstøtten er til disposition, men inden den måned  

 den vedrører, skal kommunen som udgangspunkt rejse kravet over for  

 boet.
Beløbet afskrives dog som uerholdeligt, hvis boet f.eks. er  

 udlagt til begravelsesomkostninger.
Fra 1. januar 2000 gælder efter § 48 b, at alle  

 voksne husstandsmedlemmer hæfter solidarisk for tilbagebetaling af for  

 meget udbetalt boligstøtte, jf. pkt. 13.1.3. Det er en betingelse for  

 udbetaling af boligstøtte, at alle voksne husstandsmedlemmer har  

 underskrevet en erklæring om, at de hæfter solidarisk, og alle  

 underskrivere hæfter på lige fod med ansøgeren.
Efter de  

 almindelige obligationsretlige regler vil ansøgerens og de  

 øvrige hæftendes dødsboer ligeledes hæfte for  

 tilbagebetalingskrav.
Krav på for meget udbetalt boligstøtte kan  

 rettes mod samtlige solidarisk hæftende.
Kommunalbestyrelsen kan  

 vælge, hvem af ansøgerne kravet skal gøres gældende  

 mod, da den solidariske hæftelse indebærer, at hver enkelt  

 af de hæftende hæfter for hele tilbagebetalingskravet.
 Klage over afgørelser efter boligstøtteloven  

 kan tillægges opsættende virkning enten af kommunen eller af  

 ankemyndigheden, jf. kapitel 18. Det er By- og Boligministeriets opfattelse,  

 at inddrivelse af tilbagebetalingsbeløb bør stilles i bero,  

 så længe spørgsmålet om kravets eksistens ikke er  

 endeligt afgjort.
 14.5.2. Modregning.
 Har boligtageren fået udbetalt for meget i  

 boligsikring, boligydelse, beboerindskudslån, lån til  

 forudbetaling af leje, indskud, depositum eller lignende og giver dette  

 forhold anledning til tilbagebetalingskrav, kan tilbagebetalingskravet  

 ifølge lovens § 49, stk. 1, dækkes ved modregning i  

 løbende boligsikring eller boligydelse, også i form af  

 lån.
Det samme gælder krav vedrørende forfaldne  

 boligydelseslån, beboerindskudslån og lån til indskud m.v.  

 efter kap. 10a og lån til flygtninge efter kap. 11. Hvis der er  

 udbetalt for meget i boligydelseslån, kan kommunalbestyrelsen beslutte  

 at lade det for meget udbetalte forblive indestående i ejendommen, til  

 den resterende del af lånet forfalder.
Det for meget udbetalte  

 lån forrentes da som den resterende del.
 Om forrentning, se i øvrigt pkt. 14.5.4.2.
 Der kan ikke modregnes i et eventuelt senere bevilget  

 beboerindskudslån.
 For pensionister gælder, at krav på for meget  

 udbetalt pension kan modregnes i boligstøtten, jf. § 50, stk. 1.
Krav på betaling af ejendomsskatter  

 vedrørende den ejendom, som pensionisten bebor, kan efter § 50,  

 stk. 3, ligeledes modregnes i boligsikringen eller boligydelsen.
Endvidere  

 kan eventuelle krav om tilbagebetaling af kontanthjælp modregnes i den  

 boligstøtte, som vedrører perioden mellem det tidspunkt, hvor  

 pensionssag påbegyndes og ansøgning om pension indgives, og det  

 tidspunkt, hvor pensionisten tilkendes pension, jf. nærmere  

 pkt.13.2.1.5.
 Ud over boligstøttelovens bestemmelser om  

 modregning antages på grundlag af retspraksis på det  

 socialretlige område, at der gælder en almindelig ulovbestemt  

 regel om adgang for forvaltningen til at modregne med offentligretlige krav  

 over for borgernes offentligretlige krav på forvaltningen.
 En boligtager kan ikke unddrage sig følgerne af for  

 sen betaling af leje, ejendomsskatter eller gæld, sikret ved pant i den  

 faste ejendom, med henvisning til forsinket eller manglende udbetaling,  

 herunder modregning i den berettigede boligstøtte, jf. § 42, stk. 4,  

 og pkt. 13.2.1.4.
14.5.3. Inddrivelse Krav på tilbagebetaling af boligstøtte,  

 herunder krav på forfaldne lån, kan inddrives efter de  

 regler, der gælder for personlige skatter, jf. § 49, stk. 2.  

 Bestemmelsen giver endvidere adgang til at modregne kravene i overskydende  

 skat.
Boligtagerens krav på at modtage boligstøtte  

 kan efter lovens § 49, stk. 3, ikke gøres til genstand for arrest,  

 eksekution eller anden retsforfølgning, og der kan ikke gyldigt  

 træffes aftale om kravet.
Der kan ikke på samme måde som  

 med hensyn til pensionsydelser foretages tilbageholdelser i  

 boligstøtten efter kildeskattelovens § 73 og efter lov om inddrivelse  

 af underholdsbidrag, § 5.
 Klage vedrørende tilbagebetalingskrav indbringes  

 som altovervejende hovedregel for det sociale nævn, jf. § 73 og pkt.  

 18.2.
 I tilfælde, hvor inddrivelse i overensstemmelse med  

 § 49 foretages efter reglerne for inddrivelse af personlige skatter, må  

 klager, der alene vedrører fortolkningen af de skatteretlige regler,  

 jf. kildeskattelovens § 73 om lønindeholdelse, indgives i  

 overensstemmelse med skattelovgivningens regler herom til Told- og  

 Skatteregionen.
 Endelig gælder, at fogedretten efter § 6 i lov om  

 fremgangsmåden ved inddrivelse af skatter og afgifter træffer  

 afgørelse om indsigelser mod udlæg - dvs. formelle indsigelser  

 mod udlægsforretning, der fremsættes over for pantefogeden eller  

 fogedretten.
 14.5.4. Forrentning.
 14.5.4.1. Forrentning af tilbagebetalingskrav vedrørende for meget  

 udbetalt boligsikring eller boligydelse.
 Krav om tilbagebetaling af for meget udbetalt boligsikring  

 eller for meget udbetalt boligydelse kan forrentes efter reglerne i lov om  

 gebyrer og morarenter vedrørende visse ydelser, der opkræves  

 eller inddrives af amtskommuner og kommuner (lov nr. 939 af 27. december 1991  

 med senere ændringer). En kommune kan herefter bestemme, at gebyrlovens  

 § 3 om morarente skal finde anvendelse ved for sen tilbagebetaling af for  

 meget udbetalt boligstøtte.
 Krav om morarente efter gebyrloven forudsætter, at  

 boligstøttemodtageren har tilsidesat en tilbagebetalingsfrist, der  

 enten er fastsat af kommunen eller aftalt mellem parterne enten med hensyn  

 til det samlede tilbagebetalingskrav eller med hensyn til afdrag herpå.  

 Der kan ikke opkræves rente herudover.
 14.5.4.2. Forrentning af krav om tilbagebetaling af forfaldne  

 boligydelseslån.
Boligydelseslån forrentes efter § 35 med en  

 årlig rente på halvdelen af Nationalbankens diskonto den 1.  

 oktober det foregående år.
Forfaldne lån forrentes som  

 udgangspunkt med samme rente.
 Såfremt kommunen foretager retsforfølgning,  

 forrentes kravet dog med en rente svarende til Nationalbankens diskonto med  

 et tillæg, fastsat af justitsministeren efter § 8 i lov om renter ved  

 forsinket betaling, jf. bekendtgørelse om ændring af  

 morarentesatsen i lov om renter ved forsinket betaling.
 Som eksempler på retsforfølgning kan  

 nævnes sagsanlæg ved indlevering af stævning til  

 berammelse og indgivelse af udlægsbegæring til  

fogedretten.
Foretages udlæg af pantefogeden, kan  

 forrentning ligeledes kræves efter renteloven.
Det kan imidlertid ikke  

 afvises, at der i sådanne tilfælde først kan kræves  

 renter fra tidspunktet for udlæggets foretagelse, i modsætning  

 til ved indgivelse af udlægsbegæring til fogedretten.
Spørgsmålet om, hvorvidt  

lønindeholdelse i retspraksis vil blive anset for  

 retsforfølgning, er ikke afklaret ved domstolene i relation til  

 forrentning.
Lønindeholdelse anses imidlertid ikke som et retligt  

 skridt, som afbryder forældelse, jf. pkt. 14.7.
 Tilbagebetaling af forfaldne boligydelseslån er ikke  

 omfattet af lov om gebyrer og morarenter vedrørende visse ydelser, der  

 opkræves og inddrives af kommunen og amtskommunen, jf. pkt.  

 14.5.4.1.
 14.5.4.3. Forrentning af krav på tilbagebetaling af  

 pligtlån - beboerindskudslån, lån til forudbetaling af  

 leje, indskud, depositum eller lignende.
Pligtlån forrentes efter lovens § 58 med  

 41/2 pct. af den til enhver tid værende  

 restgæld.
Dette gælder som udgangspunkt også forfaldne  

 ydelser.
Indenrigsministeriet har oplyst, at § 3 i lov om gebyrer  

 og morarenter vedrørende visse ydelser, der opkræves eller  

 inddrives af amtskommuner og kommuner, kan anvendes i forbindelse med for sen  

 tilbagebetaling af beboerindskudslån ydet efter boligstøtteloven  

 for så vidt angår kommunens del af restancen.
En kommune kan  

 derfor beslutte at opkræve morarente efter denne bestemmelse for  

 så vidt angår denne del af tilbagebetalingskrav vedrørende  

 pligtlån.
 Med hensyn til beboerindskudslån, ydet efter de  

 før 1. januar 1993 gældende regler, henvises til afsnit  

 15.10.
 14.5.4.4. Forrentning af tilbagebetalingskrav på frivillige  

 lån.
 Som det fremgår af afsnit 15.4.1, forrentes  

 frivillige lån efter kommunens bestemmelser i  

 lånevilkårene.
Indenrigsministeriet har oplyst, at § 3 i lov om gebyrer  

 og morarenter vedrørende visse ydelser, der opkræves eller  

 inddrives af amtskommuner og kommuner, kan anvendes i forbindelse med for sen  

 tilbagebetaling af beboerindskudslån for så vidt angår  

 kommunens del af restancen.
En kommune kan derfor beslutte at opkræve  

 morarente efter denne bestemmelse for så vidt angår denne del af  

 tilbagebetalingskrav vedrørende frivillige beboerindskudslån,  

 med mindre andet er aftalt.
 14.5.5. Gældssanering.
 I tilfælde af gældssanering  

 fastsætter skifteretten i gældssaneringskendelsen en  

 skæringsdato, hvilket indebærer, at gæld stiftet før  

 skæringsdatoen er omfattet af gældssaneringen, og det er herefter  

 et spørgsmål, dels hvornår krav om tilbagebetaling af for  

 meget udbetalt boligsikring eller boligydelse er stiftet, dels hvornår  

 krav om tilbagebetaling af beboerindskudslån er stiftet.
 Til brug for kommunens vurdering af, i hvilket omfang krav  

 skal anmeldes ved en støttemodtagers gældssanering kan  

 anføres:
For så vidt angår for meget udbetalt  

 boligsikring og boligydelse må tilbagebetalingskrav anses for stiftet  

 på det tidspunkt, hvor forudsætningen for beregningen af  

 støtten ændres eller bortfalder.
Med hensyn til  

 indkomststigninger vil det sige tidligst på det tidspunkt, hvor det kan  

 konstateres, at indkomsten for året har en sådan  

 størrelse, at tilbagebetalingskrav skal rejses efter § 47, stk. 1  

 eller 2. Dette må antages at være tilfældet ved udgangen af  

 året, jf. pkt. 14.5.1. I andre tilfælde, f.eks. hvor der er tale  

 om tilbagebetalingskrav som følge af, at boligstøtte er  

 udbetalt i en periode efter, at støttemodtageren var fraflyttet  

 boligen, vil kravet derimod kunne antages at være stiftet før  

 årets udgang.
 For så vidt angår beboerindskudslån har  

 Østre Landsret i en dom (UfR 1998 354 Ø) udtalt, at et  

 beboerindskudslån ikke er omfattet af en gældssanering, idet der  

 efter § 61, stk. 3, er en pantelignende sikkerhed for lånet.
 Hvor kommunalbestyrelsen bliver opmærksom på,  

 at en boligstøttemodtager har anmodet om gældssanering, må  

 kommunalbestyrelsen eventuelt i første omgang anmelde hele den  

 udbetalte støtte eller anmelde uden at angive kravets  

 størrelse.
 14.6. Afskrivning af krav om tilbagebetaling af udbetalt  

 boligstøtte.
 Kommunalbestyrelsen skal som hovedregel rejse  

 tilbagebetalingskrav over for en ydelsesmodtager, uanset om denne på  

 tidspunktet for kravets fremsættelse måtte have økonomisk  

 mulighed for at foretage tilbagebetaling.
 Når kommunalbestyrelsen skønner, at der inden  

 for en rimelig årrække efter tilbagebetalingskravets  

 fremsættelse ikke vil være økonomisk mulighed for at  

 gennemføre kravet, kan kommunalbestyrelsen beslutte at afskrive  

 kravet, jf. § 51. Bestemmelsen omfatter krav vedrørende boligsikring,  

 boligydelse, beboerindskudslån og lån til forudbetaling af leje,  

 indskud, depositum eller lignende.
Den enkelte kommunalbestyrelse kan efter  

 omstændighederne stille sagen vedrørende tilbagebetalingskravet  

 i bero og, såfremt kravet efter en årrække måtte  

 anses for uerholdeligt, opgive kravet.
Kommunalbestyrelsen kan således  

 som udgangspunkt ikke uden videre eftergive kravet og stadig få  

 refusion, jf. pkt. 14.5.1. Såfremt det allerede på det tidspunkt,  

 hvor krav kan fremsættes, på grund af støttemodtagerens  

 alder og økonomiske forhold kan vurderes, at støttemodtageren  

 utvivlsomt, heller ikke efter en årrække, vil kunne få  

 nogen økonomisk mulighed for at foretage tilbagebetaling, vil kravet  

 dog kunne afskrives.
 En kommune kan herefter beslutte at foretage delvis  

 afskrivning af et krav og herunder f.eks. afskrive renter, der tilskrives et  

 boligydelseslån efter forfaldstidspunktet, såfremt det på  

 grund af støttemodtagerens alder og økonomiske forhold  

 skønnes, at den pågældende ikke vil få nogen  

 mulighed for at tilbagebetale beløb ud over den på  

 forfaldstidspunktet opgjorte gæld.
 Ved vurderingen af, om kravet må anses for  

 uerholdeligt, kan som retningslinie anvendes bestemmelsen i retsplejelovens §  

 509, hvorefter udlæg ikke kan foretages i aktiver - bortset fra fast  

 ejendom - der er nødvendige til opretholdelse af et beskedent hjem og  

 en beskeden levefod for skyldneren og hans husstand.
 Kommunalbestyrelsens afgørelse efter § 51 i loven  

 kan ikke indbringes for højere administrativ myndighed.
 14.7. Forældelse.
 Ifølge lov nr. 274 af 22. december 1908 om  

 forældelse af visse fordringer (1908-loven) gælder en  

 forældelsesfrist på 5 år på visse fordringer.
Justitsministeriet har givet udtryk for, at en sådan  

5-årig forældelsesfrist som udgangspunkt også vil  

 gælde det offentliges krav over for private, herunder over for  

 boligstøttemodtagere med hensyn til tilbagebetaling af for meget  

 udbetalt boligstøtte efter § 47 i lov om individuel  

 boligstøtte, jf. § 1, nr. 6, i 1908-loven.
Om for meget modtaget  

 boligstøtte opnået ved svig, jf. dog nedenfor i dette punkt.
 Også for tilbagebetaling af forfaldne  

 boligydelseslån vil der typisk gælde en 5-årig  

 forældelse, jf. dog nedenfor.
 Forældelsesfristen regnes efter 1908-lovens § 2 fra  

 det tidspunkt, hvor fordringen kan kræves betalt.
 Krav på tilbagebetaling vil herefter på  

 baggrund af den eksisterende retspraksis formentlig som udgangspunkt  

 forældes 5 år fra det tidspunkt, hvor kommunen kommer i  

 besiddelse af de fornødne oplysninger til brug for beregning af  

 tilbagebetalingskrav.
 Ved en klage over en afgørelse, indgivet efter §  

 73, må det antages, at fristen først løber fra  

 ankemyndighedens endelige afgørelse.
Forældelsesfristen afbrydes efter 1908-lovens  

 § 2, når støttemodtageren inden fristens udløb har  

 erkendt gælden over for kommunen.
Fristen afbrydes endvidere, uanset at  

 gælden ikke anerkendes af støttemodtageren, når kommunen  

 foretager retsligt skridt mod støttemodtageren og uden  

 ufornødent ophold forfølger denne til erhvervelse af forlig,  

 dom eller anden retsafgørelse.
Forældelsesfristen afbrydes  

 herunder ved sagsanlæg, dvs. indlevering af stævning til  

 berammelse, ved indgivelse af anmodning om udlæg til fogedretten og ved  

 anmeldelse af et krav mod et dødsbo under bobehandling.
Vestre  

 Landsret har i dom U1998.1709 antaget, at pålæg om  

 lønindeholdelse (for skyldig moms) ikke kunne anses for et retsligt  

 skridt, som afbryder den 5-årige forældelse efter  

 forældelsesloven.
Forældelsesfristen suspenderes endvidere efter  

 1908-lovens § 3, hvis kommunen er i utilregnelig uvidenhed om sit krav eller  

 om, hvor boligstøttemodtageren opholder sig, og derfor ikke kan  

 gøre kravet gældende.
I så fald løber fristen  

 først fra det tidspunkt, hvor kommunen var eller med sædvanlig  

 agtpågivenhed ville have været i stand til at gøre sit  

 krav gældende.
Ved siden af 1908-loven gælder den almindelige  

20-årige forældelsesfrist.
Den 20-årige  

 forældelsesfrist løber fra fordringens stiftelsestidspunkt (jf.  

 pkt. 14.5.5 vedrørende gældssanering).
Hvis en boligstøttemodtager ved svig har  

 opnået at få udbetalt et for stort beløb i  

 boligstøtte, suspenderes den 5-årige forældelsesfrist, og  

 der gælder i stedet en 20-årig forældelsesfrist.
Det beror  

 på en konkret vurdering af den pågældende  

 støttemodtagers forhold, om det for meget modtagne må anses for  

 opnået ved svig, herunder ved retsstridig fortielse (med henblik  

 på at opnå højere støtte).
Med hensyn til beboerindskudslån bemærkes, at  

 den 5-årige forældelse efter 1908-loven ikke gælder,  

 når låntageren har afgivet en skriftlig  

 gældserklæring, hvori gældens tilblivelse og  

 størrelse anerkendes.
Herefter gælder i stedet den  

 20-årige forældelse.
 For boligydelseslån vil den 20-årige  

 forældelse kun træde i stedet for den 5-årige, hvis der er  

 afgivet en skriftlig gældserklæring, hvori såvel  

 gældens tilblivelse som størrelse er anerkendt af  

 boligstøttemodtageren.
 Den 20-årige forældelse kan imidlertid  

 få betydning for boligydelseslån i tilfælde, hvor  

 lånet ikke er forfaldent 15 år efter stiftelsen, idet den  

 20-årige forældelse så vil indtræde før den  

 5-årige.
 Den 20-årige forældelsesfrist afbrydes  

 imidlertid ved låntagerens anerkendelse af gælden eller ved, at  

 kommunen som långiver minder låntageren om fordringen og viser,  

 at kravet opretholdes.
 Herudover gælder, at panteretten for hovedstolen  

 ifølge tinglyst pantebrev i fast ejendom for en bestemt angiven sum  

 (skadesløsbrevet) ikke forældes, jf. tinglysningslovens §  

 42.
 15. Lån til betaling af beboerindskud m.v.
 15.1. Indledning og formål.
 Boligstøttelovens kap. 10 indeholder regler om  

 støtte i form af lån til betaling af beboerindskud i alment  

 boligbyggeri og ældreboliger, der er indrettet i henhold til den  

 tidligere lov om boliger for ældre og personer med handicap samt regler  

 om lån eller garanti for lån i forbindelse med anvisning af en  

 erstatningsbolig. §§ 54-58 vedrører pligtlån, og §§ 59-60  

 vedrører de såkaldte frivillige lån.
 Bestemmelserne om støtte til betaling af  

 beboerindskud har til formål at yde lån til økonomisk  

 dårligt stillede boligsøgende, således at disse kan  

 opnå bolig i alment byggeri, selv om de ikke er i stand til at  

 fremskaffe det nødvendige beboerindskud.
 Ud over reglerne om lån til indskud i alment byggeri  

 indeholder kap. 10 en regel om et særligt lån til indskud i  

 alment byggeri og til depositum m.v. i privat byggeri for lejere, der  

 får flyttegodtgørelse i forbindelse med ekspropriation af deres  

 hidtidige lejebolig.
 15.2. Beboerindskud i alment byggeri og ældreboliger efter den  

 tidligere ældreboliglov.
 Beboerindskud, således som begrebet er defineret i  

 lov om almene boliger m.v., er hele det engangsbeløb, som den enkelte  

 boligtager betaler ved indflytning i alment boligbyggeri til dækning af  

 den del af finansieringen af byggeriets opførelse, der ikke  

 dækkes af lån eller grundkapital, og som indgår i  

 vedkommende boligafdelings formue som ansvarlig kapital.
Ud over at tjene som den yderste del af finansieringen,  

 tjener indskuddet det formål, at det ved fraflytning indestår som  

 sikkerhed for, at boligtageren opfylder sine forpligtelser over for  

 boligorganisation/forening m.v.
Det drejer sig f.eks. om betaling af skyldig  

 leje, varmebidrag og vedligeholdelse af boligen, herunder  

 istandsættelse ved fraflytning.
Beboerindskuddet for en bolig fastsættes  

 først endeligt på baggrund af anskaffelsessummen for ejendommen  

 og værdien af boligen, når byggeregnskabet og prioriteringen er  

 afsluttet.
Beboerindskuddets størrelse kan være midlertidigt  

 fastsat, indtil det kan opgøres i forbindelse med byggeregnskabets  

 afslutning og godkendelse.
 Beboerindskuddet omfatter tillige eventuelle senere  

 forhøjelser af indskuddet, gennemført i overensstemmelse med  

 reglerne i lov om almene boliger m.v.
Forudbetalt leje falder uden for beboerindskudsbegrebet.  

 Beboerindskud, som ikke i sin helhed betales af en boligtager som  

 vilkår for at opnå en bolig, falder ligeledes uden for  

 beboerindskudsbegrebet.
Der kan ikke ydes støtte til betaling af  

 sådanne ydelser efter reglerne i lovens kap. 10, jf. dog § 60a og pkt.  

 15.8 om lån ved ekspropriation.
 Betaling af ydelser på beboerindskudslån  

 betragtes som pligtig pengeydelse i lejeforholdet efter lov om leje af almene  

 boliger med den virkning, at lejemålet kan ophæves af udlejeren,  

 såfremt renter og afdrag ikke betales rettidigt eller senest 3 dage  

 efter påkrav herom.
 15.3. Pligtlån til betaling af beboerindskud.
Kommunalbestyrelsen har pligt til efter ansøgning  

 at yde støtte til betaling af beboerindskud efter § 54, hvis  

 ansøgeren i øvrigt opfylder betingelserne herfor.
Pligten  

 følger af loven og kan betragtes som et vilkår, der knytter sig  

 til statsstøtten i en almen bebyggelse.
Pligten påhviler den  

 kommune, hvori boligen er beliggende.
 Pligten påhviler dog den hidtidige opholdskommune,  

 såfremt ansøgeren har måttet fraflytte sin hidtidige bolig  

 som følge af en sanering eller en beslutning i henhold til lov om  

 byfornyelse og boligforbedring.
 Der ydes pligtlån til:
-	Lejere i lejligheder og enkeltværelser i nyere alment byggeri,  

 jf. lov om almene boliger m.v.
Omfattet heraf er almene familieboliger,  

 almene ældreboliger og almene ungdomsboliger, når disse er  

 finansieret med indskud, bortset fra almene ungdomsboliger uden  

 selvstændigt køkken.
Det er en betingelse, at lejligheden eller  

 enkeltværelset første gang er ibrugtaget den 1. april 1964 eller  

 senere.
Det skal bemærkes, at indskuddet i ældreboliger i visse  

 tilfælde skal betales af kommunen efter den tidligere  

 ældreboliglovs § 16 eller lov om almene boliger m.v., § 74. Det  

 gælder, hvis lejeren før indflytningen boede på plejehjem  

 eller i beskyttet bolig.
-	Ejendomme, der tilhører almennyttige institutioner omfattet af  

 tidligere gældende boligbyggerilovgivning med beboerfinansiering,  

 såfremt der til disse ejendommes opførelse er bevilget  

 statsstøtte i medfør af tidligere boligbyggerilove.  

 Der vil herunder kunne ydes beboerindskudslån til lette  

 kollektivboliger, der ejes af en selvejende institution.
Det er en  

 betingelse, at lejligheden eller enkeltværelset første gang er  

 ibrugtaget den 1. april 1964 eller senere.
 -	Alment byggeri uanset opførelsestidspunkt, dvs. til ejendomme  

 ibrugtaget før den 1. april 1964, hvis ansøgeren har  

 måttet fraflytte en hidtidig bolig som følge af en beslutning i  

 medfør af lov om byfornyelse eller den tidligere lov om byfornyelse og  

 boligforbedring.
-	Ældreboliger indrettet i henhold til den tidligere lov om  

 boliger for ældre og personer med handicap.
Det skal bemærkes, at  

 indskuddet i ældreboliger i visse tilfælde skal betales af  

 kommunen efter den tidligere ældreboliglovs § 16 eller lov om almene  

 boliger m.v., § 74. Det gælder, hvis lejeren før indflytningen  

 boede på plejehjem eller i beskyttet bolig.
-	Lejere i udlejningsejendomme, hvis bolig ombygges til  

 ældrebolig, og som i forvejen bebor den ombyggede bolig.
I disse  

 tilfælde gælder særligt gunstige betingelser for  

 opnåelse og afdrag af lån.
Endvidere kan indskud i stedet betales  

 efter den tidligere ældreboliglovs § 16 eller lov om almene boliger  

 m.v., § 74.
-	Boliger, der er opført med støtte efter kap. 12a i lov  

 om boligbyggeri (kollektive bofællesskaber), og lejligheder i byggeri  

 som nævnt under 1) og 2), som kommunalbestyrelsen eller amtsrådet  

 efter § 51, stk. 2, i lov om almene boliger m.v. har lejet til personer i et  

 bofællesskab, jf. § 56a.
Der henvises til pkt. 12a.11, hvor  

 reglerne er nærmere beskrevet.
 Det er, som anført, efter § 54, stk. 1, en  

 betingelse for at yde lån til betaling af beboerindskud til en bolig i  

 alment byggeri, at lejligheden første gang er ibrugtaget den 1. april  

 1964 eller senere.
 Ved ombygning af boliger foretaget efter dette  

 ibrugtagningstidspunkt, sondres mellem omfattende ombygning/renovering og  

 ombygning med nybyggerifinansiering i medfør af lov om almene boliger  

 m.v.
 Der vil som udgangspunkt ikke kunne ydes  

 beboerindskudslån til en bolig, der er ibrugtaget før dette  

 tidspunkt, uanset om boligen efterfølgende er blevet gennemgribende  

 renoveret.
 Hvis finansiering af en ombygning er foretaget i et omfang  

 svarende til nybyggerifinansiering efter lov om almene boliger m.v., vil det  

 fastsatte ibrugtagningstidspunkt ikke i sådanne tilfælde  

 være til hinder for, at der kan ydes beboerindskudslån.
 15.3.1. Indkomstgrænser for ydelse af pligtlån.
 Indkomstgrænser for, hvilke husstande der er  

 berettigede til beboerindskudslån, fremgår af § 56.
 Der gælder forskellige indkomstgrænser for  

 berettigelse til pligtlån til beboelseslejligheder, til  

 enkeltværelser og til den af § 54, stk. 3, omfattede personkreds i  

 ældreboliger.
 Ret til efter ansøgning at opnå lån til  

 betaling af beboerindskud til beboelseslejligheder tilkommer boligtagere,  

 hvis husstandsindkomst på indflytningstidspunktet ikke overstiger et  

 beløb svarende til den samlede pension, som tilkommer et  

 folkepensionistægtepar som grundbeløb og tillæg til  

 pension i medfør af lov om social pension, § 49, stk. 1, nr. 1 og 3,  

 med et tillæg af 5 pct., jf. § 56, stk. 1. Det særlige  

 tillæg pr. 1. januar 1994, der ydes til enlige pensionister efter § 4,  

 stk. 2, i lov nr. 497 af 30. juni 1993 om ændring af lov om social  

 pension m.v., medregnes ikke ved fastlæggelsen af  

 indkomstgrænsen.
 Lån til betaling af beboerindskud til  

 enkeltværelser skal ydes til boligtagere, hvis husstandsindkomst  

 på indflytningstidspunktet ikke overstiger et beløb svarende til  

 den pension, som tilkommer en enlig pensionist i medfør af § 49, stk.  

 1, nr. 1 og 3, i lov om social pension med tillæg af 5 pct., jf. § 56,  

 stk. 2.
 Den husstandsindkomst, som skal sammenlignes med lovens  

 indkomstgrænse for det pågældende år, opgøres  

 som udgangspunkt efter lovens § 8, jf. kap. 3. Til brug for  

 indkomstopgørelsen efter § 56 tillægges fra 1. januar 2000 et  

 beløb på 25.000 kr. for hvert af de første 4 børn  

 i husstanden.
Baggrunden herfor er, at der i forbindelse med  

 indførelsen af den nye boligstøtteberegning BS-2000 fra 1.  

 januar 2000 er sket en omlægning af de hidtidige børnefradrag i  

 indkomsten til et tillæg til progressionsgrænsen ved beregning af  

 boligsikring og boligydelse.
Den samtidige ændring af  

 indkomstopgørelsen vedrørende beboerindskudslån efter §  

 56 indebærer, at omlægningen af børnefamiliernes  

 husstandsindkomst ikke tilsvarende begrænser muligheden for at  

 opnå pligtlån.
I tilfælde, hvor en udlejningsejendom ombygges til  

 ældreboliger, og hvor lejeren derved bliver forpligtet til at betale  

 beboerindskud til sin ombyggede lejlighed, ydes beboerindskudslån  

 uanset boligtagerens husstandsindkomst, jf. § 56, stk. 3. Det bemærkes,  

 at den tidligere ældreboliglovs § 16 og lov om almene boliger, § 74,  

 indeholder hjemmel til kommunal betaling af beboerindskud i sådanne  

 situationer.
Det er kommunalbestyrelsen, der beslutter, hvilket af de to  

 sæt lovregler, der finder anvendelse.
 Husstandsindkomstgrænserne udmeldes årligt af  

 By- og Boligministeriet.
 15.3.2. Lån til unge i bofællesskab.
 Der kan ydes lån til betaling af den  

 forholdsmæssige andel af beboerindskud til 3 eller flere unge, som  

 nævnt i lov om almene boliger m.v., § 52, stk. 1, der i  

 fællesskab lejer en almen bolig med 3 eller flere beboelsesrum, jf. §  

 57.
 Det fremgår af § 52, stk. 1, i lov om almene boliger  

 m.v., at bestemmelsen omfatter unge uddannelsessøgende og andre unge  

 med særligt behov herfor.
 Beboerindskudslån ydes til den enkelte unges  

 forholdsmæssige andel af beboerindskuddet.
 Det er den enkeltes indkomstforhold, der er  

 afgørende for retten til at opnå lån til betalingen af den  

 forholdsmæssige andel.
 Husstandsindkomstgrænsen svarer til den i § 56, stk.  

 2, fastsatte grænse for lån til betaling af beboerindskud i  

 enkeltværelser, og lån skal således ydes, hvis den enkelte  

 boligtagers husstandsindkomst ved indflytning ikke overstiger et beløb  

 svarende til den pension, som tilkommer en enlig pensionist i medfør  

 af § 49, stk. 1, nr. 1 og 3, i lov om social pension med tillæg af 5  

 pct.
 Hvis således tre unge i fællesskab har lejet  

 en lejlighed, og den ene lejers indkomst ligger over indkomstgrænsen,  

 ydes der lån til de to øvrige lejeres betaling af de  

 pågældendes forholdsmæssige andel af indskuddet.
 15.3.3. Tilfælde, hvor beboerindskudslån kan eller skal  

 nægtes.
 Det forudsættes, at der ansøges om lån  

 i tilknytning til indflytningstidspunktet.
 Det påhviler kommunalbestyrelsen at yde lån,  

 hvis indkomstbetingelserne herfor er opfyldt.
 Ansøgning om beboerindskudslån kan i visse  

 tilfælde afvises, hvor lånsøgerens økonomiske og  

 personlige forhold tilsiger dette, eller i tilfælde, hvor den  

 pågældende i forvejen har et uafviklet beboerindskudslån,  

 jf. § 55.
 Lån til betaling af beboerindskud skal  

 afslås, hvis låntageren efter kommunalbestyrelsens samlede  

 vurdering af låntagerens økonomiske og personlige forhold ikke  

 har behov for lånet.
 Formålet med undtagelsesbestemmelsen er at sikre, at  

 lån ikke ydes i tilfælde, hvor dette ikke kan anses som rimeligt  

 begrundet i ansøgerens forhold.
Bestemmelsen kan anvendes, hvor der foreligger ganske  

 særlige omstændigheder begrundet i ansøgerens forhold,  

 f.eks. når ansøgeren selv disponerer over de nødvendige  

 midler, eller hvis ansøgeren kun rent midlertidigt ligger under  

 indkomstgrænsen.
Et afgørende kriterium er, om ansøgeren  

 på indflytningstidspunktet kan disponere over et beløb mindst  

 svarende til beboerindskuddet.
 Et afslag vil på denne baggrund ikke kunne begrundes  

 med hensynet til boligbebyggelsens forhold, f.eks. en uønsket  

 udvikling i sammensætningen af boligtagerne.
 Kommunalbestyrelsen kan i særlige tilfælde  

 beslutte kun at yde lånet delvist, eksempelvis hvor et beboerindskud er  

 stort, og hvor ansøgeren har likvide midler af et ikke ubetydeligt  

 omfang i forhold til indskuddet.
 Der kan kun i helt klare tilfælde lægges  

 vægt på, om en ansøger på et senere tidspunkt,  

 f.eks. i forbindelse med salg af ejerlejlighed eller andelslejlighed,  

 realisation af bogenstande eller bodeling, kommer til at disponere over de  

 nødvendige midler, men dette kan eventuelt senere føre til krav  

 om ekstraordinær tilbagebetaling af lånet, jf. pkt. 15.3.4..
 Hvis en boligsøgende har krav på  

 beboerindskudslån, kan en låneansøgning ikke afslås  

 med henvisning til, at indskuddet allerede er betalt, f.eks. med lånte  

 midler for ikke at gå glip af boligen.
Også ansøgerens boligforhold skal  

 indgå i bedømmelsen.
Bor den pågældende  

 således i forvejen i et ikke tidsbegrænset lejemål i en  

 fuldt tilfredsstillende bolig inden for samme kommune eller byområde,  

 skal låneansøgning afslås.
 Ved vurderingen af, om to boliger ligger inden for samme  

 byområde, kan der blandt andet lægges vægt på  

 mulighederne for offentlig transport, transporttid samt det almindelige  

 bosætningsmønster i et område. - F.eks. må  

 Københavns og Frederiksberg Kommuner og kommunerne i Københavns  

 Amt samt i et vist omfang tilgrænsende kommuner i denne henseende  

 opfattes som ét sammenhængende byområde.
 Ekstraordinære transportproblemer for husstandens  

 medlemmer kan undtagelsesvist føre til, at en hidtidig bolig må  

 anses for at være utilfredsstillende, uanset den ligger inden for samme  

 kommune eller byområde som den bolig, der søges  

 beboerindskudslån til.
Ved vurderingen af, om den hidtidige bolig er fuldt  

 tilfredsstillende, skal ikke alene boligens standard og størrelse i  

 forhold til husstanden tages i betragtning, men også eventuelle  

 særlige personlige forhold.
Hvis det eksempelvis gennem en  

 lægeerklæring kan dokumenteres, at forhold gør en flytning  

 fra en hidtidig bolig nødvendig, og det samtidig kan  

 sandsynliggøres, at den bolig, hvortil beboerindskudslån  

 søges, er egnet for den pågældende, må  

 beboerindskudslån ydes.
 Hvis flytning står i forbindelse med ændrede  

 arbejdsforhold, sygdom eller uddannelse, bør beboerindskudslån  

 som udgangspunkt ydes.
I tilfælde, hvor en ansøger skønnes  

 ikke at ville være i stand til at betale lejen i den nye lejlighed,  

 skal kommunalbestyrelsen ligeledes afslå at yde  

 beboerindskudslån.
Dette gælder dog kun, såfremt der  

 foreligger helt ekstraordinært dårlige økonomiske forhold.  

 Det er ikke nok at henvise til, at ansøgeren er uden arbejde eller i  

 øvrigt har beskedne økonomiske forhold, såfremt det  

 må antages, at den pågældende ved hjælp af sine  

 indkomster, herunder boligsikring, boligydelse, studiestøtte m.v., har  

 mulighed for at betale lejen.
Er dette tilfældet, kan  

 kommunalbestyrelsen i hvert tilfælde afslå at yde lån,  

 såfremt kommunen samtidig kan anvise den pågældende en  

 billigere bolig, som må anses for passende i forhold til husstandens  

 størrelse og sammensætning, til indflytning inden for en rimelig  

 tid.
Lejlighedens størrelse i forhold til  

 husstandsmedlemmernes antal kan ligeledes indgå i vurderingen, hvis  

 det i øvrigt er muligt at anvise en mere passende bolig.
Hvor der er  

 tvivl om husstandens størrelse, kan kommunen kræve dokumentation  

 for husstandens størrelse.
 I genhusningstilfælde bør der tages hensyn  

 til boligtagerens ønske om beboerindskudslån til en lejlighed i  

 samme kvarter.
 Hvis kommunalbestyrelsen kan afslå at yde  

 boligsikring eller boligydelse, jf. § 15, kan den ligeledes afslå at  

 yde lån til betaling af beboerindskud.
Hvis derimod kommunalbestyrelsen i stedet som følge  

 af særlige forhold træffer beslutning om at yde boligsikring  

 eller boligydelse med et nedsat beløb, jf. § 15, kan  

 kommunalbestyrelsen ikke med henvisning til boligstøttebestemmelserne  

 nægte at yde lån til betaling af beboerindskud.  

 Beboerindskudslån ydes efter reglerne om pligtlån i givet fald  

 altid fuldt ud.
Vedrørende § 15 henvises til pkt. 8.4.
 Beboerindskudslån kan afslås i  

 tilfælde, hvor ansøgeren har en endnu ikke afviklet gæld  

 på et tidligere beboerindskudslån.
 I en situation, hvor en ægtefælle eller et  

 husstandsmedlem har underskrevet gældserklæringen, og en  

 ægtefælle eller et husstandsmedlem fortsætter  

 lejemålet efter lejelovgivningens regler herom, kan  

 beboerindskudslån til et nyt lejemål til den anden  

 ægtefælle ikke nægtes med henvisning til det uafviklede  

 lån.
 Dette vil tillige være gældende ved  

 ophævelse af registreret partnerskab, ved samlivsophævelse, eller  

 hvor et tidligere husstandsmedlem fraflytter lejligheden.
 Der er dog fortsat solidarisk hæftelse for det  

 tidligere ydede beboerindskudslån, som de pågældende  

 husstandsmedlemmer har underskrevet.
 15.3.4. Forrentning og tilbagebetaling af pligtlån.
Pligtlån til betaling af beboerindskud er rente- og  

 afdragsfrie i 5 år.
Lånet forrentes derefter med 4,5 pct. p.a. af  

 den til enhver tid værende restgæld og tilbagebetales  

 således, at lånet med påløbne renter tilbagebetales  

 i løbet af 10 år for lejligheder og i løbet af 5 år  

 for enkeltværelser, jf. § 58.
 Vedrørende vilkår for beboerindskudslån  

 ydet før den 1. januar 1993 henvises nedenfor til pkt. 15.10.
 At lånet skal tilbagebetales i løbet af 10  

 år indebærer, at tilbagebetalingsperioden i alle tilfælde  

 udstrækkes over en periode på 10 år uanset afdragenes  

 størrelse, dvs. at lån afdrages ved regelmæssige  

 betalinger over hele perioden.
 Såfremt husstandsindkomstens størrelse eller  

 væsentligt ændrede forhold i øvrigt taler derfor, kan  

 kommunalbestyrelsen med baggrund i en konkret vurdering af låntagerens  

 forhold forlange, at rente- og afdragsfriheden ophører inden  

 udløbet af perioden, at lånet afdrages over et kortere  

 åremål eller eventuelt indfries med 12 måneders varsel, jf.  

 § 58, stk. 4.
Kommunen er således berettiget til at holde  

 øje med indkomstændringer og andre ændringer, som kan  

 indgå i det skøn, kommunen kan udøve med hensyn til  

 ophør af rente- og afdragsfrihed.
Rente- og afdragsfriheden  

 ophører fra tidspunktet for kravets fremsættelse.
 Kommunalbestyrelsen bør, når der vurderes at  

 være grundlag herfor, undersøge, f.eks. i forbindelse med den  

 årlige omberegning af boligstøtten, om der er indtrådt  

 eller må forventes at indtræde en sådan indkomstfremgang,  

 der kan betinge, at betaling af renter og afdrag skal påbegyndes  

 før udløbet af 5-års perioden, eller om der er grundlag  

 for at forlange lånet afdraget over et kortere åremål.
 Til brug for kommunalbestyrelsens løbende vurdering  

 af låneforholdene skal såvel låntager som administrator  

 give fornødne oplysninger, f.eks. om husleje, husstandens  

 størrelse og husstandsindkomst, fremleje/fremlån og hertil  

 knyttede vilkår m.v.
 I særlige undtagelsestilfælde kan  

 kommunalbestyrelsen efterfølgende bevilge rente- og afdragsfrihed ud  

 over de i loven fastsatte tidsrum, jf. § 58, stk. 3. Hertil kræves, at  

 låntagerens husstandsindkomst og økonomiske forhold i  

 særlig grad taler derfor.
 Bestemmelsen forudsættes kun anvendt over for  

 låntagere, hvis husstandsindkomst ligger under grænsen for  

 opnåelse af rente- og afdragsfrit lån, og tager sigte på at  

 gøre ordningen tilstrækkeligt rummelig over for  

 økonomiske trangstilfælde.
 De særlige lån, ydet til personer  

 (ældre), der på grund af ombygning anvises en ældrebolig,  

 jf. § 54, stk. 3, er rente- og afdragsfri i hele boperioden.
 15.4. Lån til betaling af beboerindskud - frivillige  

 lån.
 Ud over de tilfælde, hvor kommunerne er  

 forpligtigede til at yde lån til betaling af beboerindskud, kan  

 kommunalbestyrelsen som en rent kommunal foranstaltning yde lån eller  

 garanti for lån til beboerindskud efter generelle retningslinier, som  

 kommunerne selv fastsætter - de såkaldte frivillige lån,  

 jf. §§ 59 og 60.
Lån kan kun ydes af den kommune, hvor boligen  

 ligger.
Er lejerens hidtidige bolig beliggende i en anden kommune, kan det  

 dog aftales mellem kommunerne, at lån ydes af fraflytningskommunen.
Har  

 lejeren måttet fraflytte sin hidtidige lejlighed på grund af  

 sanering eller byfornyelse, kan lån dog ydes af den hidtidige  

 opholdskommune.
 15.4.1. Vilkår for frivillige lån.
 Det er frit for kommunalbestyrelsen, om frivillige  

 lån eller garanti for lån kan ydes.
Det er endvidere op til kommunalbestyrelsen, på  

 hvilke vilkår lån eller garantier skal ydes.
Det er således  

 overladt til den enkelte kommunalbestyrelse inden for de almindelige  

 forvaltningsretlige grundsætninger, herunder  

 lighedsgrundsætningen (der indebærer, at borgere behandles ens),  

 at fastsætte generelle retningslinier for, hvornår og på  

 hvilke vilkår frivillige lån eller garantier kan ydes i den  

 pågældende kommune.
En kommune skal anvende samme kriterier for  

 tilflyttere som for personer, der hidtil har boet i kommunen med hensyn til,  

 om frivillige lån ydes og på hvilke vilkår.
 Det vil herefter alene bero på den aftale, der  

 indgås mellem kommunen og låntageren, på hvilke  

 vilkår det konkrete lån eller garanti er ydet.
 Kommunalbestyrelsens afgørelse, herunder de til  

 frivillige lån knyttede vilkår, kan ikke indbringes for  

 højere administrativ myndighed.
 Det ydede lån til betaling af beboerindskud,  

 depositum, forudbetalt leje og boligandel forfalder til tilbagebetaling ved  

 lejeaftalens ophør eller andelens overdragelse.
 Udlejeren skal indbetale låntagerens tilgodehavende  

 til kommunen (långiveren), som herefter afregner med  

 låntageren.
 15.4.2. Anvendelsesområde for § 59.
 Kommunalbestyrelsen kan, jf. § 59, yde lån eller  

 garanti for lån til beboerindskud i:
1)	lejligheder og enkeltværelser i alment byggeri, jf. lov om  

 almene boliger m.v., bortset fra almene ungdomsboliger uden  

 selvstændigt køkken, 2)	ejendomme, der tilhører almennyttige institutioner omfattet  

 af tidligere gældende boligbyggerilovgivning med beboerfinansiering,  

 såfremt der til disse ejendommes opførelse er bevilget  

 statsstøtte i medfør af tidligere boligbyggerilove, 3)	ældreboliger, der er indrettet i henhold til lov om boliger  

 for ældre og personer med handicap, 4)	boliger, der er opført med støtte efter kap. 12a i lov  

 om boligbyggeri (kollektive bofællesskaber), og 5)	lejligheder i byggeri som nævnt under 1) og 2), som  

 kommunalbestyrelsen eller amtsrådet efter § 51, stk. 2, i lov om almene  

 boliger m.v. har lejet til personer i et bofællesskab.
Der henvises for  

 så vidt angår 4) og 5) til kap. 12a..11.2.
 Der er ingen indkomstmæssige begrænsninger  

 for, hvilke boligsøgende en kommune kan yde lån eller garanti  

 for lån efter bestemmelsen.
 15.4.3. Anvendelsesområde for § 60.
 Kommunalbestyrelsen kan, jf. § 60, yde lån eller  

 garanti for lån til betaling af forudbetalt leje, depositum eller  

 boligandel i private andelsboligforeninger til husstande, der skal  

rømme en beboelseslejlighed efter § 36 i lov om byfornyelse og  

 boligforbedring.
 Husstanden skal efter kommunalbestyrelsens skøn  

 have behov for lånet med henblik på at opnå en efter  

 forholdene passende bolig.
 Lån efter § 60 kan ikke ydes til ejere, husstande,  

 der får godtgørelse efter § 40 i lov om byfornyelse eller  

 boligforbedring, eller lejere, der har indgået en tidsbestemt  

 lejeaftale, og som ikke efter § 36 i lov om byfornyelse og boligforbedring  

 opsiges til fraflytning inden udløbet af den aftalte lejetid, jf. §  

 60, stk. 2.
 15.5. Vedligeholdelse af boligen/udbetaling af lån.
Som nævnt ovenfor i pkt. 15.1 er formålet med  

 at yde støtte til betaling af beboerindskud efter lovens bestemmelser  

 nøje knyttet til behovet for opnåelse af en bolig.
Men  

 bestemmelserne tager samtidig sigte på at reducere kommunens tab  

 på støtten.
 Lån ydet til beboerindskud i medfør af kap.  

 10 udbetales til boligorganisationen, jf. § 61.
 I forbindelse med ydelse af beboerindskudslånet  

 påhviler det administrator at påse, at et eventuelt  

 normalistandsættelsesbeløb kun udbetales til en boligtager i det  

 omfang, det modsvares af udførte istandsættelsesarbejder, samt  

 at kommunens risiko for tab på støtten ikke forøges med  

 vedligeholdelsesudgifter, der tilskrives slid på boligen før  

 overtagelsen.
For så vidt angår slid på boligen i  

 låneperioden, er det i § 61, stk. 5, fastsat, at hvor lån til  

 betaling af beboerindskud ydes, kan lejerens forpligtelse til vedligeholdelse  

 af boligen overtages af administrator (afdelingen) mod en af  

 kommunalbestyrelsen godkendt forhøjelse af boligafgiften.
Dette  

 forhold skal fremgå af lejekontrakten.
 Bestemmelsen omfatter den indvendige  

 vedligeholdelsesforpligtelse (til at male, lakere, hvidte og tapetsere), som  

 påhviler lejeren efter § 66 i lov om almene boliger m.v.
 Formålet med hjemmelen i § 61, stk. 5, er at  

 begrænse de istandsættelsesudgifter efter fraflytning, som ellers  

 kunne forventes at blive modregnet i indskuddet.
 Forhøjelse af lejen kan passende andrage et  

 beløb svarende til det på tidspunktet for aftalens  

 indgåelse fastsatte tillæg for delvis indvendig vedligeholdelse  

 som angivet i § 10, stk. 4. Lejen forhøjes med 19,25 kr. pr.  

 m2 bruttoetageareal (1998-niveau), når pligten til  

 vedligeholdelse kun delvis påhviler lejeren, herunder i medfør  

 af § 26 i lov om leje af almene boliger m.v.
 Det bemærkes, at en ordning af denne karakter kun  

 kan gennemføres i enighed mellem kommunalbestyrelsen og administrator.  

 En ændring af ordningen forudsætter enighed mellem parterne,  

 herunder boligtageren.
Der kan ikke uden udtrykkelig lovhjemmel stilles andre  

 betingelser med henblik på at mindske kommunens økonomiske  

 risiko ved ydelse af beboerindskudslån.
Der kan herunder ikke stilles  

 krav om, at en lejer, der bevarer vedligeholdelsespligten, skal deponere et  

 månedligt beløb til senere vedligeholdelse eller til  

 tilbagebetaling af lånebeløbet.
 15.6. Afregning af beboerindskudslån.
 15.6.1. Afregning ved fraflytning.
 Ved lejemålets ophør forfalder lånet  

 med påløbne renter til kontant betaling.
 Fraflytning, der skyldes bytning med en anden lejer,  

 betragtes som ophør af lejemålet med efterfølgende  

 genudlejning.
 Fraflytning, der skyldes fremleje i forbindelse med  

 midlertidigt fravær, betragtes derimod ikke som ophør af  

 lejemålet.
Hvor en af de i lovens § 57 omhandlede unge fraflytter den  

 fælles lejlighed, vil der principielt være tale om lejeforholdets  

 ophør, hvorved beboerindskudslånet forfalder.
Alene den del, der  

 vedrører den fraflyttede lejers forholdsmæssige andel af  

 beboerindskuddet, afregnes med kommunen.
Denne andel overtages da af en  

 efterfølgende lejer, hvis betingelserne herfor i øvrigt er  

 opfyldt.
Såfremt der ikke indflytter en ny lejer, er de øvrige  

 forpligtigede til at overtage denne del af beboerindskuddet.
For at sikre lånenes tilbagebetaling i  

 tilfælde, hvor en ægtefælle eller et husstandsmedlem  

 fortsætter lejeforholdet efter reglerne herom, eksempelvis ved en  

 låntagers død, indtræder denne i den hidtidige boligtagers  

 forpligtelse i henhold til låneforholdet.
Ved § 61, stk. 4, er der  

 hjemmel til at rejse kravet over for den pågældende.
 Den oprindelige låntager, der fraflytter  

 lejemålet, frigøres ikke fra sin betalingsforpligtigelse for  

 beboerindskudslånet, selvom en ægtefælle eller et  

 husstandsmedlem fortsætter lejemålet og indtræder i den  

 tidligere boligtagers forpligtigelse i henhold til låneforholdet.
 Ved lejemålets ophør skal administrator  

 (selskabet) tilbagebetale kommunen beboerindskuddet.
 Kommunalbestyrelsen må respektere, at administrator  

 ifølge lov om almene boliger m.v., § 71, stk. 1 og 2, modregner sine  

 krav over for den fraflyttende boligtager i samme omfang, som hvis  

 boligtageren selv havde betalt indskuddet.
 Kommunalbestyrelsen kan dog som långiver  

 modsætte sig, at administrator (selskabet) ved afregning af indskuddet  

 over for kommunen modregner krav, som kunne være undgået ved  

 rimelig agtpågivenhed fra administrators (selskabets) side.  

 Kommunalbestyrelsen kan således modsætte sig, at administrator  

 modregner boligafgiftsrestancer, der skyldes, at administrator (selskabet)  

 ikke efter restancens opståen har taget retslige skridt til at  

 ophæve lejemålet og udsætte den pågældende  

 boligtager, medmindre administrator har truffet særlig aftale med  

 kommunen.
 15.6.2. Nedbringelse af indskudslån ved nedsættelse af  

 indskud i tidligere lette kollektive boliger.
Efter § 73 i lov om almene boliger m.v. kan en  

 boligorganisation nedsætte beboerindskuddet i almene boliger, der  

 oprindelig er opført som lette kollektivboliger.
Kommunen yder efter  

 lov om almene boliger m.v. garanti for boligorganisationens optagelse af  

 indekslån, der anvendes til nedsættelse af indskuddet.
Det beløb, hvormed indskuddet nedsættes,  

 udbetales til boligtageren.
Hvis boligtageren har optaget  

 beboerindskudslån, skal beløbet dog udbetales  

 långiveren.
 Når beboerindskud i en tidligere let kollektivbolig  

 nedsættes efter den nævnte bestemmelse, og beboeren har optaget  

 beboerindskudslån hos kommunen, skal boligorganisationen således  

 indbetale nedsættelsesbeløbet til kommunen til nedbringelse af  

 beboerindskudslånet.
 15.7. Indeksregulering af beboerindskud.
 Ifølge den gældende lovgivning om almene  

 boliger kan beboerindskud ikke indeksreguleres.
 Boligtagere, hvis boligoverenskomst eller lejeaftale er  

 indgået inden den 1. april 1975, bevarer dog retten til  

 indeksregulering af deres beboerindskud til og med reguleringen på  

 grundlag af reguleringspristallet for 1. januar 1975.
 Ved fraflytning efter den 1. april 1975 beregnes  

 indeksregulering således på grundlag af reguleringspristallet for  

 januar 1975, og beboerindskuddet er låst fast til det beløb, det  

 udgør på dette tidspunkt.
 Såfremt der ved et lejemåls ophør  

 bliver tale om indeksregulering af beboerindskud, fordeles  

 indeksreguleringsbeløbet mellem kommunen og boligtageren i forhold til  

 størrelsen af det oprindelige lån og størrelsen af de  

 på tidspunktet for lejemålets ophør betalte og forfaldne  

 afdrag.
Om afdrag er forfaldne, vil normalt afhænge af  

 lånedokumentets bestemmelser herom, men hvor afdragsbetingelserne  

 senere er ændret efter aftale mellem kommunen og boligtageren, er dette  

 afgørende for fordelingen.
Lovens fordelingsregel gælder i alle  

 tilfælde, hvor låntager ikke i kraft af lånedokumentets  

 formulering kan gøre krav på en større del af  

 indeksreguleringen.
 15.8. Pligtlån til indskud, depositum m.v. i forbindelse med  

 ekspropriation.
 Lejere, der har ret til flyttegodtgørelse efter  

 lejelovens § 85b, har ret til lån til den nye bolig til betaling af  

 beboerindskud, forudbetalt leje, depositum eller andel i en privat  

 andelsboligforening, jf. § 60a.
Flyttegodtgørelse og lån til indskud m.v.  

 gives til boligtagere, hvis hidtidige lejebolig opsiges som følge af  

 ekspropriation - eller et formål, hvortil den kunne være  

 eksproprieret - og som derfor har ret til at få anvist en  

 erstatningsbolig.
Ordningen gælder, uanset om der rent faktisk anvises  

 en passende bolig, eller lejeren selv har skaffet sig en sådan.
 Lån efter § 60a ydes, som det fremgår, til  

 såvel alment som privat udlejningsbyggeri og til private  

 andelsboliger.
Ansøgeren har ret til lån uanset husstandens  

 indkomstforhold.
Lånet er rente- og afdragsfrit.
Lånet forfalder  

 ved lejemålets ophør eller ved overdragelse af andelsbeviset.  

 Udlejeren skal indbetale låntagerens tilgodehavende til kommunen, som  

 herefter afregner med låntageren.
 15.9. Inddrivelse og afskrivning af beboerindskudslån.
 Om forrentning af beboerindskudslån henvises til  

 pkt. 14.5.4.3 og 14.5.4.4.
 Om inddrivelse og afskrivning henvises til pkt. 14.5.3 og  

 pkt. 14.6.
 15.10. Beboerindskudslån ydet før den 1. januar 1993.
 For støtte til betaling af beboerindskud ydet i  

 medfør af kapitlerne 11 og 11a i den indtil 1. januar 1993  

 gældende lov om individuel boligstøtte gælder fortsat de  

 heri fastsatte bestemmelser, jf. § 82a.
Efter § 51 i den indtil 1. januar 1993 gældende  

 boligstøttelov var beboerindskudslån efter §§ 49 og 50, de  

 såkaldte pligtlån, som hovedregel rente- og afdragsfri i 5  

 år, hvorefter de skulle tilbagebetales og forrentes i løbet af  

 10 år.
Lån forblev dog rente- og afdragsfrie udover denne periode  

 for to kategorier af låntagere, nemlig pensionister, der modtager  

 boligydelse, og hvis indkomst er under en nærmere angivet grænse,  

 og låntagere, der modtager sanerings- og  

 byfornyelsesboligstøtte.
For sådanne lån er der stadig rente- og  

 afdragsfrihed for boligydelsesmodtagere med en husstandsindkomst, der ikke  

 overstiger den indkomstgrænse for beregning af  

 grænsebeløb, der var fastsat i § 18 i den dagældende  

 boligstøttelov.
Beløbet var indtil 31. december 1992 fastsat  

 til 111.500 kr. i 1988-niveau.
Denne grænse svarer til den  

 indkomstgrænse, der indtil udgangen af februar 1999 var fastsat i § 21,  

 stk. 1, for beregning af grænsebeløb.
 Dette beløb udgør i 1998- niveau 144.600 kr.  

 og reguleres fortsat, jf. pkt. 17.2.25.
 Tilsvarende gælder for hidtidige modtagere af  

 sanerings- og byfornyelseboligstøtte, at der stadig gælder  

 rente- og afdragsfrihed med hensyn til beboerindskudslån ydet inden den  

 31. december 1992.
 15.11. Refusion.
 Om statskassens refusion af beløb, som en kommune  

 udlåner til beboerindskud, henvises til pkt. 19.2.3.2.
 Aftaler om mellemkommunal refusion efter § 76, stk. 3,  

 omfatter ikke alene den løbende boligstøtte, men tillige  

 beboerindskudslån.
 Ifølge skattekontrollovens § 8 P, stk. 1, skal  

 kommuner, der som led i deres virksomhed yder eller formidler udlån mod  

 forrentning, til brug ved skatteligningen hvert år uden opfordring  

 indberette de i § 8 P, stk. 2-4, nævnte oplysninger til  

 skattemyndighederne.
 I tilfælde, hvor kommunerne selv yder lån til  

 betaling af beboerindskud, er disse omfattet af kommunernes  

 indberetningspligt efter skattekontrollovens § 8 P, stk. 1. Efter denne lovs  

 § 8 P, stk. 5, skal den oplysningspligtige inden 1. februar i året  

 efter det kalenderår, oplysningen vedrører, underrette  

 låntageren om de indberettede oplysninger.
 Kommunerne skal ikke oplyse om lån sikret med  

 kommunegaranti, idet disse oplysninger indberettes af det pengeinstitut, der  

 yder lånet.
 Da baggrunden for indberetningspligten primært er  

 skattemyndighedernes ønske om at få oplyst fradragsberettigede  

 renter, skal rentefri lån til beboerindskud mv. ikke indberettes,  

 ligesom der ikke skal ske indberetning for de kalenderår, hvor et  

 lån ikke forrentes.
 Om de oplysninger, der skal indberettes, og om  

 fremgangsmåden og frist mv. for indberetningen henvises til  

 skattekontrollovens § 8 P og til Skatteministeriets bekendtgørelse nr.  

 573 af 25. august 1989 samt Statsskattedirektoratets vejledning om  

 indberetning til rentekontrolordningen.
15a.
Lån til betaling af indskud m.v. i kommunalt anviste boliger  

 i privat udlejningsbyggeri.
 15a.1. Indledning.
 Boligstøttelovens kap. 10a om lån til  

 betaling af indskud i kommunalt anviste boliger i privat udlejningsbyggeri  

 indeholder en række regler for at opnå lån/garanti for  

 lån til betaling af beløb, som skal betales ved indflytning i  

 privat udlejningsbyggeri som følge af en aftale efter lov om  

 kommunal anvisningsret.
Indskudslån m.v. til kommunalt anviste boliger i  

 privat udlejningsbyggeri ydes med udgangspunkt i de samme regler, som er  

 gældende for almindelige beboerindskudslån.
Der sondres i kap.  

 10a, som det er gældende ved beboerindskudslån i øvrigt,  

 mellem pligtlån, jf. § 64b, og frivillige lån, jf.  

 § 64c.
 15a.2. Lov om kommunal anvisningsret.
 Med lov nr. 281 af 27. april 1994 om kommunal  

 anvisningsret gives kommunerne mulighed for at erhverve en anvisningsret til  

 private udlejningsejendomme, således at der på denne måde  

 stilles boliger i private udlejningsejendomme til disposition for kommunen  

 til løsning af boligsociale problemer.
Loven bygger på frivillighed, idet kommunerne blot  

 gives hjemmel til at indgå aftaler om anvisningsret til et vist antal  

 lejemål i en privat udlejningsejendom mod en godtgørelse.
Staten  

 refunderer kommunens udgifter til godtgørelse i et fastlagt  

 omfang.
 Loven overfører de eksisterende ordninger om  

 kommunens betaling af lejetab og garanti for lejerens eventuelle  

 forpligtelser, samt vedrørende lejerens mulighed for at opnå  

 beboerindskudlån, der findes i relation til det almene byggeri, til  

 lejemål indgået som følge af anvisning efter denne  

 lov.
 Der kan ikke indgås aftaler om statsligt,  

 amtskommunalt eller kommunalt udlejningsbyggeri.
 Loven trådte i kraft 29. april 1994.
 15a.3. Pligtlån til betaling af beboerindskud.
 Ved kommunalbestyrelsens afgørelse af, om der er  

 pligt til at yde en ansøger lån til betaling af indskud m.v.,  

 gælder i relation til leje, husstandsindkomst og  

 husstandssammensætning samt tilfælde, hvor kommunalbestyrelsen  

 kan afslå at yde lån, samme regler som for andre ansøgere.  

 Om pligtlån henvises til pkt. 15.3.
 Pligtlån, jf. § 64b, skal ydes til forudbetaling af  

 leje, indskud, depositum eller lignende i privat udlejningsbyggeri, hvor  

 kommunalbestyrelsen har indgået en aftale om køb af  

 anvisningsret, og hvor anvisning af bolig er sket i medfør af denne  

 aftale.
Ved indflytning i privat udlejningsbyggeri er det  

 sædvanligt, at der skal betales et beløb ud over den egentlige  

 leje.
Beløbet betegnes ofte som indskud eller depositum, der normalt  

 er et beløb, der henstår til sikkerhed for lejerens  

 forpligtelser ved fraflytning eller som forudbetalt leje til dækning af  

 leje i opsigelsesperioden.
 Da det i lejelovgivningen er fastsat, at depositum  

 og/eller forudbetalt leje tilsammen ikke kan overstige 6 måneders leje,  

 er lånebeløbet begrænset hertil.
 Der kan ikke ydes lån til enkeltværelser,  

 ligesom der ikke kan ydes lån til unge, der i fællesskab lejer en  

 bolig, eller personer, der bor i bofællesskab, jf. §§ 56, stk. 2, 56a  

 og 57.
For lån efter § 64b finder §§ 61, 63 og 64  

 tilsvarende anvendelse.
Ejeren af de anviste boliger sidestilles med  

 boligorganisationen i § 61 for lån til boliger ydet efter kapitel 10a.  

 Dette indebærer, at lånet udbetales til ejeren, der efter  

 lejerens fraflytning skal tilbagebetale den del af beløbet, der ikke  

 er anvendt til istandsættelse, til kommunen.
 15a.4. Tilbagebetaling af pligtlån.
Lån til husstande, der har fået anvist bolig  

 af kommunalbestyrelsen i privat udlejningsbyggeri, udbetales til udlejeren.  

 Pligtlån er rente- og afdragsfri i 5 år.
Herefter tilbagebetales  

 lånet i løbet af 10 år og forrentes med 4,5 pct. af den  

 til enhver tid værende restgæld.
 Vedrørende tilbagebetaling gælder i  

 øvrigt de samme bestemmelser, som gælder for tilbagebetaling af  

 pligtlån til beboerindskud i alment byggeri, jf. § 64d, stk. 1. Der  

 henvises til pkt. 15.3.4.
 15a.5. Frivillige lån.
 I tilfælde, hvor en kommune ikke har pligt til at  

 yde et lån til betaling af indskud m.v., kan kommunalbestyrelsen  

 beslutte at yde lån eller garanti for et lån, idet  

 vilkårene herfor fastsættes af kommunalbestyrelsen, jf. §  

 64c.
 Som det er gældende for frivillige lån til  

 beboerindskud i det almene byggeri, jf. §§ 59 og 60, er det frit for  

 kommunen, om frivillige lån eller garanti for lån skal ydes efter  

 § 64c, og på hvilke vilkår eller garantier lånet skal ydes.  

 Der henvises til pkt. 15.4.1.
For lån eller garanti for lån efter § 64c  

 finder §§ 61, 63 og 64 tilsvarende anvendelse.
Ejeren af de anviste  

 boliger sidestilles med boligorganisationen i § 61 for lån til boliger  

 ydet efter kapitel 10a.
Dette indebærer, at lånet udbetales til  

 ejeren, der efter lejerens fraflytning skal tilbagebetale den del af  

 beløbet, der ikke er anvendt til istandsættelse, til  

 kommunen.
 15a.6. Refusion.
 Vedrørende kommunernes refusion fra staten på  

 ydelser efter kap. 10a henvises til pkt. 19.2.3.
 15a.7. Garanti for lejetab og fraflytningsudgifter.
Lov om kommunal anvisningsret indeholder i § 5, stk. 2, en  

 bestemmelse om, at kommunalbestyrelsen hæfter for eventuelle lejetab i  

 forbindelse med kommunens anvisning af lejligheder i private  

 udlejningsejendomme.
Kommunalbestyrelsen hæfter endvidere for den  

 anviste lejers eventuelle kontraktmæssige forpligtelser til  

 istandsættelse af boligen ved fraflytning.
Den kommunale garanti for disse udgifter er  

 uafhængig af, om der efter reglerne i kap. 10a i  

 boligstøtteloven er ydet lån eller garanti for lån til  

 indskud, og følger således af den kommunale anvisningsret.
Der  

 henvises derfor til »Vejledning om kommunal anvisningsret i private  

 udlejningsejendomme, Bygge- og Boligstyrelsen, august 1994.« 16. Lån til betaling af indskud m.v. til flygtninge.
 16.1. Indledning.
 Boligstøttelovens kap. 11 om lån til betaling  

 af indskud m.v. til flygtninge indeholder en række særregler, der  

 udvider låneadgangen for at opnå lån/garanti for lån  

 til betaling af beløb, som skal betales ved indflytning, henholdsvis  

 fraflytning, i privat udlejningsbyggeri m.v. samt alment boligbyggeri uanset  

 opførelsestidspunktet.
Beboerindskudslån m.v. til flygtninge ydes med  

 udgangspunkt i de samme regler, som er gældende for almindelige  

 beboerindskudslån.
Der sondres i kap. 11, som det er gældende ved  

 beboerindskudslån i øvrigt, mellem pligtlån, jf. §§  

 66 og 67, og frivillige lån, jf. § 68.
 Der henvises i øvrigt til kap. 12a om  

 boligstøtte til bofællesskabsdeltagere.
 16.2. Flygtninge.
 Den flygtningegruppe, der kan opnå lån efter  

 kap. 11, er personer, der søger om boligstøtte inden for de  

 første 3 år efter, at de har fået opholdstilladelse efter  

 en af de bestemmelser i udlændingeloven, der er nævnt i lovens  

 § 65.
 Flygtninge efter boligstøttelovens § 65:
 Udlændingelovens § 7:
Konventionsflygtninge Udlændingelovens § 8:
Flygtninge, der kommer til Danmark som led i en international aftale Udlændingelovens § 9, stk. 2, nr. 2:
Udlændinge med humanitær opholdstilladelse Udlændingelovens § 9, stk. 2, nr. 4:
Udlændinge med humanitær opholdstilladelse, hvor  

 opholdstilladelse efter 2 år ændres fra § 9, stk. 2, nr. 2, til  

 en opholdstilladelse efter § 9, stk. 2, nr. 4 Udlændingelovens § 9, stk. 1, nr. 2-4:
Familiesammenførte ægtefæller, børn og  

 forældre Udlændingelovens § 9, stk. 2, nr. 4:
Børn over 18 år, hvis far eller mor har flygtningestatus Udlændingelovens § 9, stk. 2, nr. 4:
Udlændinge, der har været asylansøgere, og som har  

 fået opholdstilladelse af ganske særlige grunde (herunder  

 uledsagede flygtningebørn) Udlændingelovens § 9, stk. 2, nr. 4:
Forældre og søskende til uledsagede flygtningebørn,  

 hvor barnet selv tidligere har fået opholdstilladelse efter § 7 eller §  

 9, stk. 2, nr. 4 Udlændingelovens § 9, stk. 2:
 Udlændinge, der har fået opholdstilladelse efter § 9, stk. 2,  

 efter at være meddelt afslag på ansøgning om  

 opholdstilladelse efter § 7. (Herunder bosniske flygtninge med  

 opholdstilladelse efter § 9, stk. 2, nr. 5 og personer fra Serbien-Montenegro  

 m.v. med opholdstilladelse efter § 9, stk. 2, nr. 6).
 16.3. Pligtlån til betaling af beboerindskud.
 Ved kommunalbestyrelsens afgørelse af, om der er  

 pligt til at yde en ansøger (flygtning) lån til betaling af  

 indskud m.v., gælder i relation til leje, husstandsindkomst og  

 husstandssammensætning samt tilfælde, hvor kommunalbestyrelsen  

 kan afslå at yde lån, samme regler som for andre ansøgere.  

 Om pligtlån henvises til pkt. 15.3.
 16.3.1. Pligtlån til almennyttigt boligbyggeri.
 Området for pligtlån omfatter i forhold til  

 almindelige beboerindskudslån (pligtlån), jf. § 66, alle almene  

 boliger.
 Kommunalbestyrelsen har pligt til efter de særlige  

 regler at yde lån til betaling af beboerindskud i almennyttigt byggeri  

 uanset opførelsestidspunkt.
 Flere unge flygtninge vil i almennyttigt byggeri kunne  

 opnå lån til en forholdsmæssig del af det samlede  

 beboerindskud, såfremt de i fællesskab lejer en lejlighed med 3  

 eller flere beboelsesrum, jf. § 66, stk. 2.
 Unge flygtninge anses i øvrigt at opfylde  

 betingelserne i lov om almene boliger m.v., § 52, stk. 1, og er dermed  

 berettiget til en ungdomsbolig, jf. henvisning i § 66, stk. 2, til § 57 og  

 vejledningens pkt. 15.3.2.
 Mindst halvdelen af bofællesskabets beboere skal  

 bestå af flygtninge, det vil sige personer, der søger om  

 boligstøtte inden for de første 3 år efter, at de har  

 fået opholdstilladelse efter bestemmelserne i udlændingelovens §§  

 7, 8 og 9, stk. 2, nr. 2.
 Ved mindst halvdelen forstås mindst 2, når  

 boligfællesskabet består af 3 eller mindst 3, når  

 bofællesskabet består af 5.
 Lånet ydes i henhold til reglerne om  

 enkeltværelser, jf. § 56, stk. 2, og ydes til den enkelte lejers  

 forholdsmæssige andel af beboerindskuddet.
 16.3.2. Pligtlån til privat udlejningsbyggeri.
Pligtlån skal tillige ydes til forudbetaling af  

 leje, indskud, depositum eller lignende i ikke-alment byggeri, typisk privat  

 eller kommunalt udlejningsbyggeri.
Det er uden betydning, om  

 beboelseslejligheden er beliggende i etagebyggeri eller f.eks. er et  

 fritliggende parcelhus.
 Ved fremleje af en lejlighed vil der kunne ydes lån  

 til forudbetaling af leje, depositum eller lignende.
Ved indflytning i privat udlejningsbyggeri er det  

 sædvanligt, at der skal betales et beløb ud over den egentlige  

 leje.
Beløbet kaldes ofte indskud eller depositum og er normalt et  

 beløb, der henstår til sikkerhed for lejerens forpligtelser ved  

 fraflytning eller forudbetalt leje.
 Da det i lejelovgivningen er fastsat, at depositum og  

 forudbetalt leje hver især ikke kan overstige 3 måneders leje, er  

 lånebeløbet begrænset til 6 måneders leje.
 Efter § 66 kan tillige ydes lån til betaling af  

 depositum og/eller forudbetalt leje til bofællesskaber i privat  

 udlejningsbyggeri, når mindst halvdelen af beboerne er flygtninge, jf.  

 § 65.
 Lån ydes efter reglerne i § 56, stk. 2, til den  

 enkelte lejers forholdsmæssige andel af depositum og/eller forudbetalt  

 leje.
 Vedrørende betingelser for antal beboere og  

 lejlighedens størrelse gælder tilsvarende som for  

 bofællesskaber i alment byggeri, jf. ovenfor pkt. 16.3.1.
 Der kan ydes lån til betaling af depositum og/eller  

 forudbetalt leje til enkeltværelser i privat byggeri, når  

 enkeltværelset ikke er en del af udlejerens lejlighed eller af det  

 én- eller tofamilieshus, som udlejeren bebor.
 Lånet, der ikke kan overstige et halvt års  

 leje, ydes efter reglerne i § 56, stk. 1.
 16.3.3. Tilbagebetaling af pligtlån.
 Lån til flygtningehusstande udbetales til udlejeren  

 eller boligselskabet.
 Pligtlån til såvel alment som andet byggeri er  

 rente- og afdragsfri i 5 år.
 Herefter tilbagebetales lånet i løbet af 10  

 år og forrentes med 4,5 pct. af den til enhver tid værende  

 restgæld.
Vedrørende tilbagebetaling gælder i  

 øvrigt de samme bestemmelser, som gælder for tilbagebetaling af  

 pligtlån i alment byggeri i øvrigt.
Der henvises til pkt.  

 15.3.4.
 16.4. Garanti for forpligtelser ved flygtninges fraflytning i privat  

 udlejningsbyggeri.
 Når en flygtning opnår lån eller garanti  

 for lån til betaling af forudbetalt leje eller depositum i privat  

 udlejningsbyggeri, skal kommunalbestyrelsen efter ansøgning yde  

 garanti for opfyldelse af kontraktmæssige forpligtelser over for  

 udlejeren til istandsættelse af boligen ved fraflytning, jf. § 70.
 Garantien omfatter både beboelseslejligheder og  

 enkeltværelser i privat byggeri.
Ansøgningen om garantierklæring skal indgives  

 i forbindelse med flygtningens indflytning.
Det forudsættes, at der  

 oprettes en garantierklæring for hvert enkelt lejemål.
 Kommunalbestyrelsen er forpligtet til at yde den  

 nævnte garanti, når udlejeren søger om den i forbindelse  

 med flygtningens indflytning.
 Under hensyn til, at garanti gives til sikkerhed for  

 lejerens betaling for istandsættelse, og at det er lejeren, der skal  

 tilbagebetale de beløb, kommunen udbetaler, såfremt garantien  

 bliver aktuel, vil det tillige være en betingelse for  

 kommunalbestyrelsens forpligtelse til at yde garanti, at lejeren har  

 underskrevet en ansøgning om garantien.
 Garantien dækker opfyldelsen af  

 kontraktmæssige forpligtelser til istandsættelse ved fraflytning,  

 dog kun for så vidt forudbetalt leje, depositum eller indskud ikke kan  

 dække.
Garantien dækker ikke lejerestancer.
Hele det  

 indbetalte depositum og/eller den forudbetalte leje skal trækkes fra  

 istandsættelsesudgifterne, før garantien bliver aktuel for et  

 eventuelt resterende beløb.
 Loven indeholder ingen regler om bortfald af  

 garantiforpligtelsen - dvs. at kommunen efter lejerens fraflytning om  

 fornødent må indfri sin garantiforpligtelse også i de  

 tilfælde, hvor ejeren kunne have ophævet lejemålet efter §  

 93, stk. 1, litra e, i lejeloven (hvorefter udlejeren kan hæve  

 lejeaftalen, når lejeren vanrøgter det lejede og ikke uden  

 ophold efter udlejerens påkrav bringer det lejede i stand), og hvor  

 istandsættelsen bliver meget dyr netop som følge af denne  

 vanrøgt.
 Efter lejelovgivningen kan en lejer ikke forpligtes til at  

 aflevere en lejlighed i bedre stand, end den var ved lejerens indflytning, og  

 kommunalbestyrelsen bør ved ydelse af garanti for  

 istandsættelsesomkostningerne være opmærksom på det  

 lejedes forfatning og eventuelt være flygtningen behjælpelig med  

 at tilvejebringe det fornødne bevismateriale.
En lejer kan endvidere kun påberåbe sig  

 mangler ved det lejede, hvis lejeren gør dem gældende over for  

 udlejer 14 dage efter indflytningen.
Flygtningen bør gøres  

 opmærksom på dette forhold, idet manglernes udbedring ved  

 fraflytning ellers vil påhvile flygtningen og være dækket  

 af garantien.
 16.4.1. Indfrielse af garantiforpligtelsen.
 Skyldige beløb tilbagebetales til kommunen i  

 løbet af højst 5 år, idet tilbagebetalingen afpasses  

 efter skyldnerens økonomiske forhold.
 Tilpasning af afdragsordningen til skyldnerens  

 økonomiske forhold beror på en konkret vurdering i det enkelte  

 tilfælde.
 Såfremt garantiforpligtelsen bliver aktuel,  

 gælder den almindelige inddrivelseshjemmel, jf. § 49, stk. 2, dvs. at  

 beløbet kan inddrives efter de regler, der gælder for  

 inddrivelse af personlige skatter via den kommunale pantefoged.
 Krav på udløste garantibeløb forrentes  

 fra det tidspunkt, hvor kommunalbestyrelsen påbegynder  

 retsforfølgning til betaling af gælden, jf. lov om renter ved  

 forsinket betaling.
 Krav på udløste garantibeløb er  

 omfattet af samme forældelsesfrist som øvrige krav på  

 tilbagebetaling af boligstøtte, jf. pkt. 14.7.
 16.4.2. Garanti for forpligtelser ved flygtninges fraflytning i alment  

 boligbyggeri.
 I lov om almene boliger m.v., § 62, er for alment byggeri  

 fastsat regler om kommunernes forpligtelser i forbindelse med flygtninges  

 fraflytning, der til en vis grad svarer til reglen herom i  

 boligstøtteloven.
 Reglerne gælder for boligselskabernes udlejning til  

 flygtninge som nævnt i boligstøttelovens § 65. Efter  

 bestemmelsen skal kommunalbestyrelsen godkende hver enkelt udlejning til  

 flygtningeoverdragelse, men kommunalbestyrelsen kan kun afvise en  

 boligsøgende flygtning, hvis kommunen efter reglerne i lov om  

 individuel boligstøtte kan afslå at yde støtte.
 Såfremt kommunen har godkendt udlejningen, har  

 kommunen forpligtelser over for boligselskabet til lejebetaling og  

 istandsættelse ved fraflytning, som angivet i § 59 i lov om almene  

 boliger m.v..
 16.5. Lejetab.
 Efter § 71 gælder, at såfremt en  

 beboelseslejlighed af ejeren stilles til rådighed for  

 kommunalbestyrelsen til brug for flygtningen, og tilbuddet accepteres,  

 betaler kommunalbestyrelsen lejen fra det tidspunkt, fra hvilket lejligheden  

 er til rådighed, og indtil udlejning sker.
 Kommunalbestyrelsen kan få statsrefusion for den  

 leje, der betales for en lejlighed i det private udlejningsbyggeri, fra  

 lejligheden er til rådighed, og til udlejningen sker.
 For så vidt angår alment boligbyggeri er  

 tilsvarende bestemmelser fastsat i lov om boligbyggeri, lov om almene boliger  

 m.v., § 62, jf. § 59.
 16.6. Frivillige lån.
 I tilfælde, hvor en kommune ikke har pligt til at  

 yde et lån til betaling af indskud m.v., kan kommunalbestyrelsen  

 beslutte at yde lån eller garanti for et lån, idet  

 vilkårene herfor fastsættes af kommunalbestyrelsen, jf. § 68.
 Frivillige lån eller garanti for lån kan ydes  

 til alt byggeri, dvs. både alment boligbyggeri og privat  

 udlejningsbyggeri.
Som det er gældende for frivillige lån, jf. §§  

 59 og 60, er det frit for kommunen, om frivillige lån eller garanti for  

 lån ydes efter § 68, og lån eller garanti ydes i givet fald efter  

 generelle retningslinier, som den enkelte kommune selv fastsætter.
Der  

 henvises til pkt. 15.4.1.
 16.7. Refusion.
 Vedrørende kommunernes refusion fra staten på  

 ydelser efter kap. 11, henvises til pkt. 19.2.3.
 17. Beløb og regulering af disse ved beregning af  

 boligstøtte.
Regler om regulering af lovens satser er fastsat i § 72.  

 De satser, der skal reguleres, er i forhold til de før 1. januar 2000  

 gældende regler udvidet med nye satser.
Desuden er enkelte satser  

 udgået.
 Lovens satser er med virkning fra 1. januar 2000 fastsat i  

 1998-niveau.
Nye satser er indført vedrørende formue,  

 beregningsmæssigt tillæg til lejen for pensionister,  

 forøgelse af progressionsgrænsen for det 2. til 4. barn og  

 indkomstgrænse for beregning af kompensationsbeløb for  

 pensionister.
Endvidere sker der fra 1. januar 2000 satsregulering af  

 beløbsgrænsen for indkomststigninger, der fører til  

 omberegning og efterregulering.
 De satser, der ikke længere anvendes, er fradrag for  

 hver pensionist i husstanden og fradrag i indkomsten for børn, idet  

 disse fradrag ikke gælder efter udgangen af henholdsvis februar og  

 december 1999.
 17.1. Justering af beregningsgrundlag.
Da boligstøtte beregnes i forhold til boligudgift  

 og indkomst, er boligstøtteordningen følsom over for  

 ændringer i indkomst og lejeniveau.
På baggrund heraf reguleres  

 de satser, som boligstøtten beregnes på grundlag af hvert  

 år, jf. § 72, på baggrund af lønudviklingen.
 Satserne reguleres én gang årligt med 2 pct.  

 tillagt eller fratrukket en tilpasningsprocent for det pågældende  

 finansår.
 De nærmere regler om den årlige  

 fastsættelse af tilpasningsprocenten er fastsat i lov om en  

 satsreguleringsprocent.
 Finansministeren bekendtgør hvert år i juni  

 måned størrelsen af tilpasningsprocenten.
De satser, der fremgår af boligstøttelovens  

 bestemmelser, er fra 1. januar 2000, som det fremgår af § 72, stk. 3,  

 de regulerede beløb opgjort i 1998-niveau.
For de følgende  

 år reguleres det forudgående års satser før  

 afrunding med 2 pct. tillagt eller fratrukket tilpasningsprocenten for det  

 pågældende finansår.
Det regulerede beløb afrundes  

 herefter, jf. § 72, stk. 2, og pkt. 17.2.
 By- og Boligministeriet udsender hvert år en  

 vejledning til samtlige kommuner vedrørende de satser, som  

 boligstøtten skal beregnes efter det følgende år.
 17.2. Lovens satser.
 17.2.1. Fradrag for enlige pensionister.
For reelt enlige pensionister, og de hermed ligestillede  

 grupper, nedsættes indkomsten i årene 2000-2003 med et  

 beløb, der aftrappes til 0 kr. i 2004. Beløbet udgør for  

 de 4 år henholdsvis 20.960 kr., 15.720 kr., 10.480 kr. og 5.240 kr.  

 (1998-niveau), jf. § 8, stk. 4, 3. og 6. pkt.
Beløbet afrundes efter  

 regulering til nærmeste kronebeløb, der er deleligt med 100, jf.  

 § 72, stk. 1, nr. 1.
 17.2.2. Fradragsbeløbet i barns indkomst.
 Hvert barns indkomst nedsættes med 13.400 kr.  

 (1998-niveau), jf. § 8, stk. 5. Efter regulering afrundes beløbet til  

 nærmeste kronebeløb, der er deleligt med 100, jf. § 72, stk. 1,  

 nr. 2.
 17.2.3. Formuegrænserne for formuetillæg.
Formuetillæg beregnes efter § 8 a med 10 pct. af  

 formue mellem 500.000 kr. og 1 mill.kr. (1998-niveau) og 20 pct. af formue  

 herudover.
Efter reguleringen afrundes beløbet til nærmeste  

 kronebeløb, der er deleligt med 100, jf. § 72, stk. 1, nr. 3.
 17.2.4. Fradragsbeløbet for udgifter til varme og varmt vand  

 samt elforbrug.
Efter § 10, stk. 2, gælder, at omfatter lejen  

 betaling for varme og varmt vand samt elforbrug, nedsættes lejen ved  

 opgørelse af boligudgiften med henholdsvis 51,00 kr., 16,25 kr. og  

 38,50 kr. (1998-niveau) pr. m 2 bruttoetageareal.
Efter  

 reguleringen afrundes beløbene til nærmeste  

 ørebeløb, der er deleligt med 25, jf. § 72, stk. 4.
 Kommunen kan dog efter § 10, stk. 2, 2. pkt.,  

 fastsætte et andet beløb, jf. pkt. 5.1.2.
 17.2.5. Standardbeløb for vandforbrug.
Betaler lejeren ud over lejen for vandforbrug,  

 forhøjes lejen ved opgørelsen af boligudgiften med 8,50 kr. pr.  

 m2 bruttoetageareal (1998-niveau), såfremt vandafgift  

 betales ud over lejen, og yderligere 12,25 kr. pr. m2  

 bruttoetageareal (1998- niveau), såfremt vandafledningsafgift betales  

 ud over lejen.
Efter regulering afrundes beløbet til nærmeste  

 ørebeløb, der er deleligt med 25.
 Kommunen kan dog efter § 10, stk. 3, 2. pkt.,  

 fastsætte et andet beløb, jf. pkt. 5.1.3.
 17.2.6. Standardbeløb for vedligeholdelsestillæg.
I § 10, stk. 4, er fastsat, at hvis lejeren har pligt til  

 at vedligeholde det lejede med tapet, hvidtning og maling, forhøjes  

 lejen ved beregningen med 38,50 kr. pr. m2 bruttoetageareal.  

 Påhviler pligten kun delvist lejeren, herunder i medfør af § 26  

 i lov om leje af almene boliger, forhøjes lejen ved beregningen med  

 19,25 kr. pr. m2 bruttoetageareal.
Påhviler pligten til  

 anden vedligeholdelse lejeren helt eller delvist, forhøjes lejen  

 yderligere med henholdsvis 38,50 kr. pr. m2 bruttoetageareal og  

 19,25 kr. pr. m2 bruttoetageareal (alle beløb i  

 1998-niveau). Efter reguleringen afrundes beløbene til nærmeste  

 ørebeløb, der er deleligt med 25, jf. § 72, stk. 1, nr. 6 17.2.7. Standardbeløb for varmetillæg.
 Efter § 10, stk. 5, gælder, at opvarmes lejligheden  

 udelukkende med el eller gas, eller opvarmes lejligheden fra et kollektivt  

 varmeforsyningsanlæg, og betaler lejeren ud over lejen den fulde udgift  

 hertil, forhøjes lejen ved opgørelsen af boligudgiften med  

 19,50 kr. pr. m2 bruttoetageareal (1998-niveau). Efter regulering  

 afrundes beløbet til nærmeste ørebeløb, der er  

 deleligt med 25, jf. § 72, stk. 1, nr. 7.
 17.2.8. Maksimumsbeløbet for den årlige boligudgift.
 Det fremgår af § 14, at den årlige  

 boligudgift, hvoraf boligstøtten beregnes, ikke kan overstige 53.300  

 kr. (1998-niveau). Efter regulering afrundes beløbet til  

 nærmeste kronebeløb, der er deleligt med 100, jf. § 72, stk. 1,  

 nr. 8.
 17.2.9. Standardbeløb for udgifter til drift og  

 vedligeholdelse.
 Ved opgørelse af boligudgiften for ejere medregnes  

 efter § 17, stk. 1, nr. 4, udgifter til ejendommens drift og vedligeholdelse  

 med et standardbeløb, der udgør 7.700 kr. (1998-niveau). Efter  

 reguleringen afrundes beløbet til nærmeste kronebeløb,  

 der er deleligt med 100, jf. § 72, stk. 1, nr. 9.
 17.2.10. Beregningsmæssigt tillæg til boligudgiften ved  

 boligydelsesberegning.
 Efter § 21, stk. 1, lægges et  

 beregningsmæssigt tillæg på 4.000 kr. (1998-niveau) til  

 boligudgiften ved beregning af boligydelse fra 2004. Tillægget  

 udgør i overgangsårene 2000-2003 efter § 21a henholdsvis 1.000  

 kr., 1.500 kr., 2.000 kr. og 2.500 kr.
 Beløbene afrundes efter regulering til  

 nærmeste kronebeløb, der er deleligt med 100, jf. § 72, stk. 1,  

 nr. 10.
17.2.1.11. Progressionsgrænsen Boligydelse beregnes efter § 21, stk. 1, fra 1. januar  

 2004 som forskellen mellem en andel af boligudgiften med et tillæg og  

 22,5 pct. af husstandsindkomsten over en progressionsgrænse på  

 95.000 kr. (1998-niveau).
 Boligsikring beregnes efter § 22 fra 1. januar 2004  

 tilsvarende som forskellen mellem en andel af boligudgiften og 18 pct. af  

 husstandsindkomsten over en progressionsgrænse på 95.000 kr.  

 (1998-niveau).
 Beløbet på 95.000 kr. afrundes efter  

 regulering til nærmeste kronebeløb, der er deleligt med 100.
 17.2.12. Indkomstgrænsen for forhøjelse af  

 grænsebeløb.
 Ved boligydelse beregnes efter § 21 a, stk. 2, i  

 overgangsperioden 2000-2003 et grænsebeløb, der udgør en  

 procentdel af husstandsindkomsten op til en indkomstgrænse og en  

 højere procentdel af husstandsindkomsten over denne grænse.
 Indkomstgrænserne udgør i årene  

 2000-2003 henholdsvis 115.000 kr., 110.000 kr., 105.000 kr. og 100.000 kr.  

 (1998-niveau).
 Ved boligsikring beregnes i overgangsårene  

 2000-2003 efter § 22 a, stk. 2, et grænsebeløb, der udgør  

 en procentdel af husstandsindkomsten op til en indkomstgrænse og en  

 højere procentdel af husstandsindkomsten over denne grænse.
 Indkomstgrænserne udgør i årene  

 2000-2003 henholdsvis 108.000 kr., 103.000 kr., 100.000 kr. og 95.200 kr.  

 (1998-niveau).
 Efter regulering afrundes det enkelte beløb til  

 nærmeste kronebeløb, der er deleligt med 100, jf. § 72, stk. 1,  

 nr. 11.
 17.2.13. Forøgelse af progressionsgrænsen og  

 grænsebeløbet.
 Efter § 21, stk. 1, og § 22, stk. 1, forøges  

 progressionsgrænsen, der gælder fra 2004 med 25.000 kr.  

 (1998-niveau) for hvert barn ud over 1 barn op til og med 4 børn.
 Det samme gælder i overgangsperioden 2000-2003,  

 indkomstgrænserne efter § 21a, stk. 2, og § 22a, stk. 2, jf. § 21a,  

 stk. 3, og § 22a, stk. 3.
 Beløbet på 25.000 kr. afrundes efter  

 reguleringen til nærmeste kronebeløb, der er deleligt med 100,  

 jf. § 72, stk. 1, nr. 12.
17.2.14.  Mindste egenbetaling En boligydelsesmodtager skal efter § 21, stk. 2, og  

 § 21a, stk. 5, af sin boligudgift selv betale et beløb, der mindst  

 svarer til 11 pct. af husstandsindkomsten, dog mindst 10.000 kr.  

 (1998-niveau).
 Beløbet på 10.000 kr. afrundes efter  

 reguleringen til nærmeste kronebeløb, der er deleligt med 100,  

 jf. § 72, stk. 1, nr. 13.
 En boligsikringsmodtager skal efter § 22, stk. 2,  

 og § 22a, stk. 5, af sin boligudgift mindst selv betale 16.000 kr.  

 (1998-niveau).
 Beløbet på 16.000 kr. afrundes efter  

 reguleringen til nærmeste kronebeløb, der er deleligt med 100,  

 jf. § 72, stk. 1, nr. 13.
 17.2.15. Grænsebeløbets minimumsbeløb.
 Grænsebeløbet ved  

boligydelsesberegningen kan i overgangsårene 2000-2003 efter §  

 21a, stk. 2 og 3, ikke være mindre end henholdsvis 4.080 kr., 3.060  

 kr., 2.040 kr. og 1.020 kr. (1998-niveau). Ved   

 boligsikringsberegningen kan grænsebeløbet i  

 overgangsårene ikke være mindre end henholdsvis 6.480 kr., 4.860  

 kr., 3.240 kr. og 1.620 kr., jf. § 22a, stk. 2 (1998-niveau).
 Efter regulering afrundes beløbene til  

 nærmeste kronebeløb, der er deleligt med 100, jf. § 72, stk. 1,  

 nr. 13.
 17.2.16. Maksimumsbeløbet for den årlige  

 boligstøtte.
 Efter § 23 kan den årlige boligstøtte  

 (boligsikring og boligydelse) ikke være større end 28.116 kr.  

 (1998-niveau). Efter regulering afrundes beløbet til nærmeste  

 kronebeløb, der er deleligt med 12, jf. § 72, stk. 1, nr. 14.
 17.2.17. Maksimumsbeløbet for den årlige boligudgift  

 (bofællesskaber).
 Efter § 24d, stk. 2, kan den årlige boligudgift,  

 hvoraf der beregnes boligstøtte til en beboer i bofællesskab,  

 ikke overstige 17.700 kr. (1998-niveau). Beløbet afrundes efter  

 regulering til nærmeste kronebeløb, der er deleligt med 100, jf.  

 § 72, stk. 1, nr. 15.
 17.2.18. Maksimumsbeløbet for den årlige  

 boligstøtte (bofællesskaber).
 Efter § 24e, stk. 3, kan den årlige  

 boligstøtte til en beboer i et bofællesskab ikke være  

 større end 9.372 kr. (1998-niveau). Beløbet afrundes efter  

 regulering til nærmeste kronebeløb, der er deleligt med 12, jf.  

 § 72, stk. 1, nr. 16.
 17.2.19. Mindstebeløbet for den årlige egenbetaling ved  

 byfornyelsesboligsikring.
 Efter § 25, stk. 9, kan udgiften til leje ikke ved  

 boligsikringsberegningen efter § 25, stk. 1, nedbringes til mindre end den  

 hidtidige leje efter fradrag af boligstøtte, og ikke til mindre end  

 8.100 kr. (1998-niveau). Beløbet afrundes efter regulering til  

 nærmeste kronebeløb, der er deleligt med 100, jf. § 72, stk. 1,  

 nr. 17.
 17.2.20. Minimumsbeløbet for boligsikring og for boligydelse i  

 form af tilskud.
 Det følger af § 33, at der ikke kan udbetales  

 boligsikring og boligydelse i form af tilskud, hvis det beregnede  

 tilskudsbeløb er mindre end 2.064 kr. (1998-niveau). Efter regulering  

 afrundes beløbet til nærmeste kronebeløb, der er deleligt  

 med 12, jf. § 72, stk. 1, nr. 18.
 17.2.21. Minimumsbeløbet for boligydelse i form af  

 lån.
 Efter § 34 kan der ikke udbetales boligydelse i form af  

 lån, hvis det beregnede lånebeløb er mindre end 2.064 kr.  

 (1998-niveau). Efter regulering afrundes beløbet til nærmeste  

 kronebeløb, der er deleligt med 12, jf. § 72, stk. 1, nr. 21.
 17.2.22. Grænser for indkomststigning, der fører til  

 omberegning og efterregulering.
 Hvis den forventede indkomst for et år i  

 løbet af året forhøjes med mindst 16.000 kr.  

 (1998-niveau), skal boligstøtten omberegnes efter § 46. Hvis det  

 efterfølgende viser sig, at den faktiske indkomst har været  

 mindst 16.000 kr. (1998-niveau) højere end den indkomst, der har  

 ligget til grund for boligstøtteberegningen, skal den for meget  

 modtagne boligstøtte tilbagebetales efter § 47.
 Beløbet på 16.000 kr. afrundes efter  

 regulering til nærmeste kronebeløb, der er deleligt med 100, jf.  

 § 72, stk. 1, nr. 21.
 17.2.19. Bagatelgrænse for efterregulering.
 Kommunalbestyrelsen kan efter § 47, stk. 8, ikke  

 kræve tilbagebetaling af for meget udbetalt boligstøtte, hvis  

 kravet for et kalenderår udgør mindre end 696 kr. (1998-niveau).  

 Efter regulering afrundes beløbet til nærmeste  

 kronebeløb, der er deleligt med 12, jf. § 72, stk. 1, nr. 19.
 17.2.24. Indkomstgrænsen for fradrag i  

 kompensationsbeløb.
 Fradrag ved beregning af kompensationsbeløb til  

 boligydelsesmodtagere udgør 500 kr. årligt for  

 boligydelsesmodtagere, hvis indkomst ikke overstiger 110.000 kr.  

 (1998-niveau) og 1.000 kr. for andre boligstøttemodtagere.
 Indkomstgrænsen på 110.000 kr. afrundes efter  

 regulering til nærmeste kronebeløb, der er deleligt med 100, jf.  

 § 72, stk. 1, nr. 22.
 17.2.25. Indkomstgrænsen for rente- og afdragsfrihed for  

 beboerindskudslån ydet før 1993.
Indkomstgrænsen for rente- og afdragsfrihed for  

 beboerindskudslån til boligydelsesmodtagere ydet før 1. januar  

 1993 svarer til den indkomstgrænse, der indtil 1. marts 1999 var  

 gældende for grænsebeløbsberegningen for boligydelse efter  

 den dagældende boligstøttelovs § 21, stk. 1. Dette beløb  

 udgjorde i 1998-niveau 144.600 kr.
Dette beløb opreguleres fortsat som  

 satserne for grænsebeløbsberegning og afrundes i  

 overensstemmelse med de hidtidige regler til nærmeste  

 kronebeløb, der er deleligt med 100, jf. § 82a og pkt. 15.10.
 18. Klageadgang.
 18.1. Indledning.
 Regler om klage over afgørelser efter  

 boligstøtteloven er fastsat i lovens § 73.
 By- og boligministeren kan efter § 73, stk. 6,  

 fastsætte regler om behandling af klagesager.
Sådanne regler er fastsat i bekendtgørelse  

 nr. 296 af 20. maj 1998. Bekendtgørelsen er optaget som bilag til  

 vejledningen.
Lov om retssikkerhed og administration på det sociale  

 område gælder ikke for afgørelser efter  

 boligstøtteloven.
 18.2. Generelt om klagemyndighed, klagens indgivelse og hvilke  

 afgørelser, der kan påklages.
 Efter § 73, stk. 1, kan kommunalbestyrelsens  

 afgørelser om boligsikring, boligydelse og beboerindskudslån  

 efter §§ 55-57 og §§ 66 og 67 indbringes for det sociale nævn.
 Dette gælder som udgangspunkt alle elementer af en  

 afgørelse vedrørende boligstøtte, herunder også  

 spørgsmål af f.eks. forvaltningsretlig karakter, jf. udtalelse  

 herom fra Folketingets Ombudsmand af 31. maj 1994.
I forbindelse med tilbagebetalingskrav kan klage til  

 nævnet omfatte spørgsmål om, hvorvidt der eksisterer et  

 krav mod støttemodtageren og størrelsen heraf.
Også  

 spørgsmålet om, hvorvidt en kommune har hjemmel i  

 boligstøtteloven til at anvende den valgte inddrivelsesmetode, dvs. om  

 inddrivelse sker i overensstemmelse med lovens § 49, henhører under  

 det sociale nævn.
Som anført i pkt. 14.5.1 kan også  

 spørgsmål om, hvorvidt tilbagebetaling skal ske kontant,  

 afdragsvis eller ved modregning i den løbende boligstøtte,  

 indbringes for det sociale nævn.
Der antages endvidere at være  

 klageadgang til det sociale nævn med hensyn til fastsættelse af  

 betalingsaftale for restancens afvikling, lønindeholdelse for  

 restancen, herunder afgørelse af, at der skal foretages  

 lønindeholdelse, og lønindeholdelsesprocentens størrelse  

 samt modregning for restancen i skyldnerens overskydende skat.
For klager,  

 der alene vedrører fortolkning af inddrivelsesregler i anden  

 lovgivning, gælder dog klagereglerne efter denne lovgivning, jf. pkt.  

 14.5.3. Det samme gælder klager om skattevæsenets  

 indkomstfastsættelse, jf. pkt. 18.9.
En række af kommunalbestyrelsens afgørelser i  

 henhold til boligstøtteloven er endelige og kan således ikke  

 påklages.
Det drejer sig primært om følgende:
 -	Kommunalbestyrelsens afgørelser, hvorefter de i § 10, stk. 2  

 og 3, nævnte standardbeløb for varme-, vand- og elforbrug  

 fraviges.
 -	Afgørelser i henhold til § 23, stk. 3, hvor  

 kommunalbestyrelsen i konkrete tilfælde kan fravige  

 maksimumsgrænsen for boligstøtte.
 -	Kommunalbestyrelsens afgørelser efter § 42, stk. 2, om  

 udbetaling af boligstøtte og afgørelser i henhold til § 51 om  

 afskrivning af tilbagebetalingskrav.
 -	Kommunalbestyrelsens afgørelser vedrørende frivillige  

 beboerindskudslån, jf. §§ 59, 60 og 68.
 Klageberettiget er den eller de personer,  

 afgørelsen vedrører, samt andre, der med rimelighed kan anses  

 for at handle på deres vegne.
 Klagen indgives ved personlig eller skriftlig henvendelse  

 til den myndighed, der har truffet afgørelsen.
 Efter § 73, stk. 5, skal kommunalbestyrelsens  

 afgørelse indeholde oplysninger om klageadgang og om fristen for  

 indbringelse af klagen, jf. pkt. 18.3.
Af samtlige afgørelser, der meddeles klageren fra  

 kommunen, skal fremgå, at kommunalbestyrelsens afgørelse kan  

 indbringes for det sociale nævn inden 4 uger.
Det skal ligeledes  

 fremgå, at klagen skal indsendes til den myndighed, der har truffet  

 afgørelsen.
 18.3. Klagefrister.
 Klage til det sociale nævn skal efter § 73, stk. 4,  

 indgives inden 4 uger efter, at klageren har fået meddelelse om  

 afgørelsen.
 Klagefristen løber fra det tidspunkt, hvor klageren  

 har fået meddelelse om afgørelsen, dvs. fra det tidspunkt, da  

 det må anses for godtgjort, at meddelelsen er nået frem  

 til den pågældende.
 Det sociale nævns formand kan træffe  

 afgørelse om, at der bortses fra en eventuel overskridelse af fristen,  

 når der i det enkelte tilfælde er særlig grund hertil, jf.  

 § 73, stk. 4. Som eksempler på sådanne særlige  

 tilfælde kan nævnes boligtagerens fravær på grund af  

 hospitalsophold, bortrejse af længere varighed eller lignende.
 18.4. Revurdering af sagen.
 Kommunalbestyrelsen skal i henhold til §§ 1-3 i  

 ovennævnte bekendtgørelse, når klagen modtages, foretage  

 en revurdering af sagen og tage stilling til, om der er grundlag for at give  

 klageren medhold helt eller delvist.
 Kan der efter fornyet vurdering gives klageren fuldt ud  

 medhold, skal klageren have skriftlig besked herom, normalt inden fire uger  

 efter klagens modtagelse.
 Hvis kommunen efter en genvurdering af sagen ikke finder  

 grundlag for at ændre afgørelsen, skal klagen hurtigst muligt og  

 normalt inden fire uger efter modtagelsen sendes til klageinstansen - det  

 sociale nævn - med en begrundelse for den trufne afgørelse  

 sammen med de sagsakter, der forelå ved afgørelsen af sagen.
 Gives der kun klageren delvist medhold, skal klageren have  

 vejledning om, at klagen kan fastholdes, hvis der gives besked herom til  

 kommunen inden for en frist, der svarer til klagefristen, nemlig fire  

 uger.
 Giver en klager, der har fået delvist medhold,  

 kommunen besked om, at klagen fastholdes, og sker dette inden for fire ugers  

 fristen, skal kommunen ekspedere sagen til klageinstansen hurtigst muligt og  

 inden fjorten dage, ligeledes med begrundelsen for den trufne  

 afgørelse sammen med de sagsakter, der forelå ved  

 afgørelsen af sagen.
 18.5. Opsættende virkning.
 Boligstøtteloven indeholder ikke regler om  

 opsættende virkning.
 Det er By- og Boligministeriets opfattelse, at inddrivelse  

 af tilbagebetalingskrav som udgangspunkt bør stilles i bero, så  

 længe spørgsmålet om kravets eksistens ikke er endeligt  

 fastslået, dvs. at klager over krav om tilbagebetaling tillægges  

 opsættende virkning, jf. pkt. 14.5.1.
 18.6. Særligt om klage vedrørende mellemkommunal  

 refusion.
 I § 73, stk. 2, er fastsat en klagebestemmelse  

 vedrørende pligtmæssig mellemkommunal refusion efter den  

 samtidige ændring af boligstøttelovens § 76, jf. nærmere  

 pkt. 19.4.2. Opstår der herefter uenighed mellem kommuner om  

 mellemkommunal refusion i forbindelse med anvisning af en ældreegnet  

 bolig, jf. boligstøttelovens § 76, stk. 1, skal tvisten indbringes for  

 det sociale nævn, hvorunder tilflytningskommunen hører.  

 Opstår der uenighed mellem amtskommuner om mellemkommunal refusion i  

 forbindelse med anvisning af en ældrebolig, jf.  

 boligstøttelovens § 76, stk. 2, skal tvisten indbringes for Den  

 sociale Ankestyrelse.
 Opstår der uenighed om mellemkommunal refusion efter  

 boligstøttelovens § 76, stk. 3 og 4, skal disse afgøres af det  

 sociale nævn, hvorunder tilflytningskommunen hører.
 Det sociale nævns afgørelser kan ikke  

 påklages til anden administrativ myndighed, jf. § 73, stk. 3.
 18.7. Påklage af afgørelser om indkomster for de enkelte  

 husstandsmedlemmer.
Efter § 74 kan skatteministeren fastsætte regler om  

 adgang til at påklage afgørelser om indkomster for det enkelte  

 husstandsmedlem efter § 8, stk. 1, nr. 1. Den personlige indkomst og  

 kapitalindkomst beregnes af skattemyndighederne på grundlag af  

 skattelovgivningens regler herom.
Klage over denne beregning skal ske til  

 skattemyndighederne.
19. Administration og finansiering Regler om finansiering og administration af  

 boligstøttelovens regler findes i lovens kap. 14, herunder navnlig i  

 §§ 75 og 76.
Med hjemmel i § 75 er nærmere bestemmelser fastsat i  

 en bekendtgørelse om regnskabsaflæggelse, anvisning af  

 statsrefusion og revision af kommunernes boligstøtteregnskab.
En ny og  

 ændret bekendtgørelse er udformet med virkning fra 1. januar  

 2000. Den ændrede bekendtgørelse indeholder primært  

 udvidede krav til den kommunale revisions revisionsberetninger med henblik  

 på at skabe et bedre grundlag for By- og Boligministeriets tilsyn med  

 boligstøtteområdet.
Herudover er fremgangsmåden ved  

 udbetaling af statsrefusion vedrørende boligydelseslån  

 ændret.
 19.1. Administration.
Boligstøtteordningen administreres i første  

 række af kommunerne.
Ansøgning om boligstøtte fremsendes  

 til kommunalbestyrelsen, som forbereder og træffer beslutning i hvert  

 enkelt tilfælde, jf. tillige pkt. 13.1.
Forpligtelsen til at yde boligstøtte ligger som  

 udgangspunkt hos kommunalbestyrelsen i ansøgerens opholdskommune  

 på ansøgningstidspunktet.
I det omfang en ansøger  

 får ny opholdskommune, er det kommunalbestyrelsen i den kommune, der  

 overtager forpligtelsen til at yde boligstøtte efter loven, se dog  

 pkt. 19.4.2 om mellemkommunal refusion.
 Kommunalbestyrelsens beslutninger kan indbringes for det  

 sociale nævn, jf. pkt. 18.2.
 Der skal i kommunen være etableret betryggende og  

 hensigtsmæssige forretningsgange og sagsbehandling for udbetaling af  

 boligstøtte, herunder for de anvendte edb-systemer.
 19.1.2. Registreringssystemet i kommunerne -  

 boligstøttesagen.
 Der skal i hver kommune foreligge et registreringssystem  

 bestående af boligstøttesagen og arkiv.
 Registreringen kan ske elektronisk.  

 Boligstøttesagen  kan være helt eller delvis edb-baseret.
 Boligstøttelovens udformning indebærer, at  

 boligstøtteberegningen i langt hovedparten af sagerne kan foretages  

 maskinelt på et edb-baseret boligstøttesystem.
 For hver person, der ansøger om boligstøtte  

 (boligsikring, boligydelse eller lån til betaling af beboerindskud  

 m.v.), må der oprettes en boligstøttesag.
Al relevant dokumentation vedrørende personer, der  

 indgiver ansøgning om boligstøtte (boligsikring, boligydelse  

 eller lån til betaling af beboerindskud m.v.), skal journaliseres.  

 Boligstøttesagen skal være forsynet med journalnumre og  

 indeholde samtlige relevante dokumentationer eller henvisning til, hvor disse  

 findes.
Dokumentationen skal være let tilgængelig for  

 revisionen.
I hver enkelt sag skal der være oplysninger om  

 personens bopæl, CPR-nummer, civilstand, hjemmeværende  

 børn og andre, der har fast ophold i boligen uden at være  

 logerende.
Husstandsmedlemmernes indtægts- og formueforhold skal  

 fremgå af sagen.
Herudover skal der være oplysning om samtlige  

 elementer, der indgår i boligstøtteudgiftens beregning, jf.  

 lovens kapitler 2, 3 og 4a.
 I sager vedrørende boligydelse i form af lån  

 skal der være oplysning om ejendomsværdien.
Beregningen af boligstøtte samt ændringer  

 heraf skal fremgå af sagen tillige med oplysninger om  

 beregningsmetoden.
Beregningsmetoden anses for oplyst, når der henvises  

 til et af kommunen anvendt edb-baseret program med angivelse af relevante  

 typekoder.
I tilfælde, hvor et skøn har indflydelse på  

 afgørelsen (f.eks. afgørelser efter § 15), skal grundlaget  

 herfor være angivet.
Oplysningerne skal i videst muligt omfang  

 være dokumenteret i sagen.
Oplysninger, der på tidspunktet for revisionens  

 kontrol er umiddelbart tilgængelige i forvaltningen via elektroniske  

 medier, betragtes som tilstrækkeligt dokumenteret.
Det skal  

 fremgå af journalen, hvornår de forskellige oplysninger er  

 søgt.
Dette omfatter bl.a. folkeregisteroplysninger,  

 indtægtsoplysninger og BBR-oplysninger.
Hvis der undtagelsesvis ikke  

 foreligger sædvanlig dokumentation, f.eks. i form af udskrifter eller  

 elektronisk tilgængelig dokumentation som anført fra  

 folkeregister, skatteforvaltning, arbejdsgiver, udlejer m.v., skal  

 årsagen hertil fremgå af sagen.
 Der skal foreligge en samlet oversigt i kronologisk  

 rækkefølge over henvendelser, ydelser og afgørelser i et  

 regnskabsår.
 Før boligstøtte udbetales efter  

 ansøgning, skal de nævnte oplysninger og dokumentationen for  

 deres rigtighed være tilvejebragt.
Før ændringer af udbetalinger skal de  

 nævnte oplysninger og dokumentation, der har betydning herfor,  

 ligeledes være tilvejebragt.
Dog kan boligstøtten  

 nedsættes på baggrund af boligstøttemodtagerens  

 oplysninger, f.eks. en telefonisk oplysning om indkomststigning.
 Sagens oplysninger om husstandsmedlemmernes  

 økonomiske forhold kontrolleres årligt bagud efter reglerne om  

 efterregulering, jf. § 47 og pkt. 14.4. Antallet af husstandsmedlemmer  

 ajourføres løbende efter folkeregistret.
 19.2. Finansiering.
 19.2.1. Løbende boligstøtte.
 19.2.1.1. Boligsikring og boligydelse som tilskud.
 Efter boligstøttelovens § 75, stk. 1, afholder  

 kommunen de udgifter, der er forbundet med administration af reglerne om  

 boligstøtte.
 Staten refunderer kommunernes udgifter til boligsikring  

 med 50 pct.
 Udgifter til byfornyelsesboligstøtte til  

 andelshavere m.fl. refunderes efter § 27 med 50 pct.
 Udgifter til boligydelse refunderes med 75 pct.
 Statsrefusionen på 75 pct. gælder også  

 boligydelse til personer, der i en periode har fået forskud på  

 pension, og som derfor efter lovens § 2, stk. 2, har været berettigede  

 til boligydelse, men hvor pensionsansøgningen senere blev  

 afslået.
 Den hidtidige § 75, stk. 2, vedrørende en  

 særlig statsrefusion for løbende boligstøtte til  

 flygtninge er ophævet fra 1. januar 1999. Statsrefusion for  

 boligsikring og boligydelse ydes fra denne dato altid efter hovedreglen i §  

 75, stk. 1.
 19.2.1.2. Boligsikring og boligydelse som lån.
 Refusionsprocenten på 75 for boligydelse  

 gælder også for boligydelseslån, jf. § 75, stk. 2, 1. pkt.  

 Kommunerne indbetaler til staten de beløb, der modtages som  

 tilbagebetaling af boligydelseslån, jf. § 75, stk. 3, 2. pkt., jf.  

 pkt. 19.2.3.2.
 Boligsikring kan ydes som lån til  

 bofællesskabsdeltagere, som ikke er pensionister, og som bor i  

 ejerbolig eller lignende, jf. § 24g, stk. 2. Staten refunderer kommunens  

 udgifter til disse boligsikringslån med 50 pct., jf. § 75, stk. 2, 3.  

 pkt. 50 pct. af de renter og afdrag, der modtages som tilbagebetaling af  

 disse boligsikringslån, indbetales af kommunerne til staten, jf. § 75,  

 stk. 2, 4. pkt.
 19.2.2. Beboerindskudslån mv.
Af de udlånsmidler, som er fornødne til  

 lån efter lovens §§ 56 og 57, pligtmæssige  

 beboerindskudslån, samt § 56a, pligtmæssige lån til beboere  

 i kollektive bofællesskaber, og § 64b, pligtmæssige lån til  

 kommunalt anviste lejligheder i privat udlejningsbyggeri, stiller staten 2/3  

 til rådighed for kommunerne, jf. lovens § 75, stk. 2, 2. pkt.
Af de  

 renter og afdrag, som indbetales til kommunen fra låntagerne, samt  

 eventuelle indekstillæg, jf. pkt. 15.7, der tilfalder kommunen,  

 beholder kommunen 1/3, mens 2/3 indbetales til staten.
 Af de udlånsmidler, som er fornødne til  

 pligtlån til flygtninge efter lovens §§ 66 og 67, og til lån  

 efter § 64b, der ydes til flygtninge, stiller staten 100 pct. til  

 rådighed for kommunerne, mens den for så vidt angår  

 udlånsmidler til frivillige lån til flygtninge efter lovens § 68  

 og til frivillige lån efter § 64c, der ydes til flygtninge, stiller  

 halvdelen til rådighed.
 Staten refunderer endvidere kommunernes udgifter til  

 istandsættelsesgaranti og leje efter §§ 70 og 71 med 100 pct.
 I lov om kommunal anvisningsret, jf. lov nr. 281 af 27.  

 april 1994, findes en refusionsbestemmelse for så vidt angår  

 kommunens udgifter efter § 5, stk. 2, om lejetab og  

 istandsættelsesudgifter, når der i medfør af denne lov er  

 sket anvisning af visse flygtninge til private udlejningsejendomme.
 19.2.3. Udbetaling af statsrefusion.
 Det er en forudsætning for adgangen til  

 statsrefusion, at lovens betingelser i det enkelte tilfælde er opfyldt,  

 og at ydelserne er beregnet i overensstemmelse med lovens regler og  

 bestemmelserne i denne vejledning, jf. pkt. 19.3.
 19.2.3.1. Statsrefusion vedrørende boligsikring og boligydelse  

 som tilskud.
 For boligsikring og boligydelse som tilskud kan kommunerne  

 få løbende forskudsvis statsrefusion med 100 pct. af de  

 forventede refusionsbeløb.
 Anmodning om forskud på statsrefusion af  

 boligsikring og boligydelse indsendes til Finansstyrelsen, Landgreven  

 4, 1301 København K, senest den 10. januar med oplysning om, hvilke  

 udgifter kommunen forventer i januar kvartal.
Finansstyrelsen vil derefter kvartalsvis anvise kommunerne  

 et forskud, svarende til 100 pct. af det forventede refusionsbeløb i  

 det pågældende kvartal.
Statsrefusionen vil være til  

 kommunernes disposition på næstsidste bankdag i hver af  

 månederne januar, april, juli og oktober.
 Såfremt en kommune i løbet af året  

 får væsentlige stigninger i udgiften til boligstøtte, kan  

 kommunen efter fremsat begæring få den kvartalsvise  

 forskudsrefusion forhøjet med de forventede yderligere  

 refusionsbeløb.
 Hvis en kommune i løbet af året får  

 væsentlige fald i udgifter til boligstøtte, skal oplysning herom  

 meddeles Finansstyrelsen, der nedsætter den kvartalsvise  

 forskudsrefusion med de forventede fald i refusionsbeløbet.
 Efter regnskabsårets udløb anvises eventuel  

 restrefusion af boligsikring og boligydelse på grundlag af de endelige  

 regnskaber, jf. nedenfor pkt. 19.3.
 19.2.3.2. Statsrefusion vedrørende boligsikring og boligydelse  

 som lån samt beboerindskudslån.
 For lån til betaling af beboerindskud og  

 boligsikringslån til bofællesskaber stilles den statslige andel  

 af nettoudgiften, jf. pkt. 19.2.1.1 og 19.2.1.2, til rådighed  

 kvartalsvis bagud.
 For boligydelseslån stiller staten ligeledes fra 1.  

 januar 2000 den statslige andel på 75 pct. til rådighed  

 kvartalsvis bagud på baggrund af de indsendte kvartalsregnskaber, jf.  

 pkt. 19.3.
I de indsendte opgørelser over  

 boligydelseslån fradrages de beløb, kommunerne har modtaget som  

 tilbagebetaling af boligydelseslån, jf. § 75, stk. 2, 2. pkt.
Afregning  

 af tilbagebetalte lån med renter skal ske med 100 pct.
 19.3. Boligstøtteregnskabet.
 Efter regnskabsårets udløb anvises eventuel  

 restrefusion af boligsikring og boligydelse som tilskud på grundlag af  

 de endelige regnskaber forsynet med kommunalbestyrelsens underskrift.
Efter regnskabsårets afslutning skal  

 kommunalbestyrelsen udarbejde en opgørelse over henholdsvis den  

 boligsikring og den boligydelse, der er udbetalt som tilskud.  

 Opgørelserne over udgifterne til boligsikring og boligydelse som  

 tilskud i regnskabsåret skal ske på særskilte skemaer, som  

 rekvireres i Finansstyrelsen.
Opgørelserne skal underskrives af  

 kommunalbestyrelsen og kommunens revisor.
Opgørelserne skal indsendes  

 til Finansstyrelsen inden den førstkommende 15. august.
 Rejser en kommune over for en boligstøttemodtager  

 krav om tilbagebetaling af uretmæssigt modtaget
boligstøtte, skal kravet herom modregnes i den boligudgift, der  

 berettiger til statsrefusion i det regnskabsår, hvori  

 tilbagebetalingskravet rejses.
Staten refunderer kommunens eventuelle tab, når det  

 konstateres, at et tilbagebetalingskrav efter stk. 2 ikke kan  

 gennemføres/inddrives.
Ved refusionen anvendes den for det  

 pågældende år gældende refusionssats efter § 75 i lov  

 om individuel boligstøtte.
Har kommunen herefter fået udbetalt mere i refusion,  

 end den er berettiget til efter foranstående bestemmelser, skal  

 kommunalbestyrelsen endvidere, samtidig med den endelige opgørelse  

 indsendes, indbetale forskelsbeløbet til Finansstyrelsen.
Har kommunen  

 ifølge opgørelsen fået udbetalt mindre i refusion, end  

 den er berettiget til, vil Finansstyrelsen efterbetale beløbet.
Det påhviler kommunalbestyrelsen hvert kvartal at  

 aflægge regnskab for henholdsvis boligydelseslån og  

 boligsikringslån samt for modtagelse af renter, afdrag og forfaldne  

 lånebeløb.
Det påhviler tilsvarende kommunalbestyrelsen  

 hvert kvartal at aflægge regnskab for beboerindskudslån  

 m.v. samt for modtagelse af renter, afdrag og eventuelle indekstillæg.  

 Regnskaberne skal underskrives af kommunalbestyrelsen.
Regnskab for boligydelseslån og for  

 boligsikringslån samt for beboerindskudslån m.v. opgøres  

 på særskilte skemaer, som rekvireres i Finansstyrelsen.
Skemaerne  

 indsendes i udfyldt stand til Finansstyrelsen efter hvert kvartals  

 udløb forsynet med en underskrift af kommunalbestyrelsen.
 Efterfølgende indsendes senest den 15. august i det  

 følgende år til Finansstyrelsen regnskaberne for oktober kvartal  

 forsynet med revisionserklæring for hele det pågældende  

 år.
Hvis en støttemodtager, der har modtaget  

 boligstøtte som lån, flytter til en anden kommune, skal denne  

 kommune sørge for, at tilbagebetaling sker.
Afregning af indbetalte  

 beløb skal ske en gang årligt og senest i løbet af januar  

 måned med den tidligere opholdskommune, der fører betalingen til  

 fradrag i den løbende opgørelse vedrørende  

 statsrefusion.
 Det samme gælder, hvis den hidtidige  

 bopælskommune rejser krav om tilbagebetaling af uretmæssigt  

 modtaget boligstøtte.
Udgifter, der ikke er afholdt efter reglerne i  

 boligstøtteloven, kan ikke refunderes.
Hvis revisionen har  

 påpeget, at et beløb med urette er anmeldt til statsrefusion, og  

 godkender kommunalbestyrelsen eller eventuelt By- og Boligministeriet  

 revisionens bemærkninger herom, skal det beløb, der senere  

 anmeldes til refusion, nedsættes med det beløb, der har  

 været anmeldt med urette.
 Berigtigelse af fejl og mangler, herunder  

 misforståelser, skal ske uden hensyn til, om de ansvarlige har  

 været i god tro, eller om fejlen eller manglen på anden  

 måde har været undskyldelig.
 Berigtigelse af allerede afholdte udgifter skal dog ikke  

 ske, hvor der er tale om ganske uvæsentlige udgifter, eller hvis den  

 administrative indsats for at rette fejlen i den konkrete sag vil være  

 uforholdsmæssig stor sammenlignet med det resultat, som kan  

 opnås.
 By- og Boligministeriet kan se bort fra kravet om  

 berigtigelse, når der foreligger ganske særlige grunde.
Har revisionens undersøgelser vist, at der som  

 følge af, at reglerne er brugt forkert, er sket fejl og mangler i et  

 større antal ensartede sager, vil fejlene og manglerne kunne rettes  

 ved, at kommunalbestyrelserne foretager en skønsmæssig beregning  

 af, hvor meget statens refusion ville være blevet nedsat, hvis reglerne  

 var blevet fulgt.
Dette skøn kan efterprøves ved  

 sædvanlig revisionsmæssig bedømmelse af  

 refusionsopgørelsen.
 Hvis kommunen ikke berigtiger de fundne fejl og mangler,  

 og dette har eller kan have medført økonomisk tab for staten,  

 foretager Finansstyrelsen modregning.
 Det bemærkes, at da den boligsikring, der er  

 udbetalt inden 1. januar 1996, refunderes med 40 pct., mens der af senere  

 udbetalt boligsikring refunderes 50 pct., må der både ved  

 tilbagebetalingskrav og ved afskrivning af uerholdelige  

 tilbagebetalingsbeløb angives, hvilken periode beløbet  

 vedrører.
 19.4. Mellemkommunal refusion.
 19.4.1. Pligtmæssig mellemkommunal refusion vedrørende  

 ældreegnede boliger.
Efter § 76, stk. 1-2, gælder i bestemte  

 tilfælde en pligt for den tidligere opholdskommune til at betale  

 mellemkommunal refusion af en ny opholdskommunes nettoudgifter til  

 boligstøtte til en ældre eller person med handicap.
Pligten  

 gælder kun i de tilfælde, der er fastsat i loven.
I andre  

 tilfælde kan mellemkommunal refusion aftales, hvis kommunerne er enige  

 herom, jf. pkt. 19.4.2. Pligt til mellemkommunal refusion foreligger,  

 når en ældre eller en person med handicap - begrundet i ganske  

 særlige forhold - har en ret efter § 63 i lov om almene boliger  

 (tidligere ældreboliglovens § 17, stk. 5) til at få anvist en  

 ældreegnet bolig på tværs af kommunegrænsen.
Retten gælder efter § 63 i lov om almene boliger for  

 boliger, som kommunen har anvisningsret til, og vedrører udelukkende  

 boliger efter lov om almene boliger og efter den tidligere  

 ældreboliglov samt boliger efter lov om byfornyelse, som er  

 særligt indrettet for ældre og personer med handicap.
Retten til  

 at få anvist en sådan bolig i tilflytningskommunen efter § 63 i  

 lov om almene boliger (ældreboliglovens § 17, stk. 5) er betinget af,  

 at den pågældende vil flytte til en anden kommune af en af  

 følgende grunde:
-	for at bevare tæt kontakt til nære  

 pårørende, -	af religiøse grunde for at blive optaget i en  

 ældreboligorganisation med samme religiøse overbevisning, -	for at blive optaget i en ældreboligorganisation, hvor der er  

 opstået et særligt tegnsprogsmiljø for døve,  

 eller -	for at opnå en særlig bolig beregnet for personer, der er  

 omfattet af lov om erstatning til besættelsestidens ofre.
 Det vil desuden være en betingelse for retten til  

 anvisning og dermed også for pligten til refusion for  

 fraflytningskommunen, at støttemodtageren opfylder betingelserne for  

 at få anvist den pågældende type bolig såvel i  

 tilflytningskommunen som i fraflytningskommunen.
 Pligten til mellemkommunal refusion gælder  

 også, hvis anvisningen sker til et kollektivt bofællesskab.
 Hvis en kommune ejer boliger som nævnt i en anden  

 kommune, er det ejerkommunens og fraflytningskommunens anvisningsbetingelser,  

 der skal være opfyldt.
 Anvisning af bolig i tilflytningskommunen sker på  

 tilsvarende vilkår, som gælder for kommunens egne borgere.
 Refusionsordningen gælder også, hvor en bolig  

 med amtskommunal anvisningsret anvises til en person fra en anden  

 amtskommune.
 19.4.2. Frivillige aftaler om mellemkommunal refusion vedrørende  

 ældreegnede boliger.
 Ud over pligten til refusion efter § 76, stk. 1-2, er der  

 efter § 76, stk. 3, mulighed for at aftale mellemkommunal refusion  

 vedrørende ældreegnede boliger.
 Ordningen omfatter også boligsikringsmodtagere, dvs.  

 eventuelle ikke-pensionister, der måtte være således  

 handicappede, at anvisning til ældrebolig kan finde sted.
Refusion kan aftales i alle tilfælde, hvor  

 kommunalbestyrelsen anviser til en ældre- eller handicapegnet  

 bolig, herunder anvisning af bolig i kollektivt bofællesskab.
Der  

 skal være tale om boliger, hvortil der er knyttet en kommunal  

 anvisningsret.
Det er derimod - i modsætning til den pligtige refusion  

 - ikke nogen betingelse, at der er tale om boliger opført efter en  

 bestemt lovgivning.
Anvisning til ældre- eller handicapegnede boliger  

 opført af en kommune med anvisningsret for kommunen vil således  

 være omfattet af kommunernes hjemmel til at aftale refusion for  

 udgifter til boligstøtte.
 Ordningen er frivillig, således at refusionen fra  

 fraflytningskommunen til tilflytningskommunen forudsætter, at der  

 indgås aftale herom mellem disse kommuner.
 Refusionen udgør tilflytningskommunens  

 nettoudgifter til boligstøtte, dvs. den del af udgiften, der ikke  

 refunderes af staten.
Indtil udgangen af 1995 gjaldt en aftale om mellemkommunal  

 refusion, så længe den pågældende  

 boligstøttemodtager boede i den anviste bolig.
Fra 1. januar 1996  

 følger af loven, at det i en aftale om mellemkommunal refusion kan  

 fastsættes, at denne kun gælder, så længe den  

 pågældende boligstøttemodtager bebor den anviste bolig.  

 Hvis en aftale indgået efter udgangen af 1995 ikke indeholder denne  

 begrænsning, må den antages at gælde, også hvis  

 støttemodtageren efterfølgende optages i en anden  

 ældreegnet bolig.
Administrationen af en aftale om mellemkommunal  

 refusion og udgifterne hertil afholdes af de pågældende  

 kommuner.
 19.4.3. Fordeling af boligstøtteudgifter i  

 hovedstadsområdet.
 Udligning af udgifterne til boligstøtte i  

 hovedstadsområdet indgår i lov om kommunal udligning og  

 opgøres og udmeldes i tilknytning til den generelle  

 tilskudsopgørelse, jf. § 20, stk. 2, i lov om kommunal udligning og  

 generelle tilskud til kommuner og amter.
 19.5. Revision.
 Reglerne om revisionens udførelse er ændret  

 med virkning fra 1. januar 2000 med henblik på at skabe et bedre  

 grundlag for By- og Boligministeriets tilsyn med området.
 De nærmere regler er fastsat i kapitel 4 i  

 ovennævnte bekendtgørelse om regnskabsaflæggelse,  

 anvisning af statsrefusion og revision af kommunernes  

 boligstøtteregnskab.
Revisionen udføres af kommunens revision Ved revisionen skal revisor
efterprøve, om regnskabet er rigtigt, og om de dispositioner, der  

 er omfattet af regnskabsaflæggelsen, er i overensstemmelse med meddelte  

 bevillinger, love og andre forskrifter samt indgåede aftaler og  

 sædvanlig praksis.
Det skal således efterprøves, om  

 boligstøtten er udbetalt og efterreguleret i overensstemmelse med  

 boligstøtteloven, de tilhørende bekendtgørelser, denne  

 vejledning og sædvanlig praksis m.v.
Der foretages endvidere en  

 vurdering af, om der er taget skyldige økonomiske hensyn ved  

 forvaltningen af de midler, der er omfattet af regnskabet.   

 Revisor efterprøver ved revisionsbesøg i løbet af  

 året, om kommunens forretningsgange og sagsbehandling vedrørende  

 boligstøtte, herunder for anvendelse af edb-systemer, er  

 hensigtsmæssige og betryggende.
 Revisionen udføres ved stikprøvevise  

 undersøgelser.
 Revisionen skal omfatte et antal sager inden for hver af  

 følgende kategorier af boligstøtte:
 1.	Boligsikring.
 2.	Boligydelse som tilskud.
 3.	Boligydelse som lån.
 4.	Byfornyelses- og saneringsboligsikring.
 5.	Beboerindskudslån.
Hvis der kun er en eller et lille antal sager i en kommune  

 inden for en eller flere af kategorierne, foretages  

 stikprøverevisionen efter revisors skøn.
Hvis en kommune f.eks.  

 kun har en enkelt eller et par sager inden for byfornyelsesboligsikring, skal  

 denne eller disse sager således ikke nødvendigvis udtages som  

 stikprøver hvert år.
 Udvælgelsen af stikprøver skal ske med  

 særlig vægt på nyetablerede personsager og på  

 sagsområder og sager, hvor der ved tilkendelse eller beregning af  

 ydelser indgår et skøn (f.eks. sager, hvor lovens §§ 11, 15  

 eller 23, stk. 3, har haft betydning for størrelsen af den udbetalte  

 boligstøtte). Udtagelsen af stikprøver skal endvidere ske ud  

 fra et væsentlighedskriterium, hvori bl.a. indgår forhold af  

 økonomisk, sagsbehandlingsmæssig, principiel og lokal  

 karakter.
 Revisor skal efterprøve, om kommunen ved  

 sagsetableringen, og i fornødent omfang i øvrigt, udnytter  

 mulighederne for at foretage kontrol af oplysninger, herunder at der i  

 fornødent omfang sker sammenholdelse af oplysninger fra forskellige  

 registre.
 Revisor skal efterprøve, om der er taget hensyn til  

 principielle afgørelser, der træffes af kommunen og  

 ankeinstanser.
 Revisor skal påse, at:
1)	kommunalbestyrelsen rejser krav om tilbagebetaling af  

 uretmæssigt modtaget boligstøtte og lån i  

 behørigt omfang, 2)	tilbagebetalte lån fuldt ud fradrages i  

 refusionsopgørelsen, 3)	tilbagebetaling af lån sikres som anført i lovens § 36,  

 samt at 4)	tilbagebetalingsbeløb inddrives i overensstemmelse med  

 gældende regler.
Kommunen skal give revisor de oplysninger, som må  

 anses af betydning for bedømmelsen af boligstøtteregnskaberne,  

 samt for revisors vurdering af forvaltningen.
Kommunen skal give  

 revisor adgang til at foretage de undersøgelser m.v., som revisor  

 finder nødvendige, og den bistand, som revisor anser for  

 påkrævet for at udføre hvervet.
 20. Overgangsbestemmelser m.m.
 20.1. Ikrafttræden.
 Lov om individuel boligstøtte, jf. lov nr. 376 af  

 6. juni 1991, trådte i kraft den 1. januar 1993. Loven er ændret  

 adskillige gange i perioden 1993-98.
 Ved lov nr. 1002 af 23. december 1998 er indført en  

 række ændringer i loven.
Enkelte af disse trådte i kraft 1. marts 1999. (Det  

 drejer sig om ændringer i pensionistfradraget, jf. § 8, stk. 4, og  

  pkt. 3.3.2, og i beregningen af grænsebeløbet for 1999, jf. §  

 84.) Hovedparten af ændringerne træder i kraft 1.  

 januar 2000. Samtidig er indført en trinvis indfasning for såvel  

 hidtidige som kommende støttemodtagere af de nye beregningsregler for  

 boligsikring og boligydelse i perioden 1. januar 2000 - 1. januar 2004.
 Dette indebærer, at en række  

 boligstøttemodtagere vil opleve ændringer i  

 boligstøtteberegningen pr. 1. marts 1999 og ved årsskiftet  

 1999-2000, 2000-2001, 2001-2002, 2002-2003 og 2003- 2004.
 Der er på denne baggrund i § 83  med virkning fra 1.  

 marts 1999 indført en forbedret kompensationsordning, der træder  

 i stedet for den fra 1. januar 1993 gældende ordning.
 20.2. Kompensationsordning.
 20.2.1. Indledning.
 Kompensationsordningen er indført for at sikre, at  

 ingen modtager af boligsikring eller boligydelse vil få nedsat sin  

 boligstøtte med mere end 1.000 kr. på årsbasis pr. 1.  

 marts 1999 som følge af ændringer i boligstøtteloven, og  

 at ingen boligstøttemodtager herefter ved overgangen fra et år  

 til det næste vil få sin boligstøtte reduceret med mere  

 end 1.000 kr. i forhold til det foregående år på grund af  

 ændring af boligstøttereglerne.
 For pensionister, hvis husstandsindkomst før  

 pensionistfradrag ligger under en indkomstgrænse på 110.000 kr.  

 (1998-niveau), kan boligstøtten højst nedsættes med 500  

 kr. på årsbasis.
 Kompensationsordningen vedrører alle  

 ændringer, der er eller vil blive foretaget i boligstøtteloven,  

 medmindre senere ændringer udtrykkeligt undtages herfra.
 Ændringer i anden lovgivning giver ikke grundlag for  

 udbetaling af kompensationsbeløb, uanset om ændringen  

 påvirker boligstøttens størrelse, f.eks. ved  

 ændring af husstandsindkomst eller leje.
 20.2.2. Personkreds.
 Kompensationsordningen omfatter alle  

 støttemodtagere - uanset indflytnings- og ansøgningstidspunkt -  

 der oplever ændring i boligstøttens størrelse på  

 grund af ændrede regler i boligstøtteloven pr. 1. marts 1999  

 eller oplever ændringer af boligstøtten som følge af  

 senere ændringer af loven.
 Kompensationsordningen omfatter således også  

 personer, der flytter ind i en bolig og/eller søger om  

 boligstøtte senere end 1. januar 2000, i det omfang  

 støttemodtageren senere oplever et fald i boligstøtten, der  

 skyldes ændringer i loven.
Kompensationsbeløb sidestilles med almindelige  

 boligstøtteydelser, og personer, der oppebærer  

 kompensationsbeløb, er boligstøttemodtagere.
Dette  

 gælder, uanset at der ikke oppebæres almindelige  

 boligstøtteydelser, men kun kompensationsbeløb.
 20.2.3. Beregning af kompensationsbeløb.
 Kompensationsbeløb beregnes efter § 83, stk. 2, for  

 støttemodtagere, hvis boligstøtte ændres 1. marts 1999  

 som følge af lovændringer, jf. pkt. 20.2.3.1.
 Kompensationsbeløbet beregnes efter § 83, stk. 3,  

 for alle støttemodtagere, hvis boligstøtte ændres 1.  

 januar 2000 på grund af ændringer i loven, jf. pkt. 20.2.3.2.  

 Kompensationsbeløbet beregnes endvidere efter § 83, stk. 3, for  

 støttemodtagere, der ikke hidtil har modtaget  

 kompensationsbeløb, hvis boligstøtte ændres på  

 grund af lovændringen med virkning efter 1. januar 2000, jf. pkt.  

 20.2.3.3.
 Endelig ændres alle kompensationsbeløb hvert  

 år 1. januar efter § 8, stk. 4, jf. pkt. 20.2.3.4.
 20.2.3.1. Beregning af kompensationsbeløb 1. marts 1999.
Kompensationsbeløbet for 1999 beregnes efter § 83,  

 stk. 2, pr. 1. marts 1999 som forskellen mellem på den ene side  

 boligstøtten på årsbasis opgjort efter de gældende  

 regler i februar 1999 og på den anden side boligstøtten på  

 årsbasis opgjort efter de nye regler, der gælder fra 1. marts  

 1999. I begge tilfælde udregnes støtten på basis af de  

 oplysninger om faktisk indkomst, faktisk boligudgift,  

 husstandssammensætning m.v., der har ligget til grund for den faktiske  

 beregning af boligstøtte i februar 1999. Kompensationsbeløbet  

 udgør den beregnede forskel med fradrag af 1.000 kr. på  

 årsbasis.
Dog fradrages kun 500 kr. på årsbasis for  

 boligydelsesmodtagere, hvis husstandsindkomst ved udgangen af februar 1999  

 højst udgør 110.000 kr. (1998-niveau) før  

 pensionistfradrag efter § 8, stk. 4.
Eksempel Kompensationsbeløb Boligudgift 1. marts 1999 36.000 kr.
Husstandsindkomst 150.000 kr.
Grænsebeløb 28.2.1999 148.800 × 16 pct.
= 23.808 1.200 × 26,66 pct.
319 24.124 Boligsikring 28.2.1999 (36.000 ÷ 24.124) × 75 pct. = 8.904 Grænsebeløb 1.3.1999 123.500 × 16 pct.
19.760 26.500 × 26,66 pct.
7.049 26.809 Boligsikring 1.3.1999 (36.000 ÷ 26.809) × 75 pct. = 6.888 Kompensationsbeløb 8.904 ÷ 6.888 ÷ 1.000 1.016 1.020 For de meget få boligstøttemodtagere, der  

 modtager kompensationsbeløb efter den hidtidige ordning ved udgangen  

 af december 1998, indebærer ændringen, at  

 kompensationsbeløbet nedsættes efter den hidtidige ordning - med  

 2.000 kr. årligt - pr. 1. januar 1999. For at sikre, at disse  

 støttemodtageres boligstøtte ikke reduceres mere end andre  

 støttemodtageres i forbindelse med lovændringerne pr. 1. marts  

 1999, udregnes kompensationsbeløbet for disse pr. 1. marts 1999  

 således, at det udgør forskellen mellem på den ene side  

 boligstøtten efter de gældende regler i februar 1999 med  

 tillæg af kompensationsbeløbet for december 1998 og på den  

 anden side boligstøtten opgjort efter de gældende regler pr. 1.  

 marts 1999. Fra denne forskel trækkes 500 kr. for pensionister med en  

 indkomst op til 110.000 kr. og 1.000 kr. for alle øvrige  

 støttemodtagere.
Hermed sikres, at det samlede tab som følge af  

 tidligere lovændringer og lovændringer pr. 1. marts 1999 i alt  

 ikke kan overstige 1.000 kr., og at tabet ikke kan overstige 500 kr. for  

 pensionister med en husstandsindkomst til og med 110.000 kr.
 Nogle af disse få støttemodtagere kan herved  

 opleve en forøgelse af boligstøtten pr. 1. marts 1999.
 20.2.3.2. Beregning af kompensationsbeløb 1. januar 2000.
Kompensationsbeløb for 2000 beregnes 1. januar 2000  

 efter § 83, stk. 3, for alle støttemodtagere, hvis boligstøtte  

 ændres som følge af ændringer i boligstøtteloven  

 pr. denne dato.
Beregningen foretages både for støttemodtagere,  

 der ikke hidtil har modtaget kompensationsbeløb, og for  

 støttemodtagere, der har fået kompensationsbeløb i  

 1999.
 Kompensationsbeløbet opgøres som forskellen  

 mellem på den ene side boligstøtten i december måned 1999  

 på grund af de dagældende regler - inkl. et eventuelt  

 kompensationsbeløb - og på den anden side boligstøtten  

 pr. 1. januar 2000 opgjort på grundlag af de regler, der gælder  

 på dette tidspunkt.
Fra forskellen trækkes 1.000 kr., og det herefter  

 beregnede beløb er kompensationsbeløbet.
For pensionister, hvis  

 husstandsindkomst uden et eventuelt fradrag for reelt enlige iflg. § 8, stk.  

 4, højst udgør 110.000 kr. (i 1998-niveau), fratrækkes  

 dog kun 500 kr.
 Kompensationsbeløbet kan ikke være negativt.
 Ved begge beregninger anvendes de oplysninger om indkomst,  

 boligudgift og husstandssammensætning, der har ligget til grund for den  

 faktiske beregning af støtten i december 1999. Ændringer i  

 boligstøttemodtagerens forhold får således ikke betydning  

 for beregning af kompensationsbeløbet, jf. dog pkt. 20.2.3.6 om den  

 situation, hvor boligstøtten bortfalder på grund af faktiske  

 indkomststigninger.
 Ved beregningen af boligstøtten efter reglerne for  

 1999 anvendes de satser, der har været anvendt ved  

 boligstøtteberegningen i december 1999. Ved beregningen efter de  

 regler, der gælder 1. januar 2000, anvendes satser opreguleret til  

 2000-niveau.
 20.2.3.3. Beregning af nyt kompensationsbeløb efter 1. januar  

 2000.
 For alle boligstøttemodtagere, der bliver  

 berettiget til kompensationsbeløb efter 1. januar 2000, beregnes  

 kompensationsbeløbet det første år efter § 83, stk.  

 3, dvs. efter samme regler som ved beregning af kompensationsbeløbet  

 1. januar 2000.
 Retten til kompensationsbeløb kan f.eks.  

 opstå efter 1. januar 2000 for husstande, der først efter dette  

 tidspunkt er flyttet ind i en bolig, og som mister boligstøtte ved de  

 lovændringer, der har virkning 1. januar 2001, 1. januar 2002, 1.  

 januar 2003 og/eller 1. januar 2004. Retten til kompensationsbeløb kan  

 tilsvarende opstå for en husstand, der har boet i en bolig i en  

 periode, men som først søger om boligstøtte efter 1.  

 januar 2000. Endelig kan retten også opstå hos en husstand, som  

 hidtil har fået boligstøtte uden kompensationsbeløb, idet  

 lovændringerne 1. marts 1999 og 1. januar 2000 ikke har givet anledning  

 til ændret boligstøtte, men hvor der f.eks. ved  

 lovændringer 1. januar 2001 sker et fald i boligstøtten, fordi  

 der i løbet af 2000 er sket ændringer i husstandens forhold.
 Kompensationsbeløbet opgøres som forskellen  

 mellem på den ene side boligstøtten i december måned i det  

 forudgående år på grund af de dagældende regler -  

 inkl. et eventuelt kompensationsbeløb - og på den anden side  

 boligstøtten pr. 1. januar i udbetalingsåret opgjort på  

 grundlag af de regler, der gælder på dette tidspunkt.
Fra forskellen trækkes 1.000 kr., og det herefter  

 beregnede beløb er kompensationsbeløbet.
For pensionister, hvis  

 husstandsindkomst uden et eventuelt fradrag for reelt enlige efter § 8, stk.  

 4, højst udgør 110.000 kr. (1998-niveau), fratrækkes dog  

 kun 500 kr.
 Kompensationsbeløbet kan ikke være  

 negativt.
 Ved begge beregninger anvendes de oplysninger om indkomst,  

 boligudgift og husstandssammensætning, der har ligget til grund for den  

 faktiske beregning af støtten i december året forud for  

 udbetalingsåret. Ændringer i boligstøttemodtagerens  

 forhold får således ikke betydning for beregning af  

 kompensationsbeløbet, jf. dog pkt. 20.2.3.6 om den situation, hvor  

 boligstøtten bortfalder på grund af faktiske  

 indkomststigninger.
Ved beregningen af boligstøtten efter reglerne  

 forud for udbetalingsåret anvendes de satser, der har været  

 anvendt ved boligstøtteberegningen i dette år.
Ved beregningen  

 efter de regler, der gælder i udbetalingsåret, anvendes satsen  

 opreguleret til udbetalingsårets niveau.
 20.2.3.4. Årlig ændring af kompensationsbeløbet.
 Så længe en boligstøttemodtager  

 får boligstøtte af samme type (jf. pkt. 20.2.5 om bortfald) til  

 en bolig, reduceres kompensationsbeløbet hvert år med 1.000 kr.;  

 dog kun med 500 kr. for pensionister, hvis husstandsindkomst ikke overstiger  

 110.000 kr. (1998-niveau) før et eventuelt pensionsfradrag efter § 8,  

 stk. 4.
 Samtidig forøges beløbet med eventuelle tab  

 på grund af lovændringen ved det pågældende  

 årsskifte, herunder ændringer som følge af den gradvise  

 indfasning af beregningsreglerne i §§ 21, 21a, 22 og 22a, jf. pkt. 9.2 og  

 10.2, ligesom beløbet reduceres med eventuelle stigninger i  

 boligstøtten på grund af lovændringen.
 20.2.3.5. Beregning af kompensationsbeløb til ejere,  

 andelshavere m.v.
 Beregning af kompensationsbeløb til ejere og til  

 andelshavere, hvor en del af støtten udbetales som lån,  

 foretages på samme måde som ved lejere, jf. ovenfor.
 Kompensationsbeløb beregnes på grundlag af  

 boligydelse i alt for tilskud og maksimalt berettiget lån.
Hvor en del af støtten udbetales som lån, er  

 det ændringer i den samlede støtte i form af tilskud og  

 lån, der lægges til grund for beregningen.
Det er uden betydning  

 for beregningen af kompensationsbeløb, om hele lånet eller kun  

 en del af lånet er udbetalt.
 Kompensationsbeløb udbetales altid i form af  

 tilskud.
 20.2.3.6. Generelle beregningsregler for alle  

 kompensationsbeløb.
 Hvis der i løbet af et boligstøtteår  

 sker ændringer i husstandens forhold som følge af, at indkomsten  

 er steget, antallet af børn i husstanden er ændret, eller hvis  

 der er sket andre ændringer i husstandens forhold, som isoleret set  

 bevirker en nedgang i boligstøtten, giver dette ikke grundlag for  

 kompensation.
 Sådanne ændringer påvirker som  

 udgangspunkt ikke et beregnet kompensationsbeløb.
 Hvis grænsebeløbet efter §§ 21 (for 1999),  

 21a, 22 (for 1999) og § 22a til brug for beregning af støtten i  

 perioden 1. marts 1999 - 31. december 2003 bliver højere end den  

 beregnede boligudgift på grund af faktiske indkomstændringer,  

 reduceres kompensationsbeløbet dog med forskellen mellem disse to  

 beløb efter § 83, stk. 5. Det samme gælder fra 1. januar 2004  

 for boligydelsesmodtagere, hvis den beregnede indkomstandel efter § 21, stk.  

 1, jf. pkt. 10.1.1.2, overstiger 75 pct. af boligudgiften, og for  

 boligsikringsmodtagere, hvis den beregnede indkomstandel efter § 22, stk. 1,  

 jf. pkt. 9.1.1.2, overstiger 60 pct. af den årlige boligudgift, jf.  

 eksempel pkt. 2.2.4. I den beregnede boligudgift for boligydelsesmodtagere  

 indgår tillægget til boligudgiften efter § 21, stk. 1, 1. pkt.,  

 og § 21a, stk. 4.
 Der foretages ikke reduktion af  

 kompensationsbeløbet for overskridelsen eller dele af overskridelsen,  

 der alene skyldes lovændringer, hvorved grænsebeløbet  

 og/eller indkomstopgørelsen ændres, jf. også eksempel i  

 pkt. 20.2.4.
Eksempel En husstand har 1. januar 2000 mistet hele sin hidtidige boligydelse  

 på 4.800 kr. årligt på grund af lovændringer (f.eks.  

 formuetillæg).
 Kompensationsbeløbet 1. januar 2000:  4.800 ÷ 1000= 3.800  

 kr.
Det konstateres, at boligudgiften pr. 1. januar 2000 faktisk er 1.500 kr.  

 højere end grænsebeløbet efter § 21a.
Der er imidlertid  

 ikke sket indkomstændringer eller andre ændringer i husstanden  

 pr. 1. januar 2000. Hele overskridelsen skyldes altså  

 lovændringer.
Der skal derfor ikke reduceres i  

 kompensationsbeløbet.
 Den 1. maj 2000 sker der en faktisk indkomststigning.
 Der kan nu konstateres en grænsebeløbsoverskridelse på  

 i alt 3.500 kr.
 Grænsebeløbsoverskridelsen på grund af  

 indkomststigningen udgør 3.500 ÷ 1.500 = 2.000 kr.
 Kompensationsbeløbet 1. maj reduceres derfor til 3.800 ÷  

 2.000 = 1.800 kr.
 Et beregnet kompensationsbeløb kan ikke være negativt, jf. §  

 83, stk. 6, 1. pkt.
 Summen af almindelig boligstøtte tillagt  

 kompensationsbeløb kan ikke overstige den maksimale støtte  

 efter § 23, jf. § 83, stk. 6, 2. pkt., dvs. maksimum for den årlige  

 støtte eller forhøjet maksimum.
 Hvis almindelig boligstøtte tillagt  

 kompensationsbeløb overstiger maksimum for den årlige  

 boligstøtte, reduceres i kompensationsbeløbet indtil maksimum  

 for den årlige støtte.
 Der er fastsat et minimum for kompensationsbeløbet.  

 Hvis den almindelige støtte bliver 0 kr., udbetales  

 kompensationsbeløb kun, såfremt det overstiger et beløb  

 af 120 kr. årligt.
 Som det er gældende ved almindelig  

 boligstøtte, beregnes kompensationsbeløbet, jf. § 24, til et  

 beløb, der er deleligt med 12.
 20.2.4. Omberegning og efterregulering.
 At kompensationsbeløb sidestilles med almindelig  

 boligstøtte i form af boligsikring og boligydelse indebærer, at  

 støttemodtagere, der modtager kompensationsbeløb, er omfattet  

 af de gældende kriterier, jf. lovens kap. 9, for omberegning og  

 efterregulering, herunder pligten til at give meddelelse om ændringer  

 m.v., der kan have indflydelse på støtten.
 Ændringer i støttemodtagerens forhold har som  

 udgangspunkt ikke betydning for beregning af kompensationsbeløbet, jf.  

 pkt. 20.2.3.6.
 Indkomstens størrelse har dog betydning i de  

 tilfælde, hvor boligsikring eller boligydelse helt bortfalder eller er  

 bortfaldet på grund af faktiske indkomststigninger, idet  

 kompensationsbeløbet reduceres efter § 83, stk. 5, jf. pkt.  

 20.2.3.6.
 Når kompensationsbeløb reduceres med et  

 overskydende grænsebeløb, jf. § 83, stk. 5, og der altså  

 kun udbetales kompensationsbeløb, foretages omberegning af  

 kompensationsbeløb hvert år og hver gang, der er grundlag for  

 omberegning efter de i loven gældende kriterier for omberegning, med  

 henblik på, om der er grundlag for reduktion eller forøgelse i  

 kompensationsbeløbet.
 Kompensationsbeløb udbetales efter omberegning som  

 forskellen mellem et overskydende grænsebeløb og  

 kompensationsbeløb nedtrappet til det pågældende års  

 niveau.
 Den løbende boligstøtte reguleres hvert  

 år den 1. januar efter de ændringer i beregningsgrundlaget,  

 herunder boligstøttemodtagerens boligudgift, husstand og  

 husstandsindkomst, der måtte være sket siden den sidst foretagne  

 beregning, jf. § 43, stk. 1, jf. pkt. 14.3.1.
 Ved den årlige omberegning foretages omberegning af  

 kompensationsbeløb, første gang den 1. januar 2000. Om  

 beregning af kompensationsbeløb 1. januar 2000, se i øvrigt  

 pkt. 20.2.3.2.
 I tilfælde, hvor der kun udbetales  

 kompensationsbeløb, skal der ved den årlige omberegning af  

 kompensationsbeløb samtidig ske beregning af retten til at modtage  

 almindelig boligstøtte.
 Efter § 46 skal omberegning af boligstøtten  

 foretages i løbet af året, når der sker en væsentlig  

 ændring i husstandsindkomsten, ændring i antallet af hjemmeboende  

 børn, ændring af boligudgiften, fremleje af en del af boligen  

 eller benyttelse af en del af boligen til erhverv, jf. pkt. 14.3.2 og pkt.  

 14.3.3.
 Når der kun udbetales kompensationsbeløb,  

 skal der ske omberegning i løbet af året, hvis de almindelige  

 gældende betingelser for omberegning i forhold til det anvendte  

 beregningsgrundlag er opfyldt.
 Omberegning forudsætter som hovedregel, at  

 oplysninger om ændringer er meddelt kommunen af  

 boligstøttemodtageren.
 Ved en indkomststigning skal omberegning fra 1.  

 januar 2000 ske, når der er tale om en stigning på mindst 16.000  

 kr. i den samlede forventede husstandsindkomst for hele året i forhold  

 til den indkomst, der hidtil er anvendt ved boligstøtteberegningen,  

 jf. pkt. 14.3.3.1.
 Hvis der hidtil alene er udbetalt et reduceret  

 kompensationsbeløb, svarende til forskellen mellem overskydende  

 grænsebeløb og fuldt kompensationsbeløb, vil der  

 således skulle ske omberegning af kompensationsbeløbet, hvis  

 grænsebeløbet stiger som følge af en indkomststigning  

 over den fastsatte grænse for omberegning.
 Er der hidtil udbetalt boligstøtte og fuldt  

 kompensationsbeløb, og sker der væsentlige indkomststigninger,  

 der medfører, at en boligstøttehusstand ikke er berettiget til  

 almindelige boligstøtteydelser, vil ændringen tillige  

 medføre en reduktion af kompensationsbeløbet, jf. eksempel:
 En indkomststigning vil først reducere den  

 almindelige boligstøtte, og når denne er blevet 0 kr., vil der  

 herefter ske en reduktion af kompensationsbeløbet, afhængigt af  

 indkomststigningens størrelse, jf. eksemplet nedenfor.
Hvis meddelelse om indtægtsstigninger ikke er givet,  

 indgår uoplyste ændringer i stedet i en efterregulering af  

 kompensationsbeløbet på samme måde som for den almindelige  

 støtte.
Dette betyder, at der alene vil blive krævet  

 tilbagebetaling af for stort udbetalt kompensationsbeløb ved  

 indkomstændringer over grænsen for efterregulering.
En støttemodtager vil fortsat være berettiget  

 til kompensationsbeløb for efterfølgende år, indtil en  

 eventuel efterregulering viser, at støttemodtageren ikke var  

 berettiget til at få udbetalt boligstøtte i det  

 pågældende år.
Om årlig ændring af  

 kompensationsbeløb, jf. dog pkt. 20.2.3.4.
 Der rejses således tilbagebetalingskrav  

 vedrørende det enkelte år for kompensationsbeløb og  

 almindelig boligstøtte vurderet under ét.
Hvis kompensationsbeløbet er reduceret til 0 kr.,  

 og der på grund af et efterfølgende indkomstfald atter bliver  

 grundlag for udbetaling af kompensationsbeløb, genoptages udbetaling  

 af et oprindeligt beregnet kompensationsbeløb efter 1.000/500 kr. s  

 aftrapning og efter eventuel reduktion med det aktuelle overskydende  

 grænsebeløb.
Kompensationsbeløbet udbetales med andre  

 ord, så længe beløbet efter reduktion med 1.000/500 kr.  

 pr. år og efter eventuelt fradrag for et aktuelt overskydende  

 grænsebeløb er »positivt«.
Maksimums- og minimumsregler for  

 udbetaling af støtte, jf. § 83, skal dog overholdes.
 Ved en indkomstnedgang skal omberegning ske,  

 når der er sket et fald i indkomsten på årsbasis for den  

 resterende del af året på mindst 10.000 kr.
 Når der hidtil alene er udbetalt et  

 kompensationsbeløb, svarende til forskellen mellem  

 kompensationsbeløb og et overskydende grænsebeløb, vil  

 der skulle ske omberegning og forøgelse af  

 kompensationsbeløbet, hvis grænsebeløbet falder som  

 følge af et indkomstfald på mindst 10.000 kr.
Hvis der kun udbetales kompensationsbeløb, og  

 boligstøtteansøgeren giver meddelelse om ændringer i  

 husstands-, indkomst- eller huslejeforhold, foretages samtidig en beregning  

 af retten til igen at oppebære almindelig boligstøtte.
En ny  

 ansøgning herom er ikke fornøden.
Eksempel Reduktion af kompensationsbeløb i 2001 i forbindelse med  

 omberegning på grund af faktisk indkomststigning.  

 Boligydelseshusstand.
Boligudgift 36.000 kr.
Husstandsindkomst 1. januar 2001 200.000 kr.
Grænsebeløb efter § 21a, 7,9 pct. x 110.000 + 25 pct. x  

 90.000 kr. = 31.190 kr.
Boligydelse 84 pct. (36.000 + 1.500 ÷ 31.190) = 5.300 kr.
Afrundet 5.304 kr.
 Det lægges til grund, at husstanden herudover pr. 1. januar 2001  

 modtager et kompensationsbeløb på 2.280 kr.  

 Kompensationsbeløbet skyldes fald/ændringer i  

 boligstøtten pr. 1. marts 1999, 1. januar 2000 og 1. januar 2001, jf.  

 pkt. 20.2.2.3.
I alt udbetales 1. januar 2001 på årsbasis 7.584 kr.
1. maj 2001 sker der en faktisk indkomststigning til på  

 årsbasis 230.000 kr.
 Indkomststigningen er opsummeret på 20.000 kr., og der skal  

 omberegnes.
Grænsebeløb 7,9 pct. x 110.000 kr. + 25 pct. x 120.000 kr.  

 = 38.690 kr.
Boligydelse 84 pct. (36.000 + 1.500 ÷ 38.690) = 0 kr.
 Grænsebeløbet overskrider boligudgiften med 38.690 ÷ 37.500 =  

 1.190 kr.
 Overskridelsen skyldes den faktiske indkomststigning, og  

 kompensationsbeløbet skal derfor reduceres med overskridelsen.
Kompensationsbeløb 2.280 ÷ 1.190 = 1.090 kr.
Afrundet 1.092 kr.
 Beløbet overstiger minimumsbeløbet for  

 kompensationsbeløb på 120 kr.
Der udbetales pr. 1 maj 2001 på årsbasis 1.092 kr.
1. oktober falder indkomsten på årsbasis med 16.000 kr.  

 til 214.000 kr.
 Der skal omberegnes.
Grænsebeløb 7,9 pct. x 110.000 kr. + 25 pct. x 104.000 kr.  

 = 34.690 kr.
Boligydelse 84 pct. (36.000 + 1.500 ÷ 34.690) = 2.360 kr.
Afrundet 2.364 kr.
 Der er ikke længere grænsebeløbsoverskridelse.
Kompensationsbeløb (ureduceret) 2.280 kr.
I alt udbetales pr. 1 oktober 2001 på årsbasis 4.644 kr.
 Hvis der hverken udbetales støtte eller  

 kompensationsbeløb, fordi kompensationsbeløbet er nedsat til 0  

 kr. på grund af grænsebeløbsoverskridelse, vil der heller  

 ikke skulle indgives ny ansøgning ved meddelelse om ændringer i  

 husstands-, indkomst- eller huslejeforhold.
 Udbetaling af kompensationsbeløb, der eksempelvis i  

 en periode har været 0 kr. på grund af for høj en  

 indtægt, kan herefter genoptages, hvis den pågældende  

 boligstøttehusstand i forbindelse med omberegning på et senere  

 tidspunkt bliver berettiget til almindelig boligstøtte.
 Hvis meddelelse om et indtægtsfald ikke er givet,  

 vil der ikke kunne efterreguleres med henblik på forøgelse af  

 det udbetalte kompensationsbeløb for det pågældende  

 år.
 Hvis den almindelige boligstøtte stiger, og denne  

 sammenlagt med et beregnet kompensations- beløb overstiger maksimum  

 for den årlige støtte, jf. § 23, reduceres i  

 kompensationsbeløbet indtil maksimum for den årlige  

 støtte.
 20.2.5. Bortfald af kompensationsbeløb.
 Kompensationsbeløbet bortfalder i en række  

 situationer, jf. § 83, stk. 8.
 Kompensationsbeløbet bortfalder, når en  

 støttemodtager fraflytter den bolig, hvortil der blev udbetalt  

 kompensationsbeløb.
 Kompensationsbeløbet bortfalder, hvis en  

 støtteberettiget husstand - lejer eller andelshaver - opnår  

 sanerings- eller byfornyelsesboligsikring efter § 25, stk. 7, § 25a,  

 stk. 2, § 27, stk. 1, eller hvis en lejer overtager lejligheden på  

 andelsbasis, § 27, stk. 2, nr. 3.
 Ved ansøgning om sanerings- eller  

 byfornyelsesboligstøtte, jf. ovennævnte bestemmelser, er det  

 almindelig boligstøtte tillagt kompensationsbeløbet, der  

 anvendes som sammenligningsgrundlag for at vurdere, om almindelig  

 støtte eller sanerings- eller byfornyelsesboligstøtte er  

 gunstigst for støttemodtageren.
 Kompensationsbeløbet bortfalder endvidere,  

 når en boligstøttemodtager overtager en bolig som privat  

 andelsbolig, ejerbolig m.m.
 Endelig bortfalder kompensationsbeløbet, hvis  

 støttemodtageren overgår fra boligsikring til boligydelse.  

 Støttemodtageren kan efter § 3 vælge fortsat at modtage  

 boligsikring med kompensationsbeløb, hvis dette giver en højere  

 støtte.
 Som ovenfor nævnt bortfalder  

 kompensationsbeløbet ikke, selvom det i en periode nedsættes til  

 0 kr. på grund af maksimum for støtten eller på grund af  

 reduktion med et overskydende grænsebeløb.
 Et bortfaldet kompensationsbeløb kan - i  

 modsætning til et kompensationsbeløb, der er nedsat til 0 kr.  

 efter 83, stk. 5 - ikke senere genbevilges.
 20.3. Afvikling af den indtil 1. januar 1979 gældende  

 boligsikringsordning for pensionister i private andelsboligforeninger.
 Ved overgangsbestemmelsen i § 82 er fastsat regler om  

 fremgangsmåden ved afviklingen af den indtil 1. januar 1979  

 gældende ordning efter den dagældende boligsikringslovs § 3b.
 Pensionister, der som andelshavere i en privat  

 andelsboligforening benytter en beboelseslejlighed i foreningens ejendom til  

 helårsbeboelse, kunne indtil 1. januar 1979 modtage boligsikring efter  

 den særlige regel herom i den dagældende boligsikringslovs §  

 3b.
Ordningen efter boligsikringsloven gik nærmere ud  

 på, at det beløb, der blev udbetalt som boligsikring, skulle  

 tilbagebetales ved andelsforholdets ophør, jf. lovens § 39.  

 Tilbagebetalingskravet er dog begrænset således, at der ikke  

 kræves større beløb tilbage end boligandelens  

 værdistigning i den periode, hvor der er ydet boligsikring.
Det  

 tilbagebetalingspligtige beløb skal ikke forrentes, jf.  

 boligsikringslovens § 67, stk. 1.
Afviklingen tager alene sigte på, at der pr. 1.  

 januar 1979 blev foretaget en opgørelse af det  

 tilbagebetalingspligtige boligsikringsbeløb.
Selve tilbagebetalingen  

 skal derimod først finde sted på det tidspunkt, hvor  

 andelsforholdet ophører.
 20.4. Beboerindskudslån ydet før 1. januar 1993.
For beboerindskudslån ydet før 1. januar 1993  

 gælder fortsat de dagældende regler, herunder med hensyn til  

 rente- og afdragsfrihed på beboerindskudslån ydet til  

 boligydelsesmodtagere.
Der henvises til pkt. 15.10.
 20.5. Lovens anvendelsesområde.
 Det fremgår af lovens § 85, at denne ikke finder  

 anvendelse for Færøerne og Grønland.
