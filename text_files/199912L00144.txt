Fremsat den 8. december 1999 af justitsministeren (Frank  

 Jensen) Forslag til Lov om ændring af straffeloven (Tidsbegrænsning af foranstaltninger efter  

 straffelovens § 68 og § 69) § 1 I straffeloven, jf. lovbekendtgørelse nr. 648 af 12. august 1997,  

 som ændret ved § 3 i lov nr. 403 af 26. juni 1998, § 3 i lov  

 nr. 473 af 1. juli 1998 og lov nr. 141 af 17. marts 1999, foretages  

 følgende ændringer:
 1. Efter § 68 indsættes:
»§ 68 a.
Medfører en foranstaltning efter § 68  

 eller § 72, jf. § 68, at den dømte skal anbringes i  

 institution, eller giver foranstaltningen mulighed herfor, fastsættes  

 en længstetid på 5 år for denne foranstaltning.  

 Længstetiden omfatter også foranstaltninger, som senere  

 fastsættes efter § 72, jf. § 68, og som medfører en  

 lempelse af den hidtidige foranstaltning.
Under særlige  

 omstændigheder kan retten efter anmodning fra anklagemyndigheden ved  

 kendelse fastsætte en ny længstetid på 2 år.
Stk. 2. I de tilfælde, der er omhandlet i stk. 1,  

 fastsættes dog i almindelighed ingen længstetid, hvis den  

 dømte findes skyldig i drab, røveri, frihedsberøvelse,  

 alvorlig voldsforbrydelse, trusler af den i § 266 nævnte art,  

 brandstiftelse, voldtægt eller anden alvorlig  

 sædelighedsforbrydelse eller i forsøg på en af de  

 nævnte forbrydelser.
Er der ikke fastsat en længstetid,  

 indbringer anklagemyndigheden spørgsmålet om ændring eller  

 endelig ophævelse af foranstaltningen for retten 5 år efter  

 afgørelsen, medmindre spørgsmålet har været  

 forelagt for retten inden for de sidste to år.
Derefter  

 forelægges spørgsmålet for retten mindst hvert andet  

 år.
Stk. 3. Ved andre foranstaltninger end de i stk. 1  

 nævnte fastsættes en længstetid for foranstaltningen, der  

 ikke kan overstige 3 år.
Under særlige omstændigheder kan  

 retten efter anmodning fra anklagemyndigheden ved kendelse forlænge  

 længstetiden.
Den samlede tid for foranstaltningen kan ikke overstige 5  

 år.« 2. § 69, stk. 2, ophæves.
 3. Efter § 69 indsættes:
»§ 69 a.
Medfører en foranstaltning efter § 69, at  

 den dømte skal anbringes i institution, eller giver foranstaltningen  

 mulighed herfor, fastsættes en længstetid på 5 år for  

 denne foranstaltning og en længstetid for opholdet, der i almindelighed  

 ikke kan overstige 1 år.
Længstetiden på 5 år  

 omfatter også foranstaltninger, som senere fastsættes efter  

 § 72, jf. § 69 og § 68, 2. pkt., og som medfører en  

 lempelse af den hidtidige foranstaltning.
Under særlige  

 omstændigheder kan retten efter anmodning fra anklagemyndigheden ved  

 kendelse fastsætte en ny længstetid på 2 år for  

 foranstaltningen eller en ny længstetid for opholdet.
 Stk. 2. I de tilfælde, der er omhandlet i stk. 1,  

 fastsættes dog i almindelighed ingen længstetid for  

 foranstaltningen, hvis den dømte findes skyldig i drab, røveri,  

 frihedsberøvelse, alvorlig voldsforbrydelse, trusler af den i  

 § 266 nævnte art, brandstiftelse, voldtægt eller anden  

 alvorlig sædelighedsforbrydelse eller i forsøg på en af de  

 nævnte forbrydelser. § 68 a, stk. 2, 2. og 3. pkt., finder  

 tilsvarende anvendelse.
Stk. 3. Ved andre foranstaltninger end de i stk. 1  

 nævnte fastsættes en længstetid for foranstaltningen, der  

 ikke kan overstige 3 år.
Under særlige omstændigheder kan  

 retten efter anmodning fra anklagemyndigheden ved kendelse forlænge  

 længstetiden.
Den samlede tid for foranstaltningen kan ikke overstige 5  

 år.« 4. § 72, stk. 1, ophæves, og i stedet  

 indsættes:
 »§ 72. Det påhviler anklagemyndigheden at påse, at  

 en foranstaltning efter §§ 68, 69 eller 70 ikke opretholdes i  

 længere tid og videre omfang end nødvendigt.
Stk. 2. Bestemmelse om ændring eller endelig  

 ophævelse af en foranstaltning efter §§ 68, 69 eller 70  

 træffes ved kendelse efter anmodning fra den dømte,  

 bistandsværgen, anklagemyndigheden, institutionens ledelse eller  

 kriminalforsorgen.
Anmodning fra den dømte, bistandsværgen,  

 institutionens ledelse eller kriminalforsorgen fremsættes over for  

 anklagemyndigheden, der snarest muligt indbringer spørgsmålet  

 for retten.
Tages en anmodning fra den dømte eller  

 bistandsværgen ikke til følge, kan ny anmodning ikke  

 fremsættes, før der er forløbet et halvt år fra  

 kendelsens afsigelse.« Stk. 2 bliver herefter stk. 3.
 5. I § 73, stk. 1, 1. pkt., ændres  

 »§ 69, stk. 1,« til: »§ 69«.
 6. I § 97, stk. 2, nr. 2, ændres  

 »§§ 68-69« til: »§ 68 og § 69«.
§ 2 Stk. 1. Loven træder i kraft den 1. juli 2000.
Stk. 2. Straffelovens § 68 a og § 69 a som affattet  

 ved denne lovs § 1, nr. 1 og 3, finder anvendelse på  

 foranstatninger efter straffelovens § 68 og § 69, der  

 idømmes efter lovens ikrafttræden.
Det samme gælder  

 foranstaltninger, der efter lovens ikrafttræden fastsættes efter  

 straffelovens § 72, jf. § 68 og § 69, og som medfører  

 en skærpelse af foranstaltningen.
§ 3 Loven gælder ikke for Færøerne og Grønland.  

 Loven kan dog ved kongelig anordning sættes helt eller delvis i kraft  

 for Færøerne med de afvigelser, som de særlige  

 færøske forhold tilsiger.
Bemærkninger til lovforslaget Almindelige bemærkninger Indholdsfortegnelse Side 1.
Indledning 4 2.
Baggrunden for lovforslaget 4 3.
Gældende ret 5 3.1.
Straffelovens regler mv. om idømmelse af  

 foranstaltninger 5 3.2.
Ændring og ophævelse af idømte  

 foranstaltninger 6 3.3.
De forskellige typer foranstaltninger 7 3.3.1.
Foranstaltninger over for sindssyge  

 lovovertrædere 7 3.3.2.
Foranstaltninger over for mentalt retarderede  

 lovovertrædere 7 3.4.
Retsplejelovens regler om behandling af sager  

 vedrørende foranstaltninger efter straffelovens § 68 og  

 § 69 8 3.5.
Kontrol med varigheden af tidsubestemte  

 foranstaltninger 9 4.
Forholdet til Den Europæiske  

 Menneskerettighedskonvention 9 5.
Undersøgelsen af  

 foranstaltningsdomme 10 5.1.
Indledning 10 5.2.
 Kriminalitetens art, personkredsen samt foranstaltningens art  

 mv.
10 5.3.
Prøvelse, ændring og varighed af  

 foranstaltningen 10 5.4.
Forholdet mellem strafmaksimum og den tidsmæssige  

 udstrækning af foranstaltningen 11 5.5.
Forholdet mellem strafmaksimum for lovovertrædelsen og  

 anbringelsestiden 11 6.
Straffelovrådets fire modeller 11 6.1.
Model 1 11 6.2.
Model 2 12 6.3.
Model 3 12 6.4.
Model 4 13 7.
Konsekvenserne af en gennemførelse af  

 modellerne 13 8.
Retslægerådets udtalelse 14 9.
Straffelovrådets overvejelser 14 9.1.
Ændret kompetenceordning 14 9.2.
Tidsbegrænsning af foranstaltninger efter straffelovens  

 § 68 og § 69 15 10.
Justitsministeriets overvejelser 16 11.
Lovforslagets økonomiske og administrative  

 konsekvenser 17 12.
 Hørte myndigheder mv.
18 1. Indledning Formålet med lovforslaget er at sikre en vis  

 tidsbegrænsning af de foranstaltninger, som psykisk afvigende  

 lovovertrædere kan idømmes efter straffelovens § 68 og  

 § 69 i stedet for straf.
Formålet med lovforslaget er endvidere at  

 sikre regelmæssig domstolskontrol med de foranstaltninger, der efter  

 forslaget ikke tidsbegrænses.
Psykisk afvigende lovovertrædere idømmes som  

 hovedregel ikke straf.
Typisk idømmes disse lovovertrædere i  

 stedet en foranstaltning efter straffelovens § 68 eller § 69. Det  

 er en betingelse for at idømme en foranstaltning, at den findes  

 formålstjenlig for at forebygge yderligere lovovertrædelser.  

 Idømmelse af en foranstaltning kan f.eks. indebære, at den  

 pågældende skal undergive sig tilsyn, afvænningsbehandling  

 eller psykiatrisk behandling.
Hvis sådanne foranstaltninger ikke findes  

 tilstrækkelige, kan det f.eks. bestemmes, at den pågældende  

 skal anbringes på psykiatrisk hospital eller i institution for personer  

 med vidtgående psykiske handicap.
En sådan foranstaltning  

 idømmes i dag på ubestemt tid.
 Lovforslaget bygger på Straffelovrådets  

 betænkning nr. 1372/1999 om tidsbegrænsning af foranstaltninger  

 efter straffelovens § 68 og § 69.
Lovforslaget, der svarer til model 1 i  

 Straffelovrådets betænkning, indeholder bl.a. forslag til  

 bestemmelser om tidsbegrænsning af de foranstaltninger, som psykisk  

 afvigende lovovertrædere typisk idømmes i stedet for straf.
Det  

 foreslås, at der indføres en tidsbegrænsning, når  

 foranstaltningen vedrører kriminalitet, der ikke kan anses for  

 personfarlig.
Bestemmelserne foreslås udformet således, at der er  

 mulighed for at forlænge foranstaltningen under særlige  

 omstændigheder.
 Endelig foreslås bestemmelser om regelmæssig  

 domstolskontrol med foranstaltninger, der som følge af personfarlig  

 kriminalitet i almindelighed fastsættes på ubestemt tid.
2. Baggrunden for lovforslaget De gældende bestemmelser om tidsubestemte  

 foranstaltninger, der trådte ikraft den 1. juli 1973, bygger i det  

 væsentligste på Straffelovrådets betænkning nr.  

 667/1972 om de strafferetlige særforanstaltninger.
I denne betænkning gav Straffelovrådet udtryk  

 for, at anvendelse af tidsubestemte foranstaltninger i tilfælde, der  

 omfattes af straffelovens § 68, jf. § 16, stemmer bedst med de  

 forebyggende og terapeutiske hensyn, som præger disse  

 afgørelser, og at en tidsbegrænsning derfor ville være  

 meget uhensigtsmæssig.
Rådet pegede i den forbindelse også  

 på muligheden for at rejse spørgsmål ved retten om  

 ændring eller ophævelse af de trufne foranstaltninger.
 Muligheden for at anvende tidsubestemte foranstaltninger  

 på dette område blev da heller ikke ophævet, da en  

 række andre tidsubestemte foranstaltninger, f.eks. psykopatforvaring,  

 blev afskaffet som led i revisionen af straffelovens regler om tidsubestemte  

 retsfølger i 1973.
 Spørgsmålet om anvendelse af tidsubestemte  

 foranstaltninger blev også overvejet i et udvalg nedsat af  

 Justitsministeriet den 24. september 1970 (Bækgård-udvalget), jf.  

betænkning nr. 955/1982 om foranstaltninger over for åndssvage  

 og andre svagt begavede lovovertrædere.
 I betænkningen gav udvalgets flertal (seks ud af  

 udvalgets syv medlemmer) udtryk for, at der ikke fandtes tilstrækkelig  

 grund til at indføre tidsmaksimering af frihedsberøvelse over  

 for åndssvage lovovertrædere.
 I den forbindelse anførtes bl.a. følgende  

 (betænkningen s. 90- 91):
»I tilslutning til retslægerådet mener  

 flertallet, at der ikke bør fastsættes tidsfrister for  

 gennemførelse af det lægelige og forsorgsmæssige  

 behandlingsarbejde over for åndssvage.
En regel om tidsmaksimering  

 indebærer også den risiko, at foranstaltningen får et  

 pønalt præg.
Det er ønskeligt at undgå, at der i  

 praksis sker en sammenblanding af behandlingsmæssige og  

 strafmæssige synspunkter, bl.a. i betragtning af, at åndssvage  

 lovovertrædere anbringes i de samme institutioner som ikke-kriminelle  

 åndssvage, hvorfor det bør markeres så lidt som muligt, at  

 visse personer forvares og behandles som kriminelle.
 Det her anførte betyder ikke, at der i sager mod  

 åndssvage lovovertrædere kan ses bort fra, om der er rimelige  

 proportioner mellem den begåede kriminalitet og varigheden af den  

 institutionsanbringelse, der bliver resultatet af en domfældelse.
 ...
Den fornødne sikkerhed mod en urimelig eller  

 på anden måde uheldig opretholdelse af forsorgsforanstaltninger  

 ligger efter flertallets opfattelse i reglerne om adgang til senere  

 domstolsprøvelse efter § 72. Det følger heraf, at  

 spørgsmålet om ændring eller ophævelse af  

 foranstaltninger til enhver tid kan forelægges retten efter  

 begæring af anklagemyndigheden, forsorgens ledelse,  

 bistandsværgen eller den dømte selv ....« Center for Ligebehandling af Handicappede har i  

 forbindelse med en undersøgelse om udviklingshæmmede  

 lovovertrædere (mentalt retarderede) behandlet spørgsmålet  

 om anvendelsen af behandlingsdomme over for personer, der er omfattet af  

 straffelovens § 16, jf. § 68, samt spørgsmålet om  

 eventuel tidsbegrænsning af behandlingen ifølge sådanne  

 domme.
Undersøgelsen er offentliggjort i centrets årsberetning  

 for 1996, s. 17-32.
 Blandt andet på baggrund af denne  

 undersøgelse fandt Justitsministeriet, at der kunne være grund  

 til at lade spørgsmålet om anvendelse af tidsubestemte  

 foranstaltninger efter straffelovens § 68 og § 69 undergive en  

 fornyet behandling.
 Justitsministeriet anmodede derfor ved skrivelse af 27.  

 januar 1998 Straffelovrådet om at behandle spørgsmålet om  

 anvendelse af tidsubestemte foranstaltninger.
 Justitsministeriet anmodede Straffelovrådet om at  

 behandle dette spørgsmål både for så vidt  

 angår psykisk udviklingshæmmede (mentalt retarderede) og  

 personer, der er utilregnelige på grund af sindssygdom, dvs. hele  

 personkredsen, der er omfattet af straffelovens § 16. Justitsministeriet  

 anmodede endvidere Straffelovrådet om, på baggrund af sine  

 overvejelser, i givet fald at udarbejde udkast til eventuelle ændringer  

 i straffeloven og eventuel anden lovgivning.
 Straffelovrådet afgav i juni 1999  

betænkning nr. 1372/1999 om tidsbegrænsning af  

 foranstaltninger efter straffelovens § 68 og § 69.
Straffelovrådet har i forbindelse med udarbejdelsen  

 af betænkningen gennemført en undersøgelse af anvendelsen  

 af foranstaltningsdomme.
Undersøgelsen er optaget som bilag 1 til  

 betænkningen.
 Straffelovrådet har endvidere drøftet  

 problemstillingen med repræsentanter for Retslægerådet  

 under to møder i henholdsvis april 1998 og februar 1999.  

 Retslægerådet har på den baggrund afgivet en udtalelse af  

 12. april 1999, der er optaget som bilag 2 til betænkningen.
 Endelig har Straffelovrådet i august 1998 aflagt  

 besøg på institutionen »Kofoedsminde«, hvor der bl.a. opholder  

 sig visse mentalt retarderede lovovertrædere, som er dømt til  

 anbringelse i institution for personer med vidtgående psykiske  

 handicap.
Straffelovrådets betænkning nr. 1372/1999  

 indeholder forslag til 4 modeller, der - bl.a. på baggrund af  

 resultaterne i undersøgelsen af foranstaltningsdomme - tager sigte  

 på at gennemføre en vis tidsmæssig begrænsning af  

 foranstaltninger efter straffelovens § 68 og § 69 og/eller en  

 regelmæssig domstolskontrol med foranstaltninger, der fastsættes  

 på ubestemt tid.
De enkelte elementer i Straffelovrådets 4  

 modeller gennemgås under pkt. 6 nedenfor.
3. Gældende ret 3.1. Straffelovens regler mv. om idømmelse af foranstaltninger 3.1.1. Efter straffelovens § 16,  

 stk. 1, straffes personer, der på gerningstidspunktet var  

 utilregnelige på grund af sindssygdom eller tilstande, der må  

 ligestilles hermed, ikke.
Tilsvarende gælder personer, der var mentalt  

 retarderede i højere grad (tidl. åndssvaghed i højere  

 grad). Befandt gerningsmanden sig som følge af indtagelse af alkohol  

 eller andre rusmidler forbigående i en tilstand af sindssygdom eller i  

 en tilstand, der må ligestilles hermed, kan straf dog  

 pålægges, når særlige omstændigheder taler  

 derfor.
Personer, der på gerningstidspunktet var mentalt  

 retarderede i lettere grad (tidl. åndssvaghed i lettere grad), straffes  

 ikke, medmindre særlige omstændigheder taler for at  

 pålægge straf.
Tilsvarende gælder personer, der befandt sig  

 i en tilstand, som ganske må ligestilles med mental retardering (tidl.  

 åndssvaghed), jf. straffelovens § 16, stk. 2.
3.1.2. Hvis der statueres straffrihed i  

 medfør af § 16, frifindes tiltalte for straf.
Dette er imidlertid  

 kun undtagelsesvis ensbetydende med, at der ikke fastsættes en reaktion  

 i anledning af lovovertrædelsen.
Efter straffelovens § 68 kan retten  

 således træffe bestemmelse om anvendelse af andre  

 foranstaltninger, der findes formålstjenlige for at forebygge  

 yderligere lovovertrædelser.
Såfremt mindre indgribende  

 foranstaltninger som tilsyn, bestemmelser vedrørende opholdssted eller  

 arbejde, afvænningsbehandling, psykiatrisk behandling mv. ikke findes  

 tilstrækkelige, kan det bestemmes, at den pågældende skal  

 anbringes i hospital for sindslidende, i institution for personer med  

 vidtgående psykiske handicap eller under tilsyn med mulighed for  

 administrativ anbringelse eller i egnet hjem eller institution til  

 særlig pleje eller forsorg, jf. § 68, 2. pkt.
Efter § 68, 3.  

 pkt., kan anbringelse i forvaring ske under de betingelser, der er  

 nævnt i straffelovens § 70.
Om der over for en person, der er frifundet for straf  

 efter § 16, overhovedet skal træffes bestemmelse om anvendelse af  

 andre foranstaltninger, afhænger som nævnt af, om der i forhold  

 til den pågældende kan peges på andre foranstaltninger, der  

 må anses for formålstjenlige for at forebygge yderligere  

 lovovertrædelser, jf. § 68, 1. pkt.
Kan en eller flere  

 foranstaltninger komme på tale, beror også afgørelsen af,  

 hvilken foranstaltning der skal anvendes, på, om foranstaltningen i det  

 enkelte tilfælde må anses for formålstjenlig for at  

 forebygge yderligere lovovertrædelser.
 3.1.3. Straffelovens § 69 omhandler reaktionen  

 ved andre psykiske afvigelser end dem, der er omfattet af straffelovens  

 § 16. F.eks. reaktionen, når lovovertræderen er sinke.
Efter § 69 kan retten, hvis det findes  

 formålstjenligt, i stedet for at idømme straf træffe  

 bestemmelse om foranstaltninger som nævnt i § 68, 2. pkt., i  

 tilfælde, hvor gerningsmanden ved foretagelsen af den strafbare  

 handling befandt sig i en tilstand, der var betinget af mangelfuld udvikling,  

 svækkelse eller forstyrrelse af de psykiske funktioner, og som ikke er  

 af den i § 16 nævnte beskaffenhed.
Medfører en  

 afgørelse efter § 69, stk. 1, at den dømte skal  

 anbringes i institution, eller giver afgørelsen mulighed herfor, skal  

 der ved dommen fastsættes en længstetid for opholdet, der i  

 almindelighed ikke kan overstige 1 år.
Varigheden bestemmes af  

 behandlingsmæssige hensyn og proportionalitetshensyn.
Er gerningsmanden  

 farlig, indgår tillige fareafværgelseshensyn.
Under særlige omstændigheder kan retten efter  

 anmodning fra anklagemyndigheden ved kendelse fastsætte en ny  

 længstetid, jf. § 69, stk. 2, 2. pkt.
Muligheden for under  

 særlige omstændigheder at fastsætte en ny længstetid  

 sigter til tilfælde, hvor den dømtes tilstand er blevet  

 forværret på en sådan måde, at den  

 pågældende frembyder fare for andre, eller hvor der i  

 øvrigt ved længstetidens udløb er åbenbart behov  

 for at fortsætte en behandling eller pleje.
 Som det fremgår, adskiller § 68 sig fra  

 § 69 ved, at foranstaltninger efter § 68 generelt idømmes  

 på ubestemt tid.
Visse foranstaltninger efter § 69 idømmes  

 også på ubestemt tid.
Det drejer sig om de mindre indgribende  

 foranstaltninger.
Medfører foranstaltningen umiddelbart  

 institutionsanbringelse, eller giver foranstaltningen mulighed for at  

 anbringe den dømte i institution, skal der imidlertid for personer  

 omfattet af § 69 fastsættes en længstetid for opholdet.
3.1.4. Efter straffelovens § 71,  

 stk. 1, kan retten beskikke en bistandsværge for den tiltalte,  

 såfremt der bliver tale om at dømme den pågældende  

 til anbringelse i institution efter reglerne i §§ 68-69.  

 Bistandsværgen skal så vidt muligt være en af tiltaltes  

 nærmeste pårørende.
Bistandsværgens opgave er sammen  

 med den beskikkede forsvarer at bistå tiltalte under sagen.
Er tiltalte dømt til anbringelse, eller giver  

 afgørelsen mulighed for sådan anbringelse, skal der beskikkes  

 den pågældende en bistandsværge.
Bistandsværgen skal  

 i sådanne tilfælde holde sig underrettet om den dømtes  

 tilstand og drage omsorg for, at opholdet og andre foranstaltninger ikke  

 udstrækkes længere end nødvendigt.
Beskikkelsen  

 ophører, når foranstaltningen endeligt ophæves, jf.  

straffelovens § 71, stk. 2.
 Nærmere regler om antagelse og betaling af  

 bistandsværger samt om disses opgaver og nærmere  

 beføjelser er i medfør af straffelovens § 71, stk. 3,  

 fastsat i bekendtgørelse nr. 77 af 5. februar 1999 om  

 bistandsværger.
 Er der undtagelsesvis ikke bestikket en  

 bistandsværge for en person, der er indlagt på psykiatrisk  

 afdeling i medfør af straffelovens § 68 eller § 69, skal der  

 beskikkes en patientrådgiver for den pågældende efter  

 psykiatriloven, jf. § 2, stk. 2, i bekendtgørelse nr. 892 af  

 14. december 1998.
 Der henvises til betænkningen s. 17-19 og 27.
3.2. Ændring og ophævelse af idømte  

 foranstaltninger Efter straffelovens § 72, stk. 1,  

 træffes bestemmelse om ændring eller om endelig ophævelse  

 af en foranstaltning efter §§ 68-69 ved kendelse efter begæring  

 fra anklagemyndigheden, anstaltsledelsen, bistandsværgen eller den  

 dømte.
Begæring fra anstaltsledelsen, bistandsværgen  

 eller den dømte fremsættes over for anklagemyndigheden, der  

 snarest muligt indbringer spørgsmålet for retten.
Tages en  

 begæring fra bistandsværgen eller den dømte ikke til  

 følge, kan ny begæring ikke fremsættes, før der er  

 forløbet et halvt år fra kendelsens afsigelse.
 Også spørgsmålet om ændring eller  

 endelig ophævelse af en idømt foranstaltning afgøres  

 efter straffelovens § 68, dvs. med udgangspunkt i, om - og i  

 bekræftende fald hvilken - foranstaltning der i det enkelte  

 tilfælde må anses for formålstjenlig for at forebygge  

 yderligere lovovertrædelser, jf. pkt. 3.1.2. ovenfor.
 Der er ikke i straffelovens bestemmelser om ændring  

 eller endelig ophævelse af idømte foranstaltninger angivet  

 tidsfrister, der medfører pligt for anklagemyndigheden til at  

 indbringe spørgsmålet om foranstaltningsændring for  

 retten.
 Efter straffelovens § 72, stk. 2, finder  

 § 59, stk. 3, om værneting ved pådømmelse af  

 sager om ændring eller ophævelse af vilkår ved betingede  

 domme tilsvarende anvendelse på afgørelser efter § 72,  

 stk. 1. Er der spørgsmål om ændring af  

 foranstaltningen på grund af ny lovovertrædelse, afgøres  

 spørgsmålet dog af den ret, der behandler sagen  

 vedrørende lovovertrædelsen.
Reglerne om ændring og ophævelse af  

 idømte foranstaltninger i straffelovens § 72 skal sammenholdes  

 med de typer af foranstaltninger, som straffelovens §§ 68-69 giver  

 mulighed for at idømme.
Nedenfor i afsnit 3.3. redegøres for de  

 hovedtyper af foranstaltninger, som de pågældende bestemmelser  

 giver mulighed for at idømme.
 Der henvises til betænkningen s. 20-21.
3.3. De forskellige typer foranstaltninger 3.3.1. Foranstaltninger over for sindssyge lovovertrædere Foranstaltninger over for sindssyge lovovertrædere  

 fremtræder i tre hovedtyper - dom til anbringelse i hospital for  

 sindslidende, dom til behandling i eller under tilsyn af hospital for  

 sindslidende og dom til ambulant psykiatrisk behandling.
Disse hovedtyper kan  

 varieres, f.eks. ved at der også indgår bestemmelse om tilsyn af  

 kriminalforsorgen.
 En dom til anbringelse i hospital for sindslidende  

 indebærer, at den dømte skal opholde sig på hospital.  

 Udskrivning til ambulant behandling kan således kun ske efter  

 retskendelse, jf. straffelovens § 72, stk. 1.
En dom til behandling i eller under tilsyn af hospital for  

 sindslidende giver hospitalets overlæge kompetence til at udskrive den  

 dømte til behandling uden for hospitalet, herunder ambulant  

 behandling, og til at indlægge eller genindlægge den  

 pågældende på hospital.
Endelig ophævelse af en  

 sådan foranstaltning kræver ligeledes retskendelse, jf.  

 straffelovens § 72, stk. 1.
En dom til ambulant behandling giver som udgangspunkt ikke  

 mulighed for hospitalsindlæggelse.
Dommen kan imidlertid indeholde en  

 udtrykkelig bemyndigelse til at indlægge den pågældende  

 på hospital.
 Det er i retspraksis antaget, at indlæggelse  

 ifølge en dom af den ovennævnte type efter  

 omstændighederne kræver godkendelse efter straffelovens  

 § 72.
Valget af domstype beror på en afvejning af  

 sikkerheds- og behandlingshensyn.
I vurderingen indgår dog også  

 proportionalitetshensyn.
Den foranstaltning, der kommer på tale,  

 må således ikke være mere indgribende, end formålet  

 tilsiger.
 Der henvises til betænkningen s. 21-23.
3.3.2. Foranstaltninger over for mentalt retarderede  

 lovovertrædere Ved lov nr. 258 af 8. juni 1978 om ændring af lov om  

 social bistand med flere love (Særforsorgens udlægning mv.) blev  

 den særlige lovgivning om forsorgen for åndssvage og andre svagt  

 begavede ophævet med virkning fra den 1. januar 1980. Samtidig blev  

 denne forsorg ved lov nr. 257 af 8. juni 1978 om udlægning af  

 åndssvageforsorgen og den øvrige særforsorg mv.  

 (udlægningsloven) lagt ud til kommunerne, amtskommunerne og  

 Københavns og Frederiksberg kommuner.
Den pågældende  

 persongruppe er nu omfattet af de almindelige regler i lov nr. 454 af 10.  

 juni 1997 om social service.
I forbindelse med, at åndssvageforsorgen blev udlagt  

 til amtskommunerne, blev åndssvageloven af 1959 ophævet.
En af  

 konsekvenserne af ophævelsen af denne lov var, at adgangen til  

 administrativt at iværksætte tvangsforanstaltninger over for  

 åndssvage faldt bort.
Hovedsynspunktet bag ophævelsen af  

 tvangsreglerne var, at institutionsophold for psykisk udviklingshæmmede  

 bør være baseret på frivillighed, hvorfor særlige  

 tvangsregler over for denne persongruppe ikke fandtes ønskelige.
En anden følge af særforsorgens  

 udlægning var, at de lukkede institutioner blev nedlagt.
Der findes i  

 dag kun én lukket institution for mentalt retarderede  

 lovovertrædere (»Kofoedsminde«), hvor der findes henholdsvis en  

 åben og en sikret afdeling.
En dom til anbringelse på lukket  

 afdeling kan derfor i praksis nu alene fuldbyrdes i den sikrede afdeling  

 på »Kofoedsminde«.
Efter § 92, stk. 1, i lov om social service  

 (tidligere bistandslovens § 112) har amtskommunen pligt til at  

 sørge for, at der er det nødvendige antal pladser i boformer,  

 der er egnet til længerevarende ophold til personer, som på grund  

 af betydelig og varigt nedsat fysisk eller psykisk funktionsevne har behov  

 for omfattende hjælp i almindelige daglige funktioner eller pleje,  

 omsorg eller behandling, og som ikke kan få dækket disse behov  

 på anden vis.
Endvidere har amtskommunen pligt til at sørge for,  

 at der er det nødvendige antal pladser til midlertidigt ophold i  

 boformer til personer med betydelig nedsat fysisk eller psykisk  

 funktionsevne, der har behov for omfattende hjælp i almindelige daglige  

 funktioner eller for pleje, eller som i en periode har behov for særlig  

 behandlingsmæssig støtte, jf. lovens § 93, stk. 1, nr.  

 1.
 For så vidt angår mentalt retarderede  

 lovovertrædere, suppleres de ovennævnte bestemmelser i  

 serviceloven af udlægningslovens § 6. Efter denne bestemmelse har  

 amtskommunerne samt Københavns og Frederiksberg kommuner pligt til at  

 modtage og føre tilsyn med personer, der efter retskendelse skal  

 underkastes mentalundersøgelse eller i henhold til dom, kendelse eller  

 vilkår for tiltalefrafald eller prøveløsladelse skal  

 anbringes i institution for personer med vidtgående psykiske handicap  

 eller undergives tilsyn, herunder tilsyn med mulighed for administrativ  

 anbringelse, jf. herved § 3 i lov nr. 274 af 15. april 1997 om  

 ændring af straffeloven, retsplejeloven og lov om udlægning af  

 åndssvageforsorgen og den øvrige særforsorg mv.
Der er endvidere fastsat regler om amtskommunernes  

 modtagepligt i Socialministeriets bekendtgørelse nr. 567 af 21.  

 december 1979 om pligt til at modtage åndssvage lovovertrædere  

 på bistandslovens døgninstitutioner for voksne med  

 vidtgående fysiske eller psykiske handicap under amtskommunerne samt om  

 særlige sikkerhedsforanstaltninger.
Hertil føjes reglerne i  

 Socialministeriets bekendtgørelse nr. 568 af samme dato med senere  

 ændringer om magtanvendelse mv. i institutioner for voksne med  

 vidtgående fysiske eller psykiske handicap, som er opretholdt ved  

 bekendtgørelse nr. 349 af 15. juni 1998 om magtanvendelse mv. i  

 botilbud efter lov om social service § 92 og § 93, stk. 1, nr.  

 1.
Som det fremgår, udøves forsorgen på  

 dette område nu efter de almindelige socialretlige regler om personer  

 med betydelig nedsat psykisk funktionsevne.
Der kan ikke efter disse regler  

 mod den pågældendes vilje træffes bestemmelse om  

 iværksættelse af hjælpeforanstaltninger.
Der kan endvidere  

 ikke uden den pågældendes samtykke ske institutionsanbringelse.  

 Er der afsagt dom om anbringelse i institution for personer med  

 vidtgående psykiske handicap, er særforsorgen som nævnt  

 forpligtet til at optage den pågældende på en  

 døgninstitution, jf. bekendtgørelse nr. 567 af 21. december  

 1979. Imidlertid giver bekendtgørelse nr. 568 af 21. december 1979 kun  

 begrænsede muligheder for at tilgodese retssikkerhedshensyn ved at  

 anbringe domfældte i lukket institution, dvs. en institution, der har  

 tilladelse til at holde yderdøre og vinduer konstant aflåst, jf.  

 herved bl.a. bekendtgørelsens § 5, stk. 1.
 Såfremt anklagemyndigheden og domstolene finder det  

 nødvendigt for at forebygge yderligere lovovertrædelser, at en  

 mentalt retarderet lovovertræder opholder sig på lukket (sikret)  

 institution, må det derfor udtrykkeligt i dommen med hjemmel i  

 straffelovens § 68 bestemmes, at den pågældende skal  

 anbringes i lukket (sikret) institution.
 Der henvises til betænkningen s. 23-27.
3.4. Retsplejelovens regler om behandling af sager vedrørende  

 foranstaltninger efter straffelovens § 68 og § 69 3.4.1. Sager, hvori der bliver spørgsmål  

 om dom til anbringelse i institution i medfør af straffelovens  

 § 68, behandles som udgangspunkt for landsretten ved nævningeting,  

 jf. retsplejelovens § 687, stk. 2, nr. 2, og stk. 3, nr.  

 2.
Efter retsplejelovens § 925 a, stk. 1, kan sagen  

 dog med anklagemyndighedens samtykke behandles ved byretten under medvirken  

 af domsmænd, såfremt sigtede i retten har afgivet en uforbeholden  

 tilståelse, hvis rigtighed bestyrkes ved de i øvrigt  

 foreliggende oplysninger, og i øvrigt samtykker i en sådan  

 behandling.
Endvidere skal der altid, såfremt sigtede ikke selv har  

 valgt en forsvarer, være beskikket den pågældende en  

 forsvarer og være givet denne lejlighed til at gøre sig bekendt  

 med sagen, samtale med den sigtede og udtale sig over for retten, inden der  

 gøres tilførsel til retsbogen om sigtedes samtykke til sagens  

 pådømmelse ved byret.
Såvel forsvareren som sigtede skal  

 være til stede, medens denne tilførsel sker.
 Skønner retten, at betingelserne for at fremme  

 sagen efter retsplejelovens § 925 a, stk. 1, ikke er opfyldt, kan  

 den på ethvert tidspunkt beslutte at standse sagens behandling eller -  

 efter domsforhandlingens begyndelse - at afsige dom om sagens henvisning til  

 landsretten, jf. § 925 a, stk. 3.
3.4.2. Efter retsplejelovens § 722,  

 stk. 1, nr. 7, kan tiltale i en sag helt eller delvis frafaldes bl.a. i  

 tilfælde, hvor dette følger af bestemmelser fastsat af  

 rigsadvokaten.
I henhold til denne bestemmelse er der i bekendtgørelse  

 nr. 784 af 21. september 1992 givet regler om henholdsvis politimesterens og  

 statsadvokatens beføjelse til at frafalde tiltale.
Efter bekendtgørelsens § 2, nr. 4, kan  

 statsadvokaterne, når særlige omstændigheder ikke  

 gør sig gældende, frafalde tiltale i sager om  

 lovovertrædelser, begået af personer, der er undergivet  

 foranstaltninger i medfør af straffelovens § 68 eller § 69.  

 Sager om kriminalitet, der begås, mens den domfældte er  

 undergivet en foranstaltning, behandles ofte efter denne bestemmelse,  

 medmindre det nye forhold er af en sådan karakter, at tiltale  

 bør rejses.
Tiltale rejses således f.eks., hvor der kan  

 være grundlag for at nedlægge påstand om en mere  

 indgribende foranstaltning.
Efter retsplejelovens § 722, stk. 2, kan tiltale  

 i andre end de af stk. 1 omfattede tilfælde kun frafaldes, hvis  

 der foreligger særlig formildende omstændigheder eller andre  

 særlige forhold, og påtale ikke kan anses for  

 påkrævet af almene hensyn.
Tiltalefrafald meddeles ikke helt  

 sjældent efter denne bestemmelse over for personer, hvis mentale  

 tilstand begrunder en afvigelse fra det sædvanlige  

 reaktionsmønster, og hvor særlige foranstaltninger ikke findes  

 påkrævede for at hindre gentagelse af kriminaliteten, da den  

 pågældende allerede er underkastet relevant lægelig  

 behandling.
 Der henvises til betænkningen s. 19-20.
3.5. Kontrol med varigheden af tidsubestemte foranstaltninger Som det fremgår af pkt. 3.2., er tidsubestemte  

 foranstaltninger efter straffelovens § 72 undergivet  

 domstolskontrol.
 Efter pkt. 2 i Rigsadvokatens meddelelse nr. 2/1997, jf.  

 pkt. 1.1.1. og 1.1.3. i Rigsadvokatens meddelelse nr. 7/1992, fører  

 statsadvokaterne kontrol med varigheden af idømte tidsubestemte  

 foranstaltninger i medfør af straffelovens § 68. Rigsadvokaten  

 indhenter med jævne mellemrum en udtalelse fra vedkommende institution  

 om, hvorvidt foranstaltningen bør opretholdes, ændres eller  

 ophæves, jf. pkt. 4 i meddelelse nr. 2/1997.
Statsadvokaternes kontrol med varigheden af idømte  

 tidsubestemte foranstaltninger i medfør af straffelovens § 68  

 indebærer i praksis normalt, at der én gang om året  

 indhentes en erklæring fra vedkommende institution om behovet for  

 opretholdelse af foranstaltningen.
Såfremt den dømte,  

 institutionen eller bistandsværgen anmoder om  

 foranstaltningsændring, indbringes sagen - eventuelt efter  

 forelæggelse for Retslægerådet - for retten, hvorunder  

 anklagemyndigheden efter en konkret vurdering enten tilslutter eller  

 modsætter sig anmodningen.
Fremsættes der ikke anmodning om  

 foranstaltningsændring, vurderer statsadvokaten på grundlag af  

 erklæringen fra institutionen og eventuelt efter forelæggelse for  

 Retslægerådet, om sagen af anklagemyndigheden bør  

 indbringes for retten med henblik på foranstaltningsændring.
Heri  

 indgår proportionalitetshensyn.
Såfremt der ikke ses at  

 være behov for ændring, vurderes spørgsmålet  

 på ny efter et år.
I anklagemyndighedens vurdering af  

 spørgsmålet om foranstaltningsændring indgår  

 således bl.a., hvilken tidsbestemt straf der ville være  

 idømt for det pågældende forhold.
Ved denne vurdering skal  

 der imidlertid også tages hensyn til kriminalitetens art og grovhed  

 sammenholdt med den lægelige vurdering af risikoen for recidiv, jf.  

 straffelovens § 68.
Ud over det anførte om anklagemyndighedens kontrol  

 med varigheden af idømte foranstaltninger påhviler det  

 overlægen på vedkommende psykiatriske afdeling til stadighed at  

 påse, at frihedsberøvelse ikke anvendes i videre omfang end  

 nødvendigt, jf. herved psykiatrilovens § 21, stk. 1, som  

 efter bekendtgørelse nr. 892 af 14. december 1998 om personer indlagt  

 på psykiatrisk afdeling i henhold til strafferetlig afgørelse  

 bl.a. finder anvendelse på den af § 16 omhandlede personkreds.
I  

 de tilfælde, hvor frihedsberøvelsen beror på rettens  

 afgørelse, f.eks. fordi der er tale om en dom til anbringelse,  

 indebærer bestemmelsen, at overlægen i overensstemmelse med  

 sædvanlig praksis over for anklagemyndigheden kan tage initiativ til en  

 sag om foranstaltningsændring, når overlægen ikke  

 længere skønner, at denne anbringelsesform er  

 påkrævet.
Er der i stedet tale om en dom til psykiatrisk  

 behandling, vil overlægen efter omstændighederne være  

 bemyndiget til ud fra behandlings- og retssikkerhedsmæssige hensyn at  

 træffe beslutning om udskrivning uden rettens mellemkomst.
 Der henvises til betænkningen s. 27-30.
4. Forholdet til Den Europæiske Menneskerettighedskonvention Der er ikke holdepunkter i kontrolorganernes praksis for  

 at antage, at idømmelse af en tidsubestemt straf i form af livsvarigt  

 fængsel generelt er i strid med konventionens forbud mod umenneskelig  

 eller nedværdigende straf, jf. konventionens artikel 3 (se f.eks.  

 klagesag 7057/75, X. mod Tyskland, afgørelse af 13. maj 1976, DR 6 s.  

 127). Der kan heller ikke udledes noget krav af konventionens artikel 3 om,  

 at en person, der er idømt en tidsubegrænset straf i form af  

 livsvarigt fængsel eller en meget lang tidsbestemt frihedsstraf, har  

 krav på at kunne få prøvet lovligheden af den fortsatte  

 frihedsberøvelse (se f.eks. klagesag 15776/89, B., H. og L. mod  

 Østrig, afgørelse af 5. december 1989, DR 64 s. 264). Et  

 sådant krav kan heller ikke udledes af konventionens artikel 5,  

 stk. 4 (se f.eks.
Wynne mod UK, dom af 18. juli 1994, Serie A nr.  

 294-A).
Hvis der derimod er tale om idømmelse af en straf,  

 der indebærer en frihedsberøvelse, som er begrundet i forhold,  

 der kan ændre sig med tiden, f.eks. hvis frihedsberøvelsen er  

 begrundet i den dømtes mentale tilstand eller det forhold, at den  

 dømte anses for at udgøre en fare for andre, følger det  

 af konventionens artikel 5, stk. 4, at den dømte med rimelige  

 intervaller skal have mulighed for at få prøvet lovligheden af  

 den fortsatte frihedsberøvelse (se f.eks.
X. mod UK, dom af 5.  

 november 1981, Serie A nr. 46, Thynne, Wilson og Cunnell mod UK, dom af 25.  

 oktober 1990, Serie A nr. 190-A, og dommene Hussein og Singh mod UK, domme af  

 21. februar 1996, Reports 1996-I, s. 252 og 280). Hvis der ikke er en  

 sådan mulighed for prøvelse, vil dette efter  

 omstændighederne kunne udgøre en krænkelse af artikel 3  

 (se Hussein og Singh mod UK, domme af 21. februar 1996, Reports 1996-I, s.  

 252 og 280).
 Bl.a. under hensyn til, at straffelovens § 72 giver  

 mulighed for med regelmæssige mellemrum at forlange  

 domstolsprøvelse af spørgsmålet om opretholdelse af en  

 idømt foranstaltning, der f.eks. medfører anbringelse på  

 hospital for sindslidende, kan anvendelse af tidsubestemte foranstaltninger  

 næppe antages at rejse spørgsmål i forhold til  

 konventionens artikel 3 eller 5, stk. 4.
 Der henvises til betænkningen s. 30-33.
5. Undersøgelsen af foranstaltningsdomme 5.1. Indledning Straffelovrådet gennemførte til brug ved  

 overvejelserne om anvendelse af tidsubestemte foranstaltninger efter  

 straffelovens § 68 og § 69 en undersøgelse af anvendelsen af  

 foranstaltningsdomme.
Undersøgelsen er optaget som bilag 1 til  

 betænkningen.
 Undersøgelsen sigter primært på at  

 belyse foranstaltningsdommenes varighed samt tidspunkt for og omfang af  

 prøvelser og domsændringer med henblik på at vurdere  

 konsekvenserne af Straffelovrådets fire modeller, jf. pkt. 7  

 nedenfor.
Undersøgelsen omfatter oplysninger, der er  

 indsamlet af Rigsadvokaten om 1444 igangværende foranstaltningsdomme.  

 Undersøgelsen omfatter tillige oplysninger om 523 ophævede  

 foranstaltningsdomme.
Disse oplysninger stammer fra Kriminalregistret.
 5.2. Kriminalitetens art, personkredsen samt foranstaltningens art  

 mv.
Af undersøgelsen fremgår, at mere end fire  

 femtedele af både de igangværende og de ophævede  

 foranstaltningsdomme vedrører seksualforbrydelser, voldsforbrydelser,  

 brandstiftelse eller røveri.
Det er således primært  

 personfarlige forbrydelser, der er årsag til idømmelsen af  

 foranstaltninger.
Godt to tredjedele af både de igangværende og  

 de ophævede foranstaltningsdomme vedrører personer, der på  

 gerningstidspunktet var »utilregnelige på grund af sindssygdom eller  

 tilstande, der må sidestilles hermed«, mens ca. en femtedel af  

 foranstaltningsdommene har hjemmel i § 69. En tiendedel af dommene  

 vedrører mentalt retarderede personer, hvoraf langt de fleste  

 karakteriseres som »mentalt retarderede i lettere grad«.
Kun 1 pct. af  

 samtlige foranstaltningsdomme vedrører »mentalt retarderede i  

 højere grad«.
For så vidt angår 7 pct. af  

 foranstaltningsdommene, er der alene truffet bestemmelse om tilsyn og/eller  

 ambulant behandling uden mulighed for indlæggelse.
Der er i godt  

 en fjerdedel af foranstaltningsdommene truffet bestemmelse om tilsyn/ambulant  

 behandling med mulighed for indlæggelse/anbringelse (i disse  

 tilfælde foregår behandlingen som udgangspunkt uden for en  

 institution), og i godt halvdelen af dommene er der truffet bestemmelse om  

 behandling med mulighed for indlæggelse (i disse tilfælde  

 påbegyndes behandlingen som udgangspunkt i en institution). De  

 egentlige anbringelsesdomme udgør 13 pct. af de idømte  

 foranstaltninger, hvoraf de 11 pct. vedrører anbringelse i hospital  

 eller institution, mens 2 pct. vedrører anbringelse i sikret  

 afdeling/institution.
En femtedel af de personer, der har fået deres  

 foranstaltning ophævet, har under foranstaltningstiden fået  

 meddelt tiltalefrafald, mens det for personer med igangværende domme  

 drejer sig om knap en fjerdedel.
Der henvises i øvrigt til pkt. 3.4.2.  

 om retsplejelovens regler om tiltalerejsning og tiltalefrafald.
5.3. Prøvelse, ændring og varighed af foranstaltningen Undersøgelsen viser endvidere, at der i 15 pct. af  

 de ophævede foranstaltningsdomme er sket en prøvelse og/eller en  

 ændring af foranstaltningen inden dommens endelige ophævelse,  

 mens 19 pct. af de igangværende foranstaltningsdomme er blevet  

 prøvet og/eller ændret.
For så vidt angår de ophævede domme, har  

 foranstaltningen gennemsnitligt varet 4,3 år, med 3 måneder som  

 den korteste foranstaltningstid og 17 år som den længste.
De  

 igangværende foranstaltningsdomme havde frem til  

 undersøgelsestidspunktet i gennemsnit varet i 3,9 år.
Undersøgelsen viser endvidere, at  

 foranstaltningstidens længde afhænger af foranstaltningens art,  

 således at jo mere indgribende foranstaltningen er, desto længere  

 er foranstaltningstiden.
Herudover viser undersøgelsen, at  

 foranstaltningstiden afhænger af kriminalitetens art.
Manddrab,  

 forsøg på manddrab, alvorlig og særlig alvorlig vold samt  

 alvorlige seksualforbrydelser er de former for kriminalitet, som  

 medfører de længste foranstaltningstider.
Undersøgelsen  

 viser herudover, at også den dømtes mentale tilstand har en  

 sammenhæng med foranstaltningens varighed.
De længste  

 foranstaltningstider vedrører således personer, der er mentalt  

 retarderede i sværere grad.
Endelig ses også, at forekomsten af  

 tiltalefrafald har betydning for foranstaltningstidens udstrækning.  

 Således øges den tidsmæssige udstrækning af  

 foranstaltningsdommene med antallet af tiltalefrafald, der er givet under  

 foranstaltningen.
5.4. Forholdet mellem strafmaksimum og den tidsmæssige  

 udstrækning af foranstaltningen Det er tillige ved undersøgelsen søgt  

 belyst, i hvilket omfang en foranstaltnings varighed overskrider det  

 strafmaksimum, der i straffeloven er fastsat for den pågældende  

 lovovertrædelse.
Undersøgelsen viser, at 32 pct. af samtlige  

 foranstaltningsdomme overskrider strafmaksimum for den lovovertrædelse,  

 som dommen vedrører.
For så vidt angår de ophævede  

 domme alene, er dette tal 36 pct.
Af undersøgelsen fremgår herudover, at den  

 tidsmæssige udstrækning af foranstaltningsdomme særligt  

 hyppigt overskrider strafmaksimum for lovovertrædelsen i de  

 tilfælde, hvor strafmaksimum for den pågældende  

 lovovertrædelse er lav.
For lovovertrædelser med et strafmaksimum  

 på 4 år eller derunder overskrider foranstaltningens længde  

 således strafmaksimum i mere end halvdelen af tilfældene.
5.5. Forholdet mellem strafmaksimum for lovovertrædelsen og  

 anbringelsestiden Langt de fleste foranstaltningsdomme giver som ovenfor  

 anført alene mulighed for indlæggelse/anbringelse.
 For at få et indtryk af, i hvilket omfang muligheden  

 for anbringelse udnyttes, er der i undersøgelsen af  

 foranstaltningsdomme indhentet særlige oplysninger om anbringelsestider  

 for et mindre, tilfældigt udsnit af sager inden for forskellige  

 kategorier.
Resultaterne af denne særundersøgelse viser,  

 at muligheden for indlæggelse eller anbringelse udnyttes i langt de  

 fleste tilfælde, men at indlæggelses- eller anbringelsestiderne  

 er yderst varierende.
Afhængig af foranstaltningens art udgør  

 indlæggelses- eller anbringelsestiden fra 20 pct. til godt 40 pct. af  

 den tid, vedkommende har været underkastet en foranstaltning.
Undersøgelsen tyder endvidere på, at  

 såvel udnyttelsesgraden som indlæggelsestiden er mindst for de  

 mindst indgribende foranstaltningsdomme.
Frem til  

 undersøgelsestidspunktet havde indlæggelses- eller  

 anbringelsestiden overskredet strafferammen for lovovertrædelsen for 3  

 af de 71 personer i særundersøgelsen.
Det bemærkes, at  

 nogle indlæggelser eller anbringelser antagelig er frivillige.
I særundersøgelsen belyses endvidere  

 anbringelsestiderne for de personer, der er dømt til anbringelse.
I de  

 fleste tilfælde er anbringelsestiderne under 6 år.
Knap en  

 fjerdedel af anbringelserne varer 6 år eller længere.
En  

 væsentlig del af anbringelsesdommene vedrører  

 lovovertrædelser, der kan medføre fængsel for livstid.
Det  

 er især i disse tilfælde, at anbringelserne har været  

 langvarige.
For de tilfælde, hvor der i straffeloven er fastsat et  

 tidsbestemt strafmaksimum for en lovovertrædelse, fremgår det af  

 undersøgelsen, at anbringelsestiden overskrider strafmaksimum for  

 lovovertrædelsen i 26 sager i alt, dvs. i 10 pct. af de domme, hvor  

 personen dømmes til anbringelse.
I forhold til samtlige  

 foranstaltningsdomme drejer det sig om 1,3 pct.
 Der henvises i øvrigt til betænkningens bilag  

 1.
6. Straffelovrådets fire modeller Straffelovrådet har i betænkningen opstillet 4  

 forskellige modeller.
Disse modeller gennemgås i det  

 følgende.
6.1. Model 1 Straffelovrådets forslag til model 1  

 indebærer, at der - hvis en foranstaltning efter § 68 eller  

 § 72, jf. § 68, medfører, at den dømte skal anbringes  

 i institution, eller giver mulighed herfor - skal fastsættes en  

 længstetid på 5 år for denne foranstaltning.  

 Længstetiden omfatter også foranstaltninger, som senere  

 fastsættes efter § 72, jf. § 68, og som medfører en  

 lempelse af den hidtidige foranstaltning.
Under særlige  

 omstændigheder kan retten efter anmodning fra anklagemyndigheden ved  

 kendelse fastsætte en ny længstetid på 2 år.
I de ovennævnte tilfælde fastsættes dog  

 i almindelighed ingen længstetid, hvis den dømte findes skyldig  

 i drab, røveri, frihedsberøvelse, alvorlig voldsforbrydelse,  

 trusler af den i straffelovens § 266 nævnte art, brandstiftelse,  

 voldtægt eller anden alvorlig sædelighedsforbrydelse eller i  

 forsøg på en af de nævnte forbrydelser.
Er der ikke  

 fastsat en længstetid, indbringer anklagemyndigheden  

 spørgsmålet om ændring eller endelig ophævelse af  

 foranstaltningen for retten 5 år efter afgørelsen, medmindre  

 spørgsmålet har været forelagt for retten inden for de  

 sidste to år.
Derefter forelægges spørgsmålet for  

 retten mindst hvert andet år.
Ved andre foranstaltninger end de ovennævnte  

 fastsættes en længstetid for foranstaltningen, der ikke kan  

 overstige 3 år.
Under særlige omstændigheder kan retten  

 efter anmodning fra anklagemyndigheden ved kendelse forlænge  

 længstetiden.
Den samlede tid for foranstaltningen kan ikke overstige 5  

 år.
Som eksempel på en sådan foranstaltning kan  

 nævnes en foranstaltning, der alene indebærer tilsyn, og som ikke  

 er en lempelse af en tidligere tidsbegrænset foranstaltning, der har  

 medført institutionsanbringelse eller mulighed herfor.
For så vidt angår personer, der omfattes af  

 den gældende bestemmelse i straffelovens § 69, stk. 1,  

 indebærer model 1, at der for foranstaltninger, som medfører  

 institutionsanbringelse eller mulighed herfor, også skal  

 fastsættes en længstetid på 5 år for  

 foranstaltningen.
Endvidere skal der som hidtil fastsættes en  

 længstetid for opholdet, der i almindelighed ikke kan overstige 1  

 år.
Længstetiden på 5 år omfatter også  

 foranstaltninger, som senere fastsættes efter straffelovens § 72,  

 jf. § 69, stk. 1, og § 68, 2. pkt., og som medfører en  

 lempelse af den hidtidige foranstaltning.
Under særlige  

 omstændigheder kan retten efter anmodning fra anklagemyndigheden ved  

 kendelse fastsætte en ny længstetid på 2 år for  

 foranstaltningen eller en ny længstetid for opholdet.
I de ovennævnte tilfælde fastsættes dog  

 i almindelighed ingen længstetid for foranstaltningen, hvis den  

 dømte findes skyldig i drab, røveri, frihedsberøvelse,  

 alvorlig voldsforbrydelse, trusler af den i straffelovens § 266  

 nævnte art, brandstiftelse, voldtægt eller anden alvorlig  

 sædelighedsforbrydelse eller i forsøg på en af de  

 nævnte forbrydelser.
Reglerne om domstolsprøvelse af  

 spørgsmålet om opretholdelse af de foranstaltninger, der efter  

 model 1 kan fastsættes på ubestemt tid i forhold til personer,  

 der omfattes af straffelovens § 68, jf. ovenfor, finder tilsvarende  

 anvendelse på spørgsmålet om opretholdelse af  

 tidsubestemte foranstaltninger, der efter model 1 kan fastsættes  

 på ubestemt tid i forhold til dømte, der omfattes af  

 straffelovens § 69, stk. 1.
Ved andre foranstaltninger end de ovennævnte  

 indebærer model 1, at der skal fastsættes en længstetid for  

 foranstaltningen, der ikke kan overstige 3 år.
Under særlige  

 omstændigheder kan retten efter anmodning fra anklagemyndigheden ved  

 kendelse forlænge længstetiden.
Den samlede tid for  

 foranstaltningen kan ikke overstige 5 år.
Som eksempel på en  

 sådan foranstaltning kan nævnes en foranstaltning, der alene  

 medfører pligt til at følge et ambulant  

 behandlingsforløb, og som ikke er en lempelse af en tidligere  

 tidsbegrænset foranstaltning, der har medført  

 institutionsanbringelse eller mulighed herfor.
 Herudover medfører model 1, at anklagemyndighedens  

 pligt til at påse, at en foranstaltning efter straffelovens  

 §§ 68-70 ikke opretholdes i længere tid og i videre omfang end  

 nødvendigt lovfæstes i § 72. Endvidere foretages visse  

 redaktionelle ændringer i den gældende bestemmelse i  

 straffelovens § 72, stk. 2, så det bl.a. kommer til at  

 fremgå, at adgangen til at forlange domstolsprøvelse af  

 spørgsmålet om opretholdelse af den fastsatte foranstaltning i  

 første række tilkommer den dømte og den  

 pågældendes bistandsværge.
 Der henvises til betænkningen s. 10-12 og 60-67.
6.2. Model 2 Straffelovrådets model 2 adskiller sig fra model 1  

 ved at anvende et snævrere kriterium for den kriminalitet, der kan  

 danne grundlag for at fastsætte en foranstaltning på ubestemt tid  

 i form af institutionsanbringelse eller mulig institutionsanbringelse.
I  

 forhold til model 1 begrænses således (1) røveri til groft  

 røveri, (2) trusler af den i straffelovens § 266 nævnte art  

 til grove trusler af den i § 266 nævnte art samt (3)  

 brandstiftelse til brandstiftelse, som omfattes af straffelovens  

 § 180.
 Model 2 indebærer endvidere, at der i forhold til  

 den gældende bestemmelse i straffelovens § 70 om forvaring  

 anvendes et snævrere kriterium for den kriminalitet, der efter model 2  

 kan danne grundlag for anvendelse af tidsubestemte foranstaltninger.  

 Personer, der omfattes af straffelovens § 68, kan også være  

 omfattet af straffelovens § 70. En gennemførelse af model 2 kan  

 derfor rejse spørgsmål om ændring af straffelovens  

 § 70.
 I øvrigt svarer bestemmelserne i model 2 til  

 bestemmelserne i model 1.
 Der henvises til betænkningen s. 12 og 68-69.
6.3. Model 3 I model 3 ændres fristen i den gældende  

 bestemmelse i straffelovens § 72, stk. 1, for bl.a. den  

 dømtes adgang til at indbringe spørgsmålet om  

 ændring eller endelig ophævelse af foranstaltningen fra et halvt  

 til et år.
Samtidig indføres pligt for anklagemyndigheden til at  

 indbringe spørgsmålet om ændring eller endelig  

 ophævelse af den idømte foranstaltning for retten 3 år  

 efter afgørelsen og derefter hvert andet år, medmindre  

 spørgsmålet om ændring eller endelig ophævelse  

 forinden har været prøvet efter modellens § 72, stk. 2  

 (den gældende § 72, stk. 1).
Ved model 3 opretholdes i modsætning til model 1 og  

 2 den gældende ordning, hvorefter foranstaltninger efter straffelovens  

 § 68 og (i det væsentlige også) efter § 69  

 fastsættes på ubestemt tid.
Modstykket hertil er, at model 3  

 sikrer, at der sker domstolsprøvelse af spørgsmålet om  

 opretholdelse af den fastsatte foranstaltning inden for bestemte frister,  

 medmindre spørgsmålet forinden har været forelagt for  

 retten f.eks. på den dømtes initiativ i medfør af  

 modellens § 72, stk. 2 (den gældende § 72,  

 stk. 1).
 Der henvises til betænkningen s. 12 og 69-70.
6.4. Model 4 I model 4 er der i modsætning til model 3 fastsat  

 forskellige frister for anklagemyndighedens pligt til at indbringe  

 spørgsmålet om ændring eller endelig ophævelse af  

 foranstaltningen for retten.
Således skal spørgsmålet om  

 ændring eller endelig ophævelse af en foranstaltning, der  

 medfører institutionsanbringelse eller mulighed herfor, efter model 4  

 indbringes for retten 5 år efter afgørelsen, medmindre  

 spørgsmålet har været forelagt for retten inden for de  

 sidste to år.
Derefter skal spørgsmålet forelægges  

 for retten mindst hvert andet år.
Ved andre foranstaltninger skal spørgsmålet  

 om ændring eller endelig ophævelse af foranstaltningen indbringes  

 for retten 3 år efter afgørelsen og derefter hvert andet  

 år.
Dette gælder dog ikke, hvis spørgsmålet om  

 ændring eller endelig ophævelse forinden har været  

 prøvet f.eks. på den dømtes initiativ efter reglerne i  

 modellens § 72, stk. 2 (den gældende § 72,  

 stk. 1).
 Der henvises til betænkningen s. 13 og 71-72.
7. Konsekvenserne af en gennemførelse af modellerne Som led i den undersøgelse af foranstaltningsdomme,  

 der er beskrevet under pkt. 5, er der foretaget beregninger af konsekvenserne  

 af en gennemførelse af de 4 modeller.
 Beregningerne tager udgangspunkt i oplysningerne  

 vedrørende de ophævede domme, idet det er nødvendigt at  

 have kendskab til den samlede foranstaltningstid for at kunne vurdere  

 konsekvenserne af modellerne.
For at få et så realistisk og overskueligt  

 billede som muligt er de beregnede konsekvenser af modellerne relateret til  

 den forventede årlige tilgang af foranstaltningsdomme.
Det forventede  

 antal nye årlige foranstaltningsdomme er på baggrund af det  

 foreliggende undersøgelsesmateriale sat til 300.
 Af undersøgelsen fremgår, at det ved en  

 gennemførelse af model 1 ved en årlig tilgang på  

 300 foranstaltningsdomme vil kunne forventes, at disse vil fordele sig med 30  

 domme, der vil få en længstetid på 3 år, hvoraf 11  

 domme kan forventes at blive afkortede i forhold til gældende praksis  

 (10, hvis tiltalefrafald får forlængende virkning).
 114 domme vil få en længstetid på 5  

 år, og heraf kan 25 domme forventes at blive afkortede i forhold til  

 gældende praksis (18, hvis tiltalefrafald i alle tilfælde  

 får forlængende virkning).
Endelig vil 156 foranstaltningsdomme skulle prøves  

 senest 5 år efter dommen og derefter hvert andet år.
Ud af disse  

 156 foranstaltningsdomme kan det forventes, at 61 vil strække sig ud  

 over 5 år.
Disse skal sammenlagt prøves ca. 91 gange inden den  

 endelige ophævelse af foranstaltningen.
Ved en gennemførelse af model 2 kan det ved  

 en årlig tilgang på 300 foranstaltningsdomme forventes, at der ud  

 af disse domme vil være 30 foranstaltningsdomme med en længstetid  

 på 3 år.
Ud af disse 30 foranstaltningsdomme kan 11 forventes at  

 blive afkortede i forhold til gældende praksis (10, hvis tiltalefrafald  

 får forlængende virkning).
 Ud af de 300 foranstaltningsdomme vil 196 få en  

 længstetid på 5 år, og heraf må 52 domme forventes at  

 blive afkortede i forhold til gældende praksis (39, hvis tiltalefrafald  

 i alle tilfælde får forlængende virkning).
Endelig kan det forventes, at 74 foranstaltningsdomme vil  

 skulle prøves senest 5 år efter dommen, og derefter hvert andet  

 år.
Ud af disse 74 foranstaltningsdomme vil 61 vare i mere end 5  

 år.
Disse skal sammenlagt prøves ca. 67 gange inden den endelige  

 ophævelse af foranstaltningen.
Ved en gennemførelse af model 3 kan man ved  

 en årlig tilgang på 300 foranstaltningsdomme forvente, at alle  

 300 domme vil være omfattet af modellen, og at 176 af disse vil vare  

 mere end 3 år.
Disse 176 foranstaltningsdomme vil sammenlagt skulle  

 prøves ca. 299 gange inden den endelige ophævelse af  

 foranstaltningen.
Ved en gennemførelse af model 4 vil man ved  

 en årlig tilgang på 300 nye domme kunne forvente, at 270  

 foranstaltningsdomme vil skulle prøves senest 5 år efter dommen  

 og derefter hvert andet år.
Ud af disse 270 foranstaltningsdomme vil 86  

 udstrækkes ud over 5 år.
Disse skal sammenlagt prøves ca.  

 133 gange inden den endelige ophævelse af foranstaltningen.
Endvidere vil man kunne forvente, at 30  

 foranstaltningsdomme vil skulle prøves for første gang senest 3  

 år efter dommen og derefter hvert andet år.
Ud af de 30  

 foranstaltningsdomme må det forventes, at 11 vil strække sig ud  

 over 3 år.
Disse vil sammenlagt skulle prøves ca. 19 gange inden  

 den endelige ophævelse af foranstaltningen.
 Der henvises til betænkningen s. 72-78.
8. Retslægerådets udtalelse Straffelovrådet modtog til brug for overvejelserne  

 om en eventuel gennemførelse af tidsbegrænsning af  

 foranstaltninger efter straffelovens § 68 og § 69 en udtalelse af  

 12. april 1999 fra Retslægerådet.
Udtalelsen er optaget som bilag  

 2 i betænkningen.
Retslægerådet henviser i sin udtalelse  

 indledningsvis til Straffelovrådets betænkning nr. 667/1972 om de  

 strafferetlige foranstaltninger, hvori Retslægerådets udtalelse  

 af 24. august 1972 til Straffelovrådet er gengivet.  

 Retslægerådet angiver, at rådet fortsat kan tilslutte sig  

 den grundlæggende opfattelse, som Straffelovrådet gav udtryk for  

 på s. 40 i betænkningen, hvor det hedder: «... at anvendelse af  

 tidsubestemte foranstaltninger i § 16 tilfælde stemmer bedst med  

 de forebyggende og terapeutiske retningslinier, som præger disse  

 afgørelser.« Retslægerådet henviser endvidere til  

 betænkning nr. 955/1982 om foranstaltninger over for åndssvage og  

 andre svagt begavede lovovertrædere afgivet af en arbejdsgruppe nedsat  

 af Justitsministeriet.
Retslægerådet angiver i sin udtalelse, at  

 rådet fortsat kan henholde sig til den udtalelse fra  

 Retslægerådet, som denne betænkning indeholder, og  

 således tilslutte sig flertallets konklusion, hvoraf bl.a.  

 fremgår: «... der bør ikke fastsættes tidsfrister for  

 gennemførelse af det lægelige og forsorgsmæssige  

 behandlingsarbejde over for åndssvage.
En regel om tidsmaksimering  

 indebærer også den risiko, at der i praksis sker en  

 sammenblanding af behandlingsmæssige og strafmæssige  

 synspunkter.« Retslægerådet anfører i sin udtalelse  

 af 12. april 1999, at de i udtalelsen citerede synspunkter om mentalt  

 retarderede efter Retslægerådets opfattelse tillige gør  

 sig gældende over for sindssyge lovovertrædere.
 Herudover anfører Retslægerådet, at det  

 er rådets opfattelse, at et så principielt vidtgående  

 skridt som at indføre en form for tidsmaksimering af  

 særforanstaltninger, idømt efter straffelovens § 68 og  

 § 69, ikke alene bør baseres på retspolitiske synspunkter  

 og statistiske oplysninger, men også på grundige empiriske  

 undersøgelser.
Af udtalelsen fremgår sammenfattende, at  

 Retslægerådets principielle synspunkt fortsat er, at  

 særforanstaltninger idømt efter straffelovens § 68 og  

 § 69 bør være tidsubestemte, gerne således at der  

 indføres nogle bestemmelser om en mere regelmæssig  

 domstolsprøvelse af, om en idømt foranstaltning bør  

 ændres eller ophæves (model 3 eller 4) For så vidt angår Straffelovrådets model  

 1 og 2 bemærker Retslægerådet i sin udtalelse, at den  

 inddeling i forskellige kriminalitetstyper, der opereres med i de to  

 modeller, er af juridisk karakter og ikke relevant for en  

 lægevidenskabelig vurdering af, hvor længe en  

 særforanstaltning bør opretholdes.
 Endelig peger Retslægerådet i sin udtalelse  

 på, at indførelse af proportionalitetsmæssige synspunkter  

 ved anvendelse af særforanstaltninger ikke blot vil forkorte visse  

 særforanstaltninger, men også modsat vil kunne give anledning  

 til, at særforanstaltninger idømt for grove forbrydelser  

 opretholdes længere, end der behandlingsmæssigt er grundlag for.  

 En sådan udvikling finder Retslægerådet såvel  

 lægefagligt som lægeetisk særdeles problematisk.
 Der henvises i øvrigt til betænkningens bilag  

 2.
9. Straffelovrådets overvejelser 9.1. Ændret kompetenceordning Straffelovrådet har indledningsvis overvejet, om der  

 er grundlag for at foreslå straffelovens §§ 68, 69 og 72  

 ændret med henblik på at indskrænke rettens kompetence til  

 at angå spørgsmålet om udelukkelse af straf, og at lade  

 spørgsmålet om fastsættelse, ændring og ophør  

 af foranstaltninger over for psykisk afvigende lovovertrædere bero  

 på en administrativ afgørelse på grundlag af regler uden  

 for straffeloven.
Straffelovrådet peger på, at det til fordel for  

 en sådan ordning bl.a. kan anføres, at den ville være  

 bedre end den nuværende ordning til at sikre, at der gennemføres  

 en ensartet bedømmelse af kriminelle og ikke-kriminelle sindssyge og  

 mentalt retarderede mv., idet spørgsmålet om fastsættelse  

 af foranstaltninger også for så vidt angår de kriminelle  

 sindssyge og mentalt retarderede ville skulle afgøres efter regler  

 uden for straffeloven.
 Straffelovrådet peger i den forbindelse på, at  

 der på den anden side, hvis retten alene havde den funktion at frifinde  

 for straf, i mange tilfælde ikke ville være nogen anden  

 myndighed, som kunne iværksætte foranstaltninger som de i  

 § 68 nævnte, idet der kun i begrænset omfang findes regler  

 uden for straffeloven om tvangsmæssig indgriben overfor psykisk  

 afvigende personer.
 En ændret kompetenceordning ville således  

 indebære enten en væsentlig begrænsning af de  

 foranstaltninger, som straffelovens § 68 i dag giver mulighed for at  

 fastsætte med henblik på at forebygge yderligere  

 lovovertrædelser, eller at der samtidig skal gennemføres meget  

 betydelige ændringer i grundprincipperne for den øvrige  

 lovgivning om mentalt retarderede og sindssyge.
Straffelovrådet peger endvidere på, at der er  

 betydelige fordele forbundet med den nuværende ordning, hvorefter  

 afgørelsen om foranstaltninger træffes under straffesagen.  

 Straffelovrådet peger i den forbindelse bl.a. på, at vurderingen  

 af tiltaltes farlighed og behandlingsbehov sker i tilknytning til  

 bedømmelsen af den kriminalitet, som gør  

 spørgsmålet om foranstaltninger aktuelt.
I de tilfælde,  

 hvor straffriheden beror på en fakultativ regel, har retten ved sin  

 afgørelse adgang til at tage i betragtning, hvilke andre muligheder  

 der kan komme på tale med hensyn til den retlige reaktion.
Straffelovrådet finder, at det fortsat må  

 betragtes som en fordel, at retten har adgang til at anvende  

 foranstaltninger, som reglerne uden for straffeloven ikke giver mulighed for  

 at iværksætte mod den pågældendes ønske.
Det  

 er Straffelovrådets opfattelse, at der, hvis dette ikke var  

 tilfældet, ville være behov for at anvende betinget dom.
Herved  

 ville man i mange tilfælde kunne give dommen et indhold, som er  

 afpasset den dømtes særlige forudsætninger, men de  

 opstillede vilkår ville ikke kunne håndhæves umiddelbart.  

 Det ville også efter Straffelovrådets opfattelse   i hvert fald  

 for så vidt angår den af § 16 omfattede personkreds, der  

 frifindes for straf - være principstridigt at anvende en domsform, som  

 forudsætter, at den dømte kan ifalde straf og indsættes  

 til straffuldbyrdelse i tilfælde af overtrædelse af de fastsatte  

 vilkår.
 Endelig er det Straffelovrådets opfattelse, at  

 betingelserne for og fremgangsmåden ved indgreb ikke  

 nødvendigvis bør udformes på samme måde over for  

 kriminelle og ikke-kriminelle, ligesom det forhold, at psykisk afvigelse hos  

 den pågældende allerede har givet sig udslag i kriminalitet,  

 bevirker, at der er særlig anledning til at overveje, hvilke  

 foranstaltninger der er hensigtsmæssige til forebyggelse af  

 kriminalitet.
 På den baggrund finder Straffelovrådet ikke,  

 at der er tilstrækkeligt grundlag for at foreslå ændringer,  

 hvorefter rettens kompetence indskrænkes til at angå  

 spørgsmålet om udelukkelse af straf, og at lade  

 spørgsmålet om bl.a. fastsættelse af foranstaltninger bero  

 på en administrativ afgørelse.
 Der henvises til betænkningen s. 54-57.
9.2. Tidsbegrænsning af foranstaltninger efter straffelovens  

 § 68 og § 69 For så vidt angår tidsbegrænsning af  

 foranstaltninger efter straffelovens § 68 og § 69, har  

 Straffelovrådet overvejet de fire modeller, der er beskrevet i pkt. 6  

 ovenfor.
 På baggrund af den beregning af de konsekvenser, som  

 en gennemførelse af modellerne vil have (se pkt. 7), er det  

 Straffelovrådets opfattelse, at en gennemførelse af model 3 og 4  

 må forventes at blive ressourcekrævende.
Straffelovrådet finder, at selv om  

 ressourcemæssige hensyn principielt ikke skal være  

 afgørende for valget af model, vil det dog være unaturligt ikke  

 at inddrage dette aspekt i overvejelserne.
Straffelovrådet henviser i  

 den forbindelse til, at en ordning kan være så bekostelig i  

 forhold til det, der opnås herved, at det må overvejes, om det,  

 der tilsigtes opnået, kan opnås på anden måde.
 Straffelovrådet har endvidere overvejet, om hensynet  

 til en vis forudsigelighed ved anvendelse af de omhandlede foranstaltninger  

 kan forenes med hensynet til at sikre, at personer, der er frifundet for  

 straf efter straffelovens § 16 eller er omfattet af straffelovens  

 § 69, stk. 1, bliver undergivet en foranstaltning, så  

 længe det må anses for formålstjenligt for at forebygge  

 yderligere lovovertrædelser.
Straffelovrådets model 1 og 2 er et resultat af  

 disse overvejelser.
Det er i den forbindelse Straffelovrådets  

 opfattelse, at reglerne i § 68 og § 69 og dermed de  

 afgørelser, der skal træffes i medfør af disse  

 bestemmelser, hviler ikke alene på lægefaglige vurderinger, men  

 tillige på juridiske og retspolitiske hensyn.
For så vidt angår model 1 er det - på  

 baggrund af undersøgelsen af modellens konsekvenser -  

 Straffelovrådets opfattelse, at en gennemførelse af modellen  

 ikke vil medføre omfattende ændringer af den gældende  

 retstilstand med hensyn til foranstaltningsdommenes varighed.
En  

 gennemførelse af model 1 vil efter Straffelovrådets opfattelse  

 samtidig sikre, at der gennemføres regelmæssig domstolskontrol  

 med de foranstaltninger, som også efter model 1 skal kunne  

 fastsættes på ubestemt tid.
 Straffelovrådet finder ikke, at en  

 gennemførelse af model 1 og 2 - som anført af  

 Retslægerådet - kan give anledning til, at foranstaltninger  

 idømt for grove forbrydelser opretholdes i længere tid, end der  

 behandlingsmæssigt er grundlag for, idet model 1 og 2 ikke tilsigter at  

 ændre betingelserne i straffelovens § 72, jf. § 68, for at  

 opretholde en foranstaltning.
Straffelovrådet er enig med  

 Retslægerådet i, at anvendelse af tidsubestemte foranstaltninger  

 over for den personkreds, der omfattes af straffelovens § 68 og  

 § 69, stemmer bedst med de forebyggende og terapeutiske retningslinier,  

 som præger disse afgørelser.
Straffelovrådet er derfor  

 enig i, at indførelse af tidsgrænser derfor ikke umiddelbart  

 lader sig gennemføre, uden at hensigten med at henlægge  

 reaktionen på kriminalitet til det psykiatriske og  

 forsorgsmæssige system i et vist omfang forspildes.
 Det er imidlertid Straffelovrådets opfattelse, at  

 det giver anledning til retssikkerhedsmæssige betænkeligheder, at  

 undersøgelsen af foranstaltningsdomme har vist, at foranstaltninger  

 iværksat på baggrund af mindre alvorlige forbrydelser i nogle  

 tilfælde har været ganske langvarige, uden at dette synes  

 begrundet i vedkommendes farlighed.
 På den baggrund finder Straffelovrådet, at der  

 er grundlag for at indføre en tidsbegrænsning af  

 foranstaltninger, der medfører eller kan medføre  

 institutionsanbringelse, således at der bliver mulighed for  

 forlængelse af foranstaltningerne under særlige  

 omstændigheder.
Straffelovrådet finder, at betænkelighederne  

 ved at udstrække en ordning med tidsbegrænsning af  

 foranstaltninger til også at omfatte sindssyge eller andre psykisk  

 afvigende kriminelle, der har begået personfarlig kriminalitet, med de  

 eksisterende muligheder inden for det almindelige behandlingsmæssige og  

 forsorgsmæssige system er for store.
Straffelovrådet finder  

 derfor, at der alene er grundlag for at indføre en  

 tidsbegrænsning af foranstaltninger, der medfører eller kan  

 medføre institutionsanbringelse, når foranstaltningen  

 vedrører kriminalitet, der ikke kan anses for personfarlig.
 Herudover er det Straffelovrådets opfattelse, at der  

 kan anføres gode grunde til, at en psykisk afvigende person ikke som  

 følge af mindre alvorlig kriminalitet, f.eks. et tyveri, bør  

 kunne fastholdes i en foranstaltning i form af tilsyn mv. uden mulighed for  

 institutionsanbringelse ud over en vis rimelig tid, idet  

 spørgsmålet om iværksættelse af foranstaltninger i  

 så fald mere naturligt bør løses i det almindelige  

 behandlingsmæssige og forsorgsmæssige regi.
Efter Straffelovrådets opfattelse vil en  

 gennemførelse af model 1 med den heri indeholdte afgrænsning af  

 personfarlig/ikke personfarlig kriminalitet som nævnt ikke  

 medføre omfattende ændringer af den gældende retstilstand  

 med hensyn til anvendelse af foranstaltningsdommene.
Efter rådets  

 opfattelse vil en gennemførelse af model 2 imidlertid rejse  

 spørgsmål om ændring af anvendelsesområdet for  

 forvaring i straffelovens § 70, hvilket må frarådes.  

 Straffelovrådet foretrækker på den baggrund model 1 fremfor  

 model 2.
 Det er Straffelovrådets opfattelse, at en  

 gennemførelse af model 1 reelt ikke vil indebære et  

 afgørende brud med de synspunkter, som de gældende regler bygger  

 på, hvorefter anvendelse af tidsubestemte foranstaltninger over for den  

 personkreds, som omfattes af straffelovens § 68 og § 69, stemmer  

 bedst med de forebyggende og terapeutiske retningslinier, som præger  

 disse afgørelser.
Det er endvidere Straffelovrådets opfattelse, at en  

 gennemførelse af model 1 samtidig vil kunne imødekomme hensynet  

 til - i hvert fald en vis - forudsigelighed ved anvendelse af  

 foranstaltninger efter § 68 og § 69. Herudover er det  

 Straffelovrådets opfattelse, at der med model 1 sikres  

 regelmæssig domstolskontrol med foranstaltninger, der som følge  

 af personfarlig kriminalitet fastsættes på ubestemt tid.
Herved  

 undgås tilfælde som påvist i undersøgelsen af  

 foranstaltningsdomme, hvor foranstaltningen undertiden har varet mere end 5  

 år, uden at nogen i medfør af straffelovens § 72 har taget  

 initiativ til domstolsprøvelse af spørgsmålet om  

 opretholdelse af foranstaltningen.
 Straffelovrådet finder endvidere, at model 1 i  

 forhold til model 3 og 4 yderligere rummer den fordel, at domstolene ikke  

 skal inddrages i de tilfælde, hvor anklagemyndigheden finder, at  

 foranstaltningen bør ophæves ved længstetidens  

 udløb, og hvor der derfor ikke er retssikkerhedsmæssige grunde  

 til at kræve domstolenes medvirken.
 Endelig er Straffelovrådet af den opfattelse, at  

 model 1 sikrer, at der ikke forekommer tilfælde, hvor foranstaltninger  

 i form af tilsyn mv. uden mulighed for institutionsanbringelse varer ud over  

 en rimelig tid, og hvor det forekommer mere nærliggende, at  

 spørgsmålet om fortsatte foranstaltninger løses i socialt  

 regi.
 Sammenfattende finder Straffelovrådet det rigtigt og  

 forsvarligt at foreslå, at der gennemføres en  

 tidsbegrænsning af foranstaltninger efter straffelovens § 68 og  

 § 69 i overensstemmelse med model 1.
 Der henvises til betænkningen s. 80-86.
10. Justitsministeriets overvejelser Justitsministeriet er af de af Straffelovrådet  

 anførte grunde enig i, at der ikke er tilstrækkeligt grundlag  

 for at foreslå straffeloven ændret, således at rettens  

 kompetence alene angår spørgsmålet om udelukkelse af  

 straf, og således at spørgsmålet om fastsættelse,  

 ændring og ophør af foranstaltninger over for psykisk afvigende  

 lovovertrædere beror på en administrativ afgørelse.
 Justitsministeriet er endvidere enig i, at det ikke kan  

 forventes, at en gennemførelse af model 3 eller 4 vil medføre  

 en væsentlig begrænsning af varigheden eller intensiteten af de  

 idømte foranstaltninger, men at det derimod på baggrund af  

 undersøgelsen af konsekvenserne af modellerne må forventes, at  

 disse modeller vil blive ressourcekrævende.
 Justitsministeriet er for så vidt enig med  

 Retslægerådet i, at anvendelse af tidsubestemte foranstaltninger  

 over for den personkreds, der omfattes af straffelovens § 68 og  

 § 69, stemmer bedst med de forebyggende og terapeutiske retningslinier,  

 som præger disse afgørelser.
 Justitsministeriet finder dog ligesom  

 Straffelovrådet, at der kan være grund til at gennemføre  

 en vis tidsbegrænsning af foranstaltningerne.
 Det er samtidig Justitsministeriets opfattelse, at  

 hensynet til retshåndhævelse og forebyggelse af kriminalitet  

 taler for, at en sådan tidsbegrænsning som udgangspunkt ikke  

 bør udstrækkes til foranstaltninger, der vedrører  

 personfarlig kriminalitet.
Justitsministeriet kan således tilslutte sig  

 Straffelovrådets forslag om, at der gennemføres en  

 tidsbegrænsning af foranstaltninger, der vedrører kriminalitet,  

 der ikke er personfarlig.
Justitsministeriet er endvidere enig i  

 Straffelovrådets forslag om, at foranstaltninger, der vedrører  

 personfarlig kriminalitet, i almindelighed ikke tidsbegrænses.
 Justitsministeriet er - i lighed med Straffelovrådet  

 - af den opfattelse, at en gennemførelse af Straffelovrådets  

 model 1 vil kunne imødekomme hensynet til i hvert fald en vis  

 forudsigelighed ved anvendelse af foranstaltninger efter straffelovens  

 § 68 og § 69, uden at modellen indebærer et afgørende  

 brud med de synspunkter som de gældende regler bygger på.  

 Endvidere er Justitsministeriet enig i, at en gennemførelse af model 1  

 vil sikre en regelmæssig domstolskontrol med de foranstaltninger, der  

 fastsættes på ubestemt tid.
Som det fremgår af afsnit 12 nedenfor, har  

 betænkning nr. 1372/1999 været sendt til høring hos en  

 række myndigheder og organisationer.
Hovedparten af de hørte,  

 herunder Rigsadvokaten, Politimesterforeningen, retspræsidenterne og  

 Dommerforeningen har ikke bemærkninger til betænkningen og  

 forslaget om en tidsbegrænsning af foranstaltninger efter straffelovens  

 § 68 og § 69 i overensstemmelse med betænkningens model  

 1.
På den anden side er navnlig Det Centrale  

 Handicapråd i deres høringssvar kritiske over for  

 betænkningen.
I høringssvaret anføres bl.a., at  

 foranstaltninger over for psykisk udviklingshæmmede bør  

 udmåles på linie med straffe til ikke-udviklingshæmmede,  

 så de kan få »det samme pønale præg og  

 forudsigelighed«.
Justitsministeriet er ikke enig i, at foranstaltninger  

 over for bl.a. psykisk udviklingshæmmede skal have pønalt (dvs.  

 strafmæssigt) præg.
En sådan ordning ville være et  

 helt grundlæggende brud med de principper, som den danske  

 straffelovgivning bygger på.
Her er grundtanken netop, at disse  

 personer skal frifindes for straf og i stedet - om nødvendigt -  

 idømmes foranstaltninger af behandlingsmæssig karakter.
 På den anførte baggrund finder  

 Justitsministeriet, at der bør gennemføres en ændring af  

 straffelovens bestemmelser om foranstaltninger i overensstemmelse med  

 Straffelovrådets forslag (model 1).
11. Lovforslagets økonomiske og administrative konsekvenser Lovforslaget vil medføre en vis merbelastning af  

 domstolene som følge af, at der jævnligt skal ske  

 domstolsprøvelse af spørgsmålet om opretholdelse af  

 foranstaltninger, der efter § 68, stk. 2, 1. pkt., er fastsat  

 på ubestemt tid.
 Merudgifterne skønnes at være af  

 begrænset størrelse og vil kunne afholdes inden for de  

 gældende bevillingsmæssige rammer.
 Samlet set skønnes lovforslaget herefter ikke at  

 medføre merudgifter for det offentlige af betydning, ligesom  

 lovforslaget ikke skønnes at have administrative konsekvenser for det  

 offentlige af betydning.
Lovforslaget har ikke økonomiske eller  

 administrative konsekvenser for erhvervslivet.
Lovforslaget har ingen  

 miljømæssige konsekvenser og indeholder ikke EU-retlige  

 aspekter.
Positive konsekvenser/ mindre udgifter Negative konsekvenser/ merudgifter Økonomiske konsekvenser for stat, kommuner og  

 amtskommuner Ingen af betydning Ingen af betydning Administrative konsekvenser for stat, kommuner og  

 amtskommuner Ingen Ingen af betydning Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter 12. Hørte myndigheder mv.
 Straffelovrådets betænkning nr. 1372/1999  

 om tidsbegrænsning af foranstaltninger efter straffelovens § 68 og  

 § 69 har været sendt til høring hos:
 Præsidenterne for Østre og Vestre Landsret,  

 Københavns Byret samt retterne i Århus, Odense, Ålborg og  

 Roskilde, Den Danske Dommerforening, Dommerfuldmægtigforeningen,  

 Rigsadvokaten, Rigspolitichefen, Politidirektøren i København,  

 Foreningen af Politimestre i Danmark, Politifuldmægtigforeningen,  

 Politiforbundet i Danmark, Kriminalforsorgsforeningen, Dansk  

 Fængselsforbund, HK Landsklubben Kriminalforsorgen, Foreningen af  

 Fængselsinspektører, Advokatrådet,  

 Retslægerådet, Den Almindelige Danske Lægeforening, Dansk  

 Psykiatrisk Selskab, Danske Psykiatere og Børnepsykiateres  

 Organisation, Dansk Psykologforening, Landsforeningen af  

 Patientrådgivere og Bistandsværger, Hovedstadens  

 Sygehusfællesskab, Amtsrådsforeningen, Kommunernes Landsforening,  

 Københavns Kommune, Frederiksberg Kommune, Det Danske Center for  

 Menneskerettigheder, Nævnet for Etnisk Ligestilling, Det Centrale  

 Handicapråd, Center for Ligebehandling af Handicappede, De Samvirkende  

 Invalideorganisationer, Landsforeningen Pårørende til  

 Sindslidende, Landsforeningen LEV, Landsforeningen Sind og  

 Galebevægelsen.
Bemærkninger til lovforslagets enkelte  

 bestemmelser I bilaget til lovforslaget er de foreslåede regler  

 sammenholdt med de nugældende regler.
Til § 1 Til nr. 1 (straffelovens § 68 a) Efter den foreslåede bestemmelse i § 68 a,  

stk. 1, 1. pkt., skal der, hvis en foranstaltning efter § 68  

 eller § 72, jf. § 68, medfører, at den dømte skal  

 anbringes i institution, eller giver mulighed herfor, fastsættes en  

 længstetid på 5 år for denne foranstaltning.
Bestemmelsen  

 er ny i forhold til gældende ret, hvorefter foranstaltninger efter  

 § 68 og § 72, jf. § 68, fastsættes på ubestemt  

 tid.
Den foreslåede bestemmelse indebærer, at der i alle  

 tilfælde skal fastsættes en længstetid på 5 år.  

 Dette udelukker ikke, at der forinden udløbet af længstetiden i  

 medfør af straffelovens § 72 træffes afgørelse om  

 ændring eller ophævelse af foranstaltningen.
Har den  

 dømtes forhold i foranstaltningstiden ændret sig, så den  

 idømte foranstaltning ikke længere kan anses for  

 påkrævet for at forebygge yderligere lovovertrædelser, og  

 kan der ikke peges på andre foranstaltninger, der kan anses for  

 formålstjenlige for at forebygge yderligere lovovertrædelser,  

 skal den pågældende foranstaltning ophæves, jf.  

 straffelovens § 72, jf. § 68, 1. pkt.
Foranstaltningens længstetid omfatter både  

 varigheden af selve foranstaltningen og varigheden af institutionsophold, som  

 foranstaltningen medfører eller kan medføre.
I de  

 tilfælde, hvor afgørelsen ikke medfører  

 institutionsanbringelse, men alene giver mulighed herfor, kan opholdet i  

 institutionen ikke udstrækkes længere end foranstaltningen.
 Med ordet »institution« sigtes til hospital for  

 sindslidende, institution for personer med vidtgående psykiske handicap  

 og andre institutions- eller institutionslignende forhold, f.eks. anbringelse  

 i familiepleje eller på psykiatrisk plejehjem.
 Efter den foreslåede bestemmelse i § 68 a,  

stk. 1, 2. pkt., omfatter længstetiden også  

 foranstaltninger, som senere fastsættes efter § 72, jf. § 68,  

 og som medfører en lempelse af den hidtidige foranstaltning.
Med ordet »lempelse« sigtes for så vidt angår  

 en hidtidig foranstaltning, der har medført institutionsanbringelse,  

 til en senere foranstaltning, der alene giver mulighed for  

 institutionsanbringelse eller f.eks. tilsyn uden mulighed for  

 institutionsanbringelse.
For så vidt angår en hidtidig  

 foranstaltning, der har givet mulighed for institutionsanbringelse, sigtes  

 til en senere foranstaltning, der ikke giver mulighed for  

 institutionsanbringelse, men f.eks. alene indebærer tilsyn.
Ændres en hidtidig foranstaltning, der har givet  

 mulighed for institutionsanbringelse, senere til en foranstaltning, der  

 medfører institutionsanbringelse, indebærer ændringen en  

 skærpelse i forhold til den dømte, idet foranstaltningen  

 medfører, at den dømte skal opholde sig på institutionen.  

 For en sådan foranstaltning skal der derfor fastsættes en  

 længstetid på 5 år efter den foreslåede bestemmelse i  

 § 68 a, stk. 1, 1. pkt.
Det samme gælder, såfremt en  

 foranstaltning, der oprindeligt har medført institutionsanbringelse og  

 senere er ændret til tilsyn uden mulighed for institutionsanbringelse,  

 på ny ændres til en foranstaltning, der medfører  

 institutionsanbringelse eller mulighed herfor.
Den foreslåede bestemmelse i § 68 a,  

stk. 1, 3. pkt., åbner mulighed for, at retten efter  

 anmodning fra anklagemyndigheden ved kendelse kan fastsætte en ny  

 længstetid på 2 år.
Forlængelse kan ske med 2  

 år ad gangen, dvs. også i tilfælde, hvor længstetiden  

 tidligere har været forlænget med 2 år i medfør af  

 denne bestemmelse.
Forlængelse kan imidlertid kun ske under  

 særlige omstændigheder, f.eks. hvis den dømtes tilstand er  

 blevet forværret på en sådan måde, at den  

 pågældende frembyder fare for andre, eller hvor der i  

 øvrigt ved længstetidens udløb foreligger et  

 åbenbart behov for at fortsætte en behandling eller pleje, der er  

 motiveret af kriminalitetsforebyggende hensyn.
 Ved foranstaltninger, der omfattes af den foreslåede  

 bestemmelse i § 68 a, stk. 1, dvs. foranstaltninger, der  

 medfører institutionsanbringelse eller giver mulighed herfor,  

 fastsættes i almindelighed ingen længstetid, hvis den  

 dømte findes skyldig i drab, røveri, frihedsberøvelse,  

 alvorlig voldsforbrydelse, trusler af den i § 266 nævnte art,  

 brandstiftelse, voldtægt eller anden alvorlig  

 sædelighedsforbrydelse eller i forsøg på en af de  

 nævnte forbrydelser, jf. den foreslåede bestemmelse i § 68  

 a, stk. 2, 1. pkt.
Bestemmelsen indeholder en udtømmende opregning af  

 de gerningstyper, som kan føre til, at der fastsættes en  

 tidsubestemt foranstaltning, der medfører, at den dømte skal  

 anbringes i institution, eller som giver mulighed herfor.
Herved udelukkes  

 det, at der kan anvendes tidsubestemte foranstaltninger af denne type i  

 anledning af berigelseskriminalitet, der ikke er forbundet med vold eller  

 trussel om vold.
Spørgsmålet om, hvorvidt en forbrydelse i  

 øvrigt er omfattet af bestemmelsen, f.eks. har karakter af en alvorlig  

 voldsforbrydelse, afhænger af en konkret vurdering af forbrydelsens  

 beskaffenhed og de omstændigheder, hvorunder den er begået.
Den foreslåede bestemmelse i § 68 a,  

 stk. 2, 1. pkt., indebærer, at der »i almindelighed« ikke  

 fastsættes nogen længstetid.
Bestemmelsen udelukker således  

 ikke, at der f.eks. ved trusler af den i § 266 nævnte art i  

 medfør af den foreslåede bestemmelse i § 68 a, stk. 1,  

 1. pkt., fastsættes en længstetid på 5 år, hvis det  

 efter en konkret vurdering findes tilstrækkeligt for at forebygge  

 yderligere lovovertrædelser, jf. straffelovens § 68, 1. pkt.  

 Indtræder der under foranstaltningstiden sådanne ændringer  

 i den dømtes forhold, at retten, hvis disse forhold havde foreligget  

 ved sagens pådømmelse, efter den foreslåede bestemmelse i  

 § 68 a, stk. 2, 1. pkt., havde fastsat foranstaltningen på  

 ubestemt tid, må der efter omstændighederne ved kendelse  

 fastsættes en ny længstetid i medfør af den  

 foreslåede bestemmelse i § 68 a, stk. 1, 2. pkt.
Er der i medfør af den foreslåede bestemmelse  

 i § 68 a, stk. 2, 1. pkt., ikke fastsat en længstetid, skal  

 anklagemyndigheden efter den foreslåede bestemmelse i § 68 a,  

stk. 2, 2. pkt., indbringe spørgsmålet om  

 ændring eller endelig ophævelse af den fastsatte foranstaltning  

 for retten 5 år efter afgørelsen, medmindre  

 spørgsmålet har været forelagt for retten inden for de  

 sidste to år.
Derefter skal spørgsmålet forelægges  

 for retten mindst hvert andet år, jf. den foreslåede bestemmelse  

 i § 68 a, stk. 2, 3. pkt.
Formålet med disse  

 bestemmelser er at sikre, at der jævnligt sker domstolsprøvelse  

 af spørgsmålet om opretholdelse af foranstaltninger, der efter  

 § 68, stk. 2, 1. pkt., er fastsat på ubestemt tid.
 Den foreslåede bestemmelse i § 68 a,  

 stk. 2, 2. pkt., indebærer, at anklagemyndigheden på eget  

 initiativ skal indbringe spørgsmålet om ændring eller  

 endelig ophævelse af foranstaltningen for retten 5 år efter  

 afgørelsen og derefter hvert andet år, dvs. 5, 7, 9, 11 osv.  

 år efter afgørelsen.
Med ordet »afgørelsen« sigtes til den dom, som  

 retten har afsagt ved straffesagens pådømmelse i medfør  

 af straffelovens § 68. Efter straffelovens § 72, stk. 1, jf.  

 § 68, kan en foranstaltning, der ikke indebærer  

 institutionsanbringelse eller mulighed herfor, ændres til en  

 sådan foranstaltning, hvis det f.eks. på grund af en  

 indtrådt forværring af den dømtes tilstand eller ny  

 kriminalitet må anses for påkrævet for at forebygge  

 yderligere lovovertrædelser.
Har retten i medfør af § 72  

 ved kendelse f.eks. ændret en foranstaltning, der lyder på  

 ambulant behandling, til en foranstaltning, der medfører behandling i  

 eller under tilsyn af hospital for sindslidende, omfattes denne kendelse  

 også af ordet »afgørelse« i den foreslåede bestemmelse i  

 § 68 a, stk. 2, 2. pkt.
Dette forudsætter dog, at den  

 kriminalitet, som sagen bygger på, er omfattet af den foreslåede  

 bestemmelse i § 68 a, stk. 2, 1. pkt.
 Pligten for anklagemyndigheden til at indbringe  

 spørgsmålet om opretholdelse af den tidsubestemte foranstaltning  

 for retten 5 år efter afgørelsen gælder alene, hvis  

 spørgsmålet om ændring eller endelig ophævelse af  

 foranstaltningen, jf. straffelovens § 72, ikke har været forelagt  

 for retten inden for de sidste to år, f.eks. fordi  

 spørgsmålet om opretholdelse af foranstaltningen har været  

 forelagt for retten på den dømtes initiativ 4 år efter  

 dommen.
Den foreslåede bestemmelse i § 68 a,  

 stk. 3, regulerer de foranstaltninger, der ikke omfattes af den  

 foreslåede bestemmelse i § 68 a, stk. 1. Hermed sigtes til  

 foranstaltninger, der ikke medfører institutionsanbringelse eller  

 mulighed herfor, og som ikke er fastsat som led i en lempelse af en tidligere  

 tidsbegrænset foranstaltning, der medfører  

 institutionsanbringelse eller mulighed herfor, jf. den foreslåede  

 bestemmelse i § 68 a, stk. 1, 2. pkt.
For sådanne  

 foranstaltninger gælder, at der ved afgørelsen skal  

 fastsættes en længstetid for foranstaltningen, der ikke kan  

 overstige 3 år.
Under særlige omstændigheder kan retten  

 efter anmodning fra anklagemyndigheden ved kendelse forlænge  

 længstetiden.
I modsætning til foranstaltninger efter den  

 foreslåede bestemmelse i § 68 a, stk. 1, 3. pkt., der kan  

 forlænges med 2 år ad gangen, jf. ovenfor, kan den samlede  

 længstetid for foranstaltninger efter den foreslåede bestemmelse  

 i § 68 a, stk. 3, ikke overstige 5 år, jf. den  

 foreslåede bestemmelse i § 68 a, stk. 3, 3. pkt.
Den foreslåede bestemmelse indebærer i forhold  

 til gældende ret, at der for sådanne foranstaltninger  

 indføres en tidsbegrænsning af foranstaltningens varighed til  

 maksimalt 5 år.
Med den foreslåede bestemmelse i § 68 a,  

 stk. 3, tilsigtes ingen ændring af straffelovens § 68 og  

 § 72, jf. § 68. I tilfælde, hvor det f.eks. på grund af  

 en indtrådt forværring i den dømtes tilstand eller ny  

 kriminalitet i foranstaltningstiden må anses for påkrævet  

 for at forebygge yderligere lovovertrædelser, udelukker den  

 foreslåede bestemmelse i § 68 a, stk. 3, således ikke,  

 at der i medfør af § 72, jf. § 68, afsiges kendelse, hvorved  

 en foranstaltning, der omfattes af stk. 3, ændres (skærpes)  

 til en foranstaltning, som omfattes af den foreslåede bestemmelse i  

 § 68 a, stk. 1, eller efter omstændighederne stk. 2.
Til nr. 2 (straffelovens § 69, stk. 2) Ophævelsen af § 69, stk. 2, er en  

 konsekvens af den foreslåede nye bestemmelse i § 69 a.
Til nr. 3 (straffelovens § 69 a) Befandt gerningsmanden sig ved den strafbare handlings  

 foretagelse i en tilstand, der var betinget af mangelfuld udvikling,  

 svækkelse eller forstyrrelse af de psykiske funktioner, og som ikke er  

 af den i § 16 nævnte beskaffenhed, kan retten, såfremt det  

 findes formålstjenligt, i stedet for at idømme straf  

 træffe bestemmelse om foranstaltninger som nævnt i § 68, 2.  

 pkt., jf. den gældende bestemmelse i straffelovens § 69,  

 stk. 1.
Efter den gældende bestemmelse i § 69,  

 stk. 2, skal der, hvis en afgørelse efter stk. 1  

 medfører, at den dømte skal anbringes i institution, eller hvis  

 afgørelsen giver mulighed herfor, ved dommen fastsættes en  

 længstetid for opholdet, der i almindelighed ikke kan overstige 1  

 år.
Under særlige omstændigheder kan retten efter anmodning  

 fra anklagemyndigheden ved kendelse fastsætte en ny  

 længstetid.
 Det foreslås, at denne ordning ændres  

 således at der, hvis afgørelsen medfører, at den  

 dømte skal anbringes i institution, eller giver mulighed herfor, skal  

 fastsættes en længstetid for foranstaltningen på 5 år  

 og en længstetid for opholdet, der i almindelighed ikke kan overstige 1  

 år, jf. den foreslåede § 69 a, stk. 1. Endvidere  

 medfører den foreslåede bestemmelse i lighed med den  

 foreslåede bestemmelse i § 68 a, stk. 1, 2. pkt., at  

 længstetiden på 5 år også omfatter foranstaltninger,  

 som senere fastsættes efter § 72, jf. § 68, og som  

 medfører en lempelse af den hidtidige foranstaltning, jf. herved  

 bemærkningerne ovenfor til den foreslåede bestemmelse i § 68  

 a, stk. 1, 2. pkt.
Under særlige omstændigheder kan retten efter  

 anmodning fra anklagemyndigheden ved kendelse fastsætte en ny  

 længstetid på 2 år (ad gangen) for foranstaltningen, jf.  

 herved den foreslåede bestemmelse i § 68 a, stk. 1, 3. pkt.,  

 eller en ny længstetid for opholdet.
Der sigtes hermed til  

 tilfælde, hvor den dømtes tilstand er blevet forværret  

 på en sådan måde, at den pågældende frembyder  

 fare for andre, eller hvor der i øvrigt ved længstetidens  

 udløb foreligger et åbenbart behov for at fortsætte en  

 behandling eller pleje, der er motiveret af kriminalitetsforebyggende  

 hensyn.
Forslaget til en ny § 69 a, stk. 1,  

 indebærer i forhold til den gældende regel i § 69,  

 stk. 2, at der indføres en tidsbegrænsning, idet  

 foranstaltninger af den omhandlede type i almindelighed ikke kan  

 udtrækkes ud over 5 år.
En lignende tidsbegrænsning er  

 fastsat i den foreslåede bestemmelse i § 68 a, stk. 1, der  

 angår den personkreds, som omfattes af straffelovens § 68. At der  

 tillige skal fastsættes en længstetid for opholdet, der i  

 almindelighed ikke kan overstige et år, svarer til den gældende  

 bestemmelse i § 69, stk. 2, 1. pkt.
Forslaget til krav om  

 længstetid for foranstaltningen fører imidlertid til, at  

 opholdet, der efter den foreslåede bestemmelse i almindelighed ikke  

 overstiger 1 år, ikke kan udstrækkes ud over den fastsatte  

 længstetid for foranstaltningen.
Den foreslåede bestemmelse i § 69 a,  

 stk. 2, indebærer, at der i de tilfælde, der omfattes af  

 § 69 a, stk. 1, jf. ovenfor, i almindelighed ikke fastsættes  

 en længstetid for foranstaltningen, hvis den dømte findes  

 skyldig i drab, røveri, frihedsberøvelse, alvorlig  

 voldsforbrydelse, trusler af den i § 266 nævnte art,  

 brandstiftelse, voldtægt eller anden alvorlig  

 sædelighedsforbrydelse eller i forsøg på en af de  

 nævnte forbrydelser.
For så vidt angår  

 spørgsmålet om domstolsprøvelse af  

 spørgsmålet om opretholdelse af foranstaltningen, finder den  

 foreslåede bestemmelse i § 68 a, stk. 2, 2. og 3. pkt.,  

 tilsvarende anvendelse.
 Den foreslåede bestemmelse i § 69 a,  

 stk. 2, vedrører personer, som er omfattet af den  

 nugældende bestemmelse i straffelovens § 69, stk. 1, (der  

 bliver § 69) og svarer til den foreslåede bestemmelse i § 68  

 a, stk. 2, der retter sig mod personer, som er omfattet af straffelovens  

 § 68. Dog skal der som hidtil, også når der er tale om  

 personfarlig kriminalitet, fastsættes en længstetid for opholdet,  

 der i almindelighed ikke kan overstige 1 år, jf. herved § 69 a,  

 stk. 1, 1. pkt., og bemærkningerne ovenfor.
Efter den foreslåede bestemmelse i § 69 a,  

 stk. 3, skal der ved andre foranstaltninger end de i stk. 1  

 nævnte ved afgørelsen fastsættes en længstetid for  

 foranstaltningen, der ikke kan overstige 3 år.
Under særlige  

 omstændigheder kan retten efter anmodning fra anklagemyndigheden ved  

 kendelse forlænge længstetiden.
Den samlede tid for  

 foranstaltningen kan ikke overstige 5 år.
Med »andre foranstaltninger end de i stk. 1  

 nævnte« sigtes til foranstaltninger, der ikke medfører  

 institutionsanbringelse eller mulighed herfor, og som ikke er fastsat som led  

 i en lempelse af en tidligere tidsbegrænset foranstaltning, der har  

 medført institutionsanbringelse eller mulighed herfor, jf. den  

 foreslåede bestemmelse i § 69 a, stk. 1, 2. pkt., men f.eks.  

 alene indebærer tilsyn eller pligt til at følge et ambulant  

 psykiatrisk behandlingsforløb.
Bestemmelsen indebærer i forhold  

 til den gældende regel i § 69, stk. 1, (der bliver § 69)  

 at der indføres en tidsbegrænsning, idet foranstaltninger af den  

 omhandlede type maksimalt kan vare 5 år.
En lignende bestemmelse er  

 fastsat i den foreslåede bestemmelse i § 68 a, stk. 3, med  

 henblik på personer, der omfattes af straffelovens § 68.
Til nr. 4 (straffelovens § 72) Efter den gældende regel i straffelovens § 72,  

 stk. 1, træffes bestemmelse om ændring eller endelig  

 ophævelse af en foranstaltning efter §§ 68-70 ved kendelse efter  

 begæring fra anklagemyndigheden, anstaltsledelsen, bistandsværgen  

 eller den dømte.
Også spørgsmålet om ændring  

 eller endelig ophævelse af en idømt foranstaltning  

 afgøres efter straffelovens § 68, dvs. med udgangspunkt i,  

 hvilken foranstaltning der i det enkelte tilfælde må anses for  

 formålstjenlig for at forebygge yderligere lovovertrædelser.
Har  

 den dømtes forhold i foranstaltningstiden ændret sig, så  

 den idømte foranstaltning ikke længere kan anses for  

 formålstjenlig for at forebygge yderligere lovovertrædelser, og  

 kan der ikke peges på andre formålstjenlige foranstaltninger,  

 skal den pågældende foranstaltning ophæves, jf. § 72,  

 jf. § 68, 1. pkt.
Efter pkt. 2 i Rigsadvokatens meddelelse nr. 2/1997, jf.  

 pkt. 1.1.1. og 1.1.3. i Rigsadvokatens meddelelse nr. 7/1992, fører  

 statsadvokaterne kontrol med varigheden af idømte tidsubestemte  

 foranstaltninger i medfør af straffelovens § 68. Endvidere  

 fører Rigsadvokaten kontrol med varigheden af idømte  

 forvaringsforanstaltninger.
Rigsadvokaten indhenter med jævne mellemrum  

 en udtalelse fra vedkommende institution om, hvorvidt foranstaltningen  

 bør opretholdes, ændres eller ophæves, jf. pkt. 4 i  

 meddelelse nr. 2/1997.
Statsadvokaternes kontrol med varigheden af idømte  

 tidsubestemte foranstaltninger i medfør af straffelovens § 68  

 indebærer i praksis normalt, at der én gang om året  

 indhentes en erklæring fra vedkommende institution om behovet for  

 opretholdelse af foranstaltningen.
Såfremt den dømte,  

 institutionen eller bistandsværgen fremsætter begæring om  

 foranstaltningsændring, indbringes sagen, eventuelt efter  

 forelæggelse for Retslægerådet, for retten, hvorunder  

 anklagemyndigheden efter en konkret vurdering enten tilslutter eller  

 modsætter sig begæringen.
Fremsættes der ikke  

 begæring om foranstaltningsændring, vurderer statsadvokaten  

 på grundlag af erklæringen fra institutionen og eventuelt efter  

 forelæggelse for Retslægerådet, om sagen af  

 anklagemyndigheden bør indbringes for retten med henblik på  

 foranstaltningsændring.
Heri indgår proportionalitetshensyn.  

 Såfremt der ikke ses at være behov for ændring, vurderes  

 spørgsmålet på ny efter et år.
I anklagemyndighedens vurdering af  

 spørgsmålet om foranstaltningsændring indgår  

 således bl.a., hvilken tidsbestemt straf der ville være  

 idømt for det pågældende forhold.
Ved denne vurdering skal  

 der imidlertid også tages hensyn til kriminalitetens art og grovhed  

 sammenholdt med den lægelige vurdering af risikoen for recidiv, jf.  

 straffelovens § 68.
Ved den foreslåede affattelse af § 72,  

 stk. 1, lovfæstes anklagemyndighedens pligt til at påse,  

 at en foranstaltning efter §§ 68, 69 eller 70 ikke opretholdes i  

 længere tid og videre omfang end nødvendigt.
Bestemmelsen  

 indebærer bl.a., at der efter omstændighederne kan være  

 pligt til at indbringe spørgsmålet om opretholdelse af den  

 fastsatte foranstaltning før udløbet af den længstetid,  

 der gælder efter den foreslåede bestemmelse i § 68 a,  

 stk. 1 og 3, samt de foreslåede bestemmelser i § 69 a,  

 stk. 1 og 2, og før der efter den foreslåede bestemmelse i  

 § 68 a, stk. 2, 2. pkt., indtræder pligt for  

 anklagemyndigheden til at forelægge spørgsmålet om  

 opretholdelse af en fastsat tidsubestemt foranstaltning for retten.
 Med den foreslåede bestemmelse i stk. 2,  

 foretages visse redaktionelle ændringer i den nugældende  

 bestemmelse i § 72, stk. 2, så det bl.a. kommer til at  

 fremgå, at adgangen til at forlange domstolsprøvelse af  

 spørgsmålet om opretholdelse af den fastsatte foranstaltning i  

 første række tilkommer den dømte og den  

 pågældendes bistandsværge.
Udtrykket »institutionens ledelse« omfatter bl.a. ledelsen  

 af det hospital eller den behandlingsinstitution, hvor den dømte  

 opholder sig.
Ordet »kriminalforsorgen« sigter til den del af  

 kriminalforsorgen, der fører tilsyn med den dømte, dvs.  

 kriminalforsorgen i frihed.
Til nr. 5 (straffelovens § 73, stk. 1) Ændringen er en konsekvens af den foreslåede  

 ophævelse af straffelovens § 69, stk. 2, jf. lovforslagets  

 § 1, nr. 2.
Til nr. 6 (straffelovens § 97, stk. 2, nr. 2) Ændringen er en konsekvens af den foreslåede  

 nye bestemmelse i straffelovens § 68 a, jf. lovforslagets § 1, nr.  

 1.
Til § 2 Det foreslås, at loven træder i kraft den 1.  

 juli 2000.
Efter stk. 2 gælder de nye bestemmelser  

 i straffelovens § 68 a og § 69 a om tidsbegrænsning af  

 foranstaltninger efter straffelovens § 68 og § 69 for  

 foranstaltninger, der idømmes efter lovens ikrafttræden.
Det  

 samme gælder sager efter straffelovens § 72 om skærpelse af  

 tidligere idømte foranstaltninger.
Derimod gælder de nye bestemmelser i § 68 a og  

 § 69 a ikke for sager af denne karakter, der er endeligt afgjort  

 før lovens ikrafttræden.
De nye bestemmelser gælder heller  

 ikke for sager om ændring eller endelig ophævelse af  

 foranstaltninger efter straffelovens § 72, der afgøres efter  

 lovens ikrafttræden, og hvor foranstaltningen efter rettens  

 afgørelse opretholdes eller lempes.
 Den nye bestemmelse i straffelovens § 72,  

 stk. 1, om anklagemyndighedens pligt til at påse, at en  

 foranstaltning efter straffelovens § 68 og § 69 ikke opretholdes i  

 længere tid og videre omfang end nødvendigt gælder for  

 alle foranstaltninger, der opretholdes eller idømmes efter lovens  

 ikrafttræden.
For så vidt angår tidligere idømte  

 foranstaltninger, der ikke omfattes af de nye regler om  

 tidsbegrænsninger (jf. ovenfor), forudsættes det, at  

 anklagemyndigheden i medfør af § 72, stk. 1 og 2, af egen  

 drift indbringer spørgsmålet om ændring eller endelig  

 ophævelse af foranstaltningen for retten senest, når der er  

 forløbet henholdsvis 3 eller 5 år fra dommen blev afsagt,  

 afhængig af, om foranstaltningen - hvis sagen var afgjort efter lovens  

 ikrafttræden - ville være omfattet af straffelovens § 68 a,  

 stk. 1 og 2, eller § 69 a, stk. 1 og 2,  

 (frihedsberøvende foranstaltninger: 5 år) eller af § 68 a,  

 stk. 3, eller § 69 a, stk. 3 (ikke-frihedsberøvende  

 foranstaltninger: 3 år). Dette gælder dog ikke, hvis  

 spørgsmålet om ændring eller endelig ophævelse af  

 foranstaltning tidligere har været forelagt for retten.
Det vil  

 endvidere bero på en konkret vurdering efter den nye bestemmelse i  

 straffelovens § 72, stk. 1, om anklagemyndigheden senere på  

 ny skal indbringe disse sager for retten af egen drift.
Til § 3 Bestemmelsen indebærer, at loven ikke gælder  

 for Færøerne og Grønland.
Loven kan dog sættes helt  

 eller delvis i kraft for Færøerne ved kongelig anordning.
Bilag Lovforslaget sammenholdt med gældende lov Gældende formulering Lovforslaget § 1 I straffeloven, jf. lovbekendtgørelse nr. 648 af 12. august 1997,  

 som ændret ved § 3 i lov nr. 403 af 26. juni 1998, § 3 i lov  

 nr. 473 af 1. juli 1998 og lov nr. 141 af 17. marts 1999, foretages  

 følgende ændringer:
 1. Efter § 68 indsættes:
»§ 68 a.
Medfører en foranstaltning efter § 68  

 eller § 72, jf. § 68, at den dømte skal anbringes i  

 institution, eller giver foranstaltningen mulighed herfor, fastsættes  

 en længstetid på 5 år for denne foranstaltning.  

 Længstetiden omfatter også foranstaltninger, som senere  

 fastsættes efter § 72, jf. § 68, og som medfører en  

 lempelse af den hidtidige foranstaltning.
Under særlige  

 omstændigheder kan retten efter anmodning fra anklagemyndigheden ved  

 kendelse fastsætte en ny længstetid på 2 år.
Stk. 2. I de tilfælde, der er omhandlet i stk. 1,  

 fastsættes dog i almindelighed ingen længstetid, hvis den  

 dømte findes skyldig i drab, røveri, frihedsberøvelse,  

 alvorlig voldsforbrydelse, trusler af den i § 266 nævnte art,  

 brandstiftelse, voldtægt eller anden alvorlig  

 sædelighedsforbrydelse eller i forsøg på en af de  

 nævnte forbrydelser.
Er der ikke fastsat en længstetid,  

 indbringer anklagemyndigheden spørgsmålet om ændring eller  

 endelig ophævelse af foranstaltningen for retten 5 år efter  

 afgørelsen, medmindre spørgsmålet har været  

 forelagt for retten inden for de sidste to år.
Derefter  

 forelægges spørgsmålet for retten mindst hvert andet  

 år.
Stk. 3. Ved andre foranstaltninger end de i stk. 1  

 nævnte fastsættes en længstetid for foranstaltningen, der  

 ikke kan overstige 3 år.
Under særlige omstændigheder kan  

 retten efter anmodning fra anklagemyndigheden ved kendelse forlænge  

 længstetiden.
Den samlede tid for foranstaltningen kan ikke overstige 5  

 år.« § 69. --- 2. § 69, stk. 2, ophæves.
Stk. 2. Medfører en afgørelse efter stk. 1,  

 at den dømte skal anbringes i institution, eller giver  

 afgørelsen mulighed herfor, fastsættes ved dommen en  

 længstetid for opholdet, der i almindelighed ikke kan overstige 1  

 år.
Under særlige omstændigheder kan retten efter anmodning  

 fra anklagemyndigheden ved kendelse fastsætte en ny  

 længstetid.
 3. Efter § 69 indsættes:
»§ 69 a.
Medfører en foranstaltning efter § 69, at  

 den dømte skal anbringes i institution, eller giver foranstaltningen  

 mulighed herfor, fastsættes en længstetid på 5 år for  

 denne foranstaltning og en længstetid for opholdet, der i almindelighed  

 ikke kan overstige 1 år.
Længstetiden på 5 år  

 omfatter også foranstaltninger, som senere fastsættes efter  

 § 72, jf. § 69 og § 68, 2. pkt., og som medfører en  

 lempelse af den hidtidige foranstaltning.
Under særlige  

 omstændigheder kan retten efter anmodning fra anklagemyndigheden ved  

 kendelse fastsætte en ny længstetid på 2 år for  

 foranstaltningen eller en ny længstetid for opholdet.
 Stk. 2. I de tilfælde, der er omhandlet i stk. 1,  

 fastsættes dog i almindelighed ingen længstetid for  

 foranstaltningen, hvis den dømte findes skyldig i drab, røveri,  

 frihedsberøvelse, alvorlig voldsforbrydelse, trusler af den i  

 § 266 nævnte art, brandstiftelse, voldtægt eller anden  

 alvorlig sædelighedsforbrydelse eller i forsøg på en af de  

 nævnte forbrydelser. § 68 a, stk. 2, 2. og 3. pkt., finder  

 tilsvarende anvendelse.
Stk. 3. Ved andre foranstaltninger end de i stk. 1  

 nævnte fastsættes en længstetid for foranstaltningen, der  

 ikke kan overstige 3 år.
Under særlige omstændigheder kan  

 retten efter anmodning fra anklagemyndigheden ved kendelse forlænge  

 længstetiden.
Den samlede tid for foranstaltningen kan ikke overstige 5  

 år.« § 72. Bestemmelse om ændring eller om endelig  

 ophævelse af en foranstaltning efter §§ 68-70 træffes ved  

 kendelse efter begæring fra anklagemyndigheden, anstaltslederen,  

 bistandsværgen eller den dømte.
Begæring fra  

 anstaltsledelsen, bistandsværgen eller den dømte  

 fremsættes over for anklagemyndigheden, der snarest muligt indbringer  

 spørgsmålet for retten.
Tages en begæring fra  

 bistandsværgen eller den dømte ikke til følge, kan ny  

 begæring ikke fremsættes, før der er forløbet et  

 halvt år fra kendelsens afsigelse.
Stk. 2. --- 4. § 72, stk. 1, ophæves og i stedet  

 indsættes:
 »§ 72. Det påhviler anklagemyndigheden at påse, at  

 en foranstaltning efter §§ 68, 69 eller 70 ikke opretholdes i  

 længere tid og videre omfang end nødvendigt.
Stk. 2. Bestemmelse om ændring eller endelig  

 ophævelse af en foranstaltning efter §§ 68, 69 eller 70  

 træffes ved kendelse efter anmodning fra den dømte,  

 bistandsværgen, anklagemyndigheden, institutionens ledelse eller  

 kriminalforsorgen.
Anmodning fra den dømte, bistandsværgen,  

 institutionens ledelse eller kriminalforsorgen fremsættes over for  

 anklagemyndigheden, der snarest muligt indbringer spørgsmålet  

 for retten.
Tages en anmodning fra den dømte eller  

 bistandsværgen ikke til følge, kan ny anmodning ikke  

 fremsættes, før der er forløbet et halvt år fra  

 kendelsens afsigelse.« Stk. 2 bliver herefter stk. 3.
§ 73. Er den, der har begået en strafbar handling, efter  

 dennes foretagelse, men før dom er afsagt, kommet i en ikke blot  

 forbigående tilstand af den i § 16 eller § 69, stk. 1,  

 nævnte art, afgør retten, om straf skal idømmes eller  

 bortfalde.
Hvis det findes formålstjenligt, kan retten bestemme, at  

 foranstaltninger efter § 68 eller § 69 skal anvendes i stedet for  

 straf, eller indtil straffen måtte kunne fuldbyrdes.
 5. I § 73, stk. 1, 1. pkt., ændres  

 »§ 69, stk. 1,« til: «§ 69«.
Stk. 2-3. --- § 97. --- Stk. 2. Forældelsesfristen er 1)	5 år for hæfte og fængsel indtil 1 år, 2)	10 år for fængsel i mere end 1 år, men ikke over 4  

 år, samt for foranstaltninger efter §§ 68-69, 6. I § 97, stk. 2, nr. 2, ændres  

 »§§ 68-69« til: »§ 68 og § 69«.
3)	15 år for fængsel i mere end 4 år, men ikke over 8  

 år, samt for forvaring efter § 70 og 4)	20 år for fængsel på tid over 8 år.
