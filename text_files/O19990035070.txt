 Resumé  



  

 Socialministeriet traf afgørelse om at en udlænding - der havde del i  

 forældremyndigheden over sin herboende danske søn - skulle hjemsendes efter  

 bistandslovens § 4. Ministeriet mente ikke den pågældende havde en sådan  

 tilknytning til Danmark at han kunne modtage hjælp til vedvarende  

 forsørgelse.  

 Afgørelsen blev sendt til kommunen med kopi til faderen.
Retshjælpen bad ministeriet om at genoptage sagen under  

 henvisning til at ministeriet ikke i afgørelsen havde inddraget artikel 8 i  

 den  

 europæiske menneskerettighedskonvention.
Ministeriet afslog mundtligt at  

 genoptage sagen og henviste til at afgørelsen var i overensstemmelse med  

 sædvanlig praksis.
Ministeriet lovede at meddele afgørelsen skriftligt  

 hvilket  

 dog aldrig skete.
Retshjælpen bad herefter om at klagen til ombudsmanden blev  

 tillagt opsættende virkning.
Ministeriet meddelte at det måtte være  

 udlændingemyndighederne der skulle tage stilling til dette spørgsmål.
Ombudsmanden udtalte bl.a. at Socialministeriet i sin samlede  

 vurdering af sagen havde undladt at inddrage væsentlige kriterier, omfanget  

 af udlændingens samvær med sønnen samt artikel 8 i  

 menneskerettighedskonventionen.  

 Ombudsmanden mente det var stærkt kritisabelt at ministeriet havde inddraget  

 og lagt vægt på et i denne sammenhæng ulovligt kriterium - hensynet til hvad  

 der var bedst for barnet.
Det var beklageligt at ministeriet til støtte for  

 sin  

 afgørelse havde henvist til at den pågældende kunne søge og få  

 opholdstilladelse  

 fra hjemlandet hvis han fandt beskæftigelse i Danmark.
Argumentet byggede  

 efter  

 ombudsmandens opfattelse på en retsvildfarelse.
Ombudsmanden konstaterede endvidere: at ministeriets begrundelse  

 for afgørelsen ikke opfyldte kravene i forvaltningslovens § 24, at afgørelsen  

 ikke blev meddelt udlændingen direkte, at ministeriet ikke som lovet meddelte  

 en skriftlig begrundelse for det mundtlige afslag på genoptagelse, og at  

 ministeriets mundtlige begrundelse for afslaget på genoptagelse var direkte  

 forkert.
Endelig udtalte ombudsmanden at Socialministeriet efter hans  

 opfattelse ikke generelt var afskåret fra at tillægge klagen til ombudsmanden  

 opsættende virkning.
Derfor var det beklageligt at ministeriet ikke over for  

 retshjælpen havde taget stilling til anmodningen om opsættende virkning.
Det  

 var endvidere meget beklageligt at ministeriet ikke havde svaret straks efter  

 modtagelsen af retshjælpens anmodning.
Ombudsmanden bad ministeriet genoptage  

 sagen og træffe en ny afgørelse vedrørende hjemsendelsesspørgsmålet. (J.nr.  

 1998-0579-649).
Hjemsendelse af udlænding efter bistandslovens § 4.  

 Inddragelse af kriterier.
Retsvildfarelse.
Begrundelse.
Afgørelsens  

 meddelelse.  

 Genoptagelse.
Opsættende virkning Af sagen fremgik at A - der  

 var statsborger i X-land - traf sin tidligere ægtefælle, den danske  

 statsborger  

 C, i 1989. Han samlevede med hende i udlandet til august måned 1992 hvor C og  

 parrets fælles barn, B, der var født den 18. maj 1991, tog ophold alene i  

 Danmark.
I perioden 1992 til 1995  

 indrejste A til Danmark så ofte det kunne lade sig gøre i perioder af tre  

 måneder.  

 Den 1. september 1995 indgik han og C ægteskab i Danmark.
Udlændingestyrelsen  

 meddelte den 7. november 1995 den pågældende opholds- og arbejdstilladelse på  

 grundlag af ægteskabet.
Den 28. juni 1996 blev der af  

 Århus Statsamt udfærdiget bevilling til separation mellem C og A.
I  

 forbindelse  

 hermed blev det aftalt som vilkår for separationen at ægtefællerne fortsat  

 skulle have fælles forældremyndighed over B.
Udlændingestyrelsen afslog  

 den 14. februar 1997 at forlænge As opholds- og arbejdstilladelse under  

 henvisning  

 til separationsbevillingen og samlivsophøret.
Udlændingestyrelsen fandt ved  

 afgørelsen ikke at den omstændighed at A og C havde fælles forældremyndighed  

 over B kunne føre til at opholdstilladelsen burde forlænges.
Styrelsen lagde ved  

 afgørelsen vægt på at B boede hos sin mor, og at A - som statsborger i X-land  

 - kunne indrejse og opholde sig her i landet i indtil tre måneder fra  

 indrejsen  

 og herunder ville kunne udøve samvær med sit barn.
Styrelsen lagde herudover  

 vægt på at han i perioden fra august 1992 til indrejsen i Danmark i juni 1995  

 løbende havde udøvet samvær med sønnen i Danmark, mens han havde haft bopæl i  

 X-land.
 Den 5. marts 1997 klagede  

 Århus Retshjælp over Udlændingestyrelsens afgørelse til Indenrigsministeriet.  

 Retshjælpen henviste i den forbindelse navnlig til artikel 8 i den europæiske  

 menneskerettighedskonvention og anførte at artikel 8 tilsikrede A og dennes  

 søn ret til et familieliv med hinanden, hvilket efter retshjælpens opfattelse  

 forudsatte at de boede inden for en rimelig geografisk afstand af hinanden.
 I afgørelse af 26. juni 1997  

 meddelte Indenrigsministeriet bl.a. følgende:
 Det fremgår af sagen, at  

 Deres klient og (C) indgik ægteskab den 1. september 1995.
 Det fremgår endvidere af  

 sagen, at Deres klient og (C) blev separeret den 28. juni 1996. Deres klient  

 og (C) fik i den anledning fælles forældremyndighed over barnet, (B).
 I den anledning skal  

 Indenrigsministeriet meddele, at man efter en gennemgang af sagen finder, at  

 Deres klients opholdstilladelse bør forlænges, jf. udlændingelovens § 9, stk.  

 1, nr. 2, jf. § 19, stk. 5, jf. § 26, stk. 1, nr. 2.
Udlændingestyrelsen er  

 herfra underrettet om afgørelsen. Den 24. september 1997  

 indberettede Århus Kommune A til Socialministeriet efter bistandslovens § 4.  

 Af indberetningen fremgik bl.a. at pågældende havde været udrejst fra den 4.  

 april til den 1. maj 1997, at han havde modtaget bistandshjælp i anledning af  

 det nu foreliggende trangstilfælde siden den 13. november 1995, og at det  

 måtte  

 antages at hjælpen ville vedvare i en længere periode hvis han ikke selv  

 fandt  

 et arbejde.
Endvidere var det anført at den pågældende har samkvemsret,  

 og  

 udøver den med søn på 6 år, samt at han var meget knyttet til sin søn.
 På foranledning af en  

 forespørgsel fra Socialministeriet kommenterede A indberetningen i brev af  

 19.  

 oktober 1997. Han anførte bl.a. at grunden til at han var bosiddende i  

 Danmark  

 primært var at kunne være sammen med sin søn, og at han tilbragte stort set  

 hver dag sammen med sønnen.
Socialministeriet bad den 23.  

 oktober 1997 om Århus Kommunes kommentarer til brevet fra A.
Den 6. november  

 1997 orienterede kommunen ministeriet om at den pågældende var rejst til  

 X-land  

 da hans mor var syg.
Socialministeriet meddelte herefter i brev af 18.  

 november  

 1997 til Århus Kommune at indberetningen var bortfaldet idet A var rejst  

 til X-land, og at udbetalingen af kontanthjælp derfor var stoppet.
Den 10. december 1997  

 indberettede Århus Kommune på ny A til Socialministeriet efter bistandslovens  

 § 4 idet kommunens udbetaling af kontanthjælp til ham var genoptaget efter at  

 han var vendt tilbage til Danmark.
Af indberetningen fremgik at den  

 pågældende  

 havde været udrejst fra den 4. april til den 1. maj 1997 og igen fra den 22.  

 oktober til den 3. december 1997, at han havde modtaget hjælp i henhold til  

 bistandsloven  

 siden den 13. november 1995, og at hjælpen måtte antages at vedvare indtil  

 han  

 var aktiveret via Beskæftigelsesforvaltningen, eller indtil han selv fandt  

 arbejde.
Det var endvidere anført at han har samkvemsret og udøver den  

 med søn  

 på 6 ½ år, og at han var og altid havde været meget knyttet og aktiv i  

 forhold  

 til sin søn.
 Ved brev af 15. januar 1998  

 stilet til Århus Kommune traf Socialministeriet afgørelse om at A skulle  

 hjemsendes efter bistandslovens § 4. I brevet var bl.a. anført følgende:
   

  

 Oplysninger til sagen:
Det fremgår af  

 indberetningerne, at (A) kom til Danmark den 2. november 1995, og at han har  

 modtaget kontanthjælp siden den 13. november 1995. Han har ikke formået at  

 skaffe sig arbejde siden indrejsen, og kommunen skønner, at hjælpen vil være  

 af  

 længere varighed.
Han er i juni 1996 blevet separeret fra en dansk  

 statsborger,  

 som han har en søn på 6½ år med.
Han har ellers ingen familiemæssig  

 tilknytning  

 til Danmark.
 Det fremgår endvidere af  

 indberetningen af 10. december 1997, at pågældende har været udrejst af  

 Danmark  

 i 2 perioder fra den 4. april til den 1. maj og 22. oktober til 3. december  

 1997, på grund af først faderens og senere moderens dødsfald.
Socialministeriet har i et  

 brev af 14. oktober 1997 bedt pågældende om bemærkninger til indberetningen  

 fra  

 Århus Kommune.
Socialministeriet har den 19. oktober 1997 modtaget svar  

 herpå.  

 Han oplyser, at han inden han kom til Danmark altid har haft gode job, og at  

 han har henvendt sig i Århus Kommune og ladet kommunen vide, at han var  

 villig  

 til at sætte nogle projekter i gang.
Han ønsker at frigøre sig af  

 bistandssystemet, men dette er ikke muligt, da kommunen ikke vil låne ham  

 penge  

 til at starte et projekt.
Han ønsker at være sælger for et dansk firma, som  

 handler med Latinamerika, og han søgte derfor optagelse på et  

 efteruddannelseskursus i markedsøkonomi på et universitet i (X-land). Han  

 blev  

 optaget, men Århus Kommune godkendte ikke hans plan.
Han har sendt mange  

 ansøgninger til danske firmaer, men resultatet var negativt.
Han er også  

 involveret i humanitært arbejde, som bl.a. består i at sende tøj og forældet  

 hospitalsudstyr fra Århus til (X-land). Han oplyser endvidere, at han i  

 januar  

 1998 påbegynder et computerkursus, som er iværksat af Århus Kommune.
 Reglerne:
 Socialministeriet skal  

 oplyse, at det fremgår af bistandslovens § 2, at ret til bistand i form at  

 vedvarende hjælp til forsørgelse er betinget af dansk indfødsret.
 Efter bistandslovens § 3 kan  

 der ved aftale med andre stater eller internationale organisationer gives  

 personer, der ikke har dansk indfødsret, ret til vedvarende hjælp til  

 forsørgelse under ophold her i landet.
 Vedvarende hjælp til  

 forsørgelse forstås som bistand i form af kontanthjælp eller  

 institutionsophold, der varer eller må antages at ville vare mere end 1 år.
 Det følger endvidere af  

 bistandslovens § 4, at hvis der bliver behov for vedvarende hjælp til  

 forsørgelse af en person, der ikke har dansk indfødsret eller ret til hjælp  

 efter § 3, afgør Socialministeriet, om pågældende skal hjemsendes.
 Der kan dog ikke træffes  

 beslutning om hjemsendelse af udlændinge, der med henblik på varigt ophold  

 har  

 boet her i landet mere end de sidste 3 år.
 Afgørelse:
Socialministeriet finder, at  

 (A) ikke har en sådan tilknytning til Danmark, at han kan modtage vedvarende  

 hjælp til forsørgelse her i landet.
Socialministeriet har derfor truffet  

 beslutning om, at han skal hjemsendes, og at det godkendes, at der kan ydes  

 hjælp til hjemrejse.
Socialministeriets afgørelse  

 indebærer, at (A)s ret til at opholde sig i Danmark er bortfaldet, jf.  

 udlændingelovens  

 § 18, og at han derfor har pligt til at udrejse af landet, jf. § 30, stk.  

 1. Samme dag sendte Socialministeriet  

 kopi af afgørelsen til A og Udlændingestyrelsen.
I brevet til A skrev  

 ministeriet følgende:
 Der vedlægges en kopi af det  

 brev, som Socialministeriet i dag har sendt til Århus Kommune som svar på  

 kommunens indberetninger af 24. september og 10. december 1997.
 Socialministeriet har i dette  

 brev truffet afgørelse om, at De ikke har en sådan tilknytning til Danmark,  

 at  

 De kan modtage vedvarende hjælp til forsørgelse her i landet, og at der  

 derfor  

 kan ydes Dem hjælp til hjemrejse.
Deres ansøgninger m.m.  

 returneres. Århus Retshjælp bad i brev af  

 19. januar 1998 Socialministeriet om at genoptage sagen.
Retshjælpen anførte  

 bl.a. følgende:
 Retshjælpen har gennemgået  

 grundlaget for Deres afgørelse og har bemærket, at man formentlig ikke har  

 gjort sig nogen overvejelser, der relaterer sig til EMRKs art. 8.  

 Rådsøgendes forhold til sønnen er kun sporadisk nævnt i det indledende  

 afsnit.  

 Retshjælpen finder på dette grundlag, at Socialministeriet er pligtig til at  

 genoptage sagen, idet EMRK er implementeret i dansk ret, hvorfor man i det  

 mindste må inddrage EMRKs art. 8 i sine overvejelser før der træffes  

 afgørelse.
I det konkrete tilfælde er  

 retshjælpen iøvrigt af den opfattelse, at en inddragelse af EMRKs art.  

 8 vil  

 ændre Socialministeriets afgørelse.
Retshjælpen skal særligt påpege, at  

 rådsøgendes opholdsgrundlag netop hviler på ovennævnte artikel, hvorfor i  

 hvertfald Indenrigsministeriet har vurderet, at rådsøgendes samvær med sønnen  

 var tilstrækkeligt til at give rådsøgende opholdstilladelse.
 Da samværet imellem  

 rådsøgende og sønnen ikke har ændret sig, mener retshjælpen at det vil være  

 rimeligt at anlægge samme vurdering af EMRKs art. 8s rækkevidde  

 som  

 Indenrigsministeriet har foretaget.
Retshjælpen vedlægger til  

 belysning af sagen retshjælpens brev af 05.03.97 samt  

 Indenrigsministeriets  

 afgørelse af 26.06.97. Som det fremgår af mit citat  

 ovenfor af Indenrigsministeriets afgørelse af 26. juni 1997, var det  

 udtrykkeligt anført i afgørelsen at A havde del i forældremyndigheden over  

 sin  

 søn.
 I Århus Kommunes journalark  

 er der den 23. januar 1998 bl.a. anført  

 følgende:
s.d.
Opringn. til  

 Socialministeriet, (E) som oplyser, at hun har fået brev fra Århus Retshjælp  

 vedr. afgørelsen, men endnu ikke har læst brevet. (E) oplyser endvidere, at  

 hun skal have kontaktet Udlændingestyrelsen, idet der bl.a. er tvivl om der  

 er  

 tale om fælles forældremyndighed og nævner også, at opholdstilladelse tidl.  

 skulle have været inddraget ? Der kan evt. blive ændringer i sagen, (E) vil  

 da  

 kontakte ut. Ved brev af 2. februar 1998  

 rykkede Århus Retshjælp Socialministeriet for svar på sin  

 genoptagelsesanmodning.
Den 4. februar 1998 fremsendte retshjælpen en  

 redegørelse fra C vedrørende omfanget af As samvær med sønnen.
I  

 redegørelsen  

 var bl.a. anført følgende:
(B)  

  

 er  

  

 meget sammen med sin far.
Det kører stadig ikke på faste dage og  

 klokkeslet, men på hvornår han har lyst til at være sammen med sin far.
 ...
Der er nogle uger hvor de  

 måske kun er sammen to gange, og andre uger er de så måske sammen 4-5 dage  

 ved  

 at han er hos sin far 2 dage hvor han sover der, og derefter hos mig, men  

 hvor  

 hans far så kommer på besøg hos os, leger med han, tager ham med i  

 svømmehallen  

 o.s.v. eller bare passer ham hjemme hos os, fordi jeg måske skal noget.
Og  

 når  

 vi når til Lørdag eller Søndag kører vi måske en tur alle 3 og er sammen hele  

 dagen indtil (B) kommer i seng. Af Århus Retshjælps brev af  

 17. februar 1998 til Socialministeriet fremgik at retshjælpen den 9. februar  

 1998 havde rettet telefonisk henvendelse til ministeriet der havde oplyst at  

 man ikke ville genoptage sagen eller begrunde afgørelsen yderligere.  

 Socialministeriet havde oplyst at man ville bekræfte dette ved brev.  

 Retshjælpen havde den 17. februar 1998 endnu ikke modtaget et skriftligt  

 afslag på genoptagelse, hvorfor retshjælpen meddelte ministeriet at man ville  

 indbringe sagen for mig.
Retshjælpen anmodede i den forbindelse  

 Socialministeriet om at tillægge klagen hertil opsættende virkning.
 I journalark fra Århus  

 Kommune er der den 20. februar 1998 bl.a. anført følgende:
D.d. opringning fra  

 Socialministeriet v. (E), ... (E) anmoder om dokumentation for, at pgl. har  

 fælles forældremyndighed vedr. barn født 18.5.1991. Det oplyses samtidig, at  

 sagen er på vej til ombudsmanden.
Der forefindes ikke i herværende sag  

 dokumentation. (E) anmoder om at oplysninger indhentes fra Amtet. Den 26. februar 1998 klagede  

 Århus Retshjælp til mig over Socialministeriets afgørelse af 15. januar  

 1998.
 Retshjælpen anførte i den  

 forbindelse navnlig at Socialministeriets afgørelse var truffet på et  

 mangelfuldt grundlag, idet A ikke havde samværsret med sin søn som oplyst af  

 Århus Kommune, men derimod havde del i fælles forældremyndighed.
Retshjælpen anførte endvidere  

 at Socialministeriet ikke havde inddraget artikel 8 i den europæiske  

 menneskerettighedskonvention.  

 Retshjælpen henviste herved bl.a. til at der i forarbejderne til  

 udlændingeloven fra 1983 (betænkning nr. 968 af 1982 om  

 udlændingelovgivningen)  

 var anført at sociallovgivningens regler om hjemsendelse i det hele skulle  

 afstemmes med de regler i udlændingeloven der begrænser adgangen til  

 udvisning.
På den baggrund fandt retshjælpen at Socialministeriet måtte  

 begrunde  

 hvorfor ministeriets fortolkning af artikel 8 faldt anderledes ud end  

 Indenrigsministeriets.
 Retshjælpen anførte i klagen  

 hertil yderligere at man ikke havde fået skriftlig meddelelse fra  

 Socialministeriet  

 om at ministeriet ikke ville genoptage sagen.
 Retshjælpen bad mig herudover  

 om at tage stilling til den måde hvorpå hjemsendelsesbeslutningen blev  

 meddelt  

 A idet afgørelsen var stilet til socialforvaltningen i Århus Kommune og alene  

 meddelt den pågældende indirekte ved kopi.
 Den 16. marts 1998 anmodede  

 jeg Socialministeriet om en udtalelse i anledning af klagen.
 Af ministeriets udtalelse af  

 6. april 1998 fremgik bl.a.:
 En udlænding, der opfylder  

 en af følgende betingelser, hjemsendes efter Socialministeriets praksis ikke:
 ...
b) udlændingen har  

 forældremyndigheden over et herboende dansk barn, ...
Socialministeriet træffer herefter  

 ud fra en konkret vurdering afgørelse om, hvorvidt udlændingen bør hjemsendes  

 eller bør ligestilles med danske statsborgere.
Ved denne vurdering lægges der  

 vægt på varigheden af opholdet i Danmark, på helbredsmæssige forhold, på  

 graden  

 af tilknytning til Danmark i forhold til tilknytningen til hjemlandet og  

 udlændingens personlige forhold i øvrigt.
Eksempelvis vil det tale mod  

 hjemsendelse, - hvis udlændingen har en  

 meget betydelig del af sin familie boende her i landet.
En samlever eller en  

 tidligere ægtefælle samt børn, som udlændingen ikke har forældremyndigheden  

 over, vil ikke i sig selv være udslaggivende, ...
Det taler for hjemsendelse af  

 forsørgelsesmæssige grunde, at pågældende (X)ske statsborger ikke har  

 formået  

 at forsørge sig selv i en periode på henved 2½ år.
Den pågældende har givet  

 udtryk for den opfattelse, at kommunen havde ansvaret herfor og har ment, at  

 den skulle stille ham i spidsen for projekter af forskellig art eller skabe  

 grundlag for, at han skulle kunne bestride et arbejde som sælger.
I  

 hjemlandet,  

 hvor mulighederne for offentlig forsørgelse er anderledes, end de er her i  

 landet, har den pågældende altid haft gode job.
Her i landet har den  

 pågældende  

 i stedet anvendt sin arbejdsevne til at involvere sig i humanitært arbejde,  

 som  

 blandt andet har bestået i at sende en container med tøj og forældet  

 hospitalsudstyr fra Århus Amt til (X-land).
Det er ministeriets  

 opfattelse, at den pågældende trods viden om indberetningerne og disses  

 eventuelle konsekvenser kun har udvist vilje til at søge ansættelse inden for  

 et snævert ansættelsesfelt, hvilket har indskrænket sandsynligheden for, at  

 han  

 også fremover har mulighed for at forsørge sig selv, hvilket også taler for  

 hjemsendelse.
Socialministeriet er derfor ikke enig i klagers kritik af ikke  

 at  

 have informeret klager om, at han ved at ophøre med at modtage kontanthjælp  

 kunne afværge et bortfald af opholdstilladelse.
Tvært imod synes den  

 pågældende  

 at have været utilbøjelig til reelt at søge andre forsørgelsesmuligheder,  

 hvilket tidsmæssigt har givet ham større muligheder for at være sammen med  

 sin  

 søn, end hvis han havde haft normal beskæftigelse.
Klager imødegår ikke, at han  

 ikke har formået at forsørge sig selv, men anfører som nævnt, at den fælles  

 forældremyndighed over - og samværet med - sønnen bør medføre, at den  

 pågældende har ret til vedvarende forsørgelse her i landet.
Klager henviser  

 herved til Indenrigsministeriets afgørelse af 26. juni 1997 og EMRK artikel  

 8.
Socialministeriet skal herved  

 anføre, at Indenrigsministeriets afgørelse af 26. juni 1997 udelukkende angår  

 den pågældendes forbliven i landet og ikke tager hensyn til den omstændighed,  

 at den pågældende udenlandske statsborger ikke er i stand til at forsørge sig  

 selv.
Socialministeriets afgørelse om hjemsendelse af forsørgelsesmæssige  

 grunde er i henhold til bistandsloven baseret på dette aspekt, som derfor må  

 tillægges væsentlig betydning for afgørelsen, da bistandsloven klart  

 udelukker  

 udenlandske statsborgere fra at modtage vedvarende hjælp til forsørgelse.  

 Indenrigsministeriets  

 afgørelse afskærer derfor ikke Socialministeriet fra - ud fra det  

 lovgrundlag,  

 Socialministeriet træffer afgørelse ud fra - at fremkomme med en anden  

 afgørelse end Indenrigsministeriet.
Socialministeriet er herved  

 opmærksom på, at den pågældende har fælles forældremyndighed over sit barn,  

 uagtet at Århus Kommune fejlagtigt har angivet, at den pågældende udlænding  

 havde samkvemsret med den herboende søn.
Barnet er efter Socialministeriets  

 oplysninger dansk statsborger.
 Som nævnt hjemsender  

 Socialministeriet efter praksis ikke personer, der har forældremyndighed over  

 et herboende dansk barn, idet det kan være uhensigtsmæssigt at henvise et  

 barn,  

 som er dansk statsborger, til at bo sammen med en udenlandsk  

 forældremyndighedsindehaver i udlandet.
Hvad angår en fælles  

 forældremyndighed, hvor den ene af forældrene forbliver her i landet, går  

 hensynet imidlertid alene på, om det vil være muligt for den anden forælder  

 at  

 udøve forældremyndigheden fra udlandet.
Efter (udlændingemyndighedernes)  

 praksis  

 indgår udøvelse af forældremyndighed og samværsret som ét blandt de hensyn,  

 der  

 i øvrigt bør tages i betragtning.
Varigheden af pågældendes  

 ophold her i landet indgår også som et hensyn.
Imidlertid tæller det, hvad  

 angår fortsat ophold ved afgørelse efter bistandslovens § 4, i negativ  

 retning, hvis man har haft ophold af længere varighed her i landet og  

 modtaget  

 kontanthjælp i hele perioden, mens det i udlændingelovens forstand tæller i  

 positiv retning, hvis man har haft længere ophold her i landet.
 ...
 Socialministeriet lægger i  

 sin afgørelse vægt på, at sagen ikke indeholder flygtningeretlige aspekter,  

 at  

 den pågældende, inden han kom til Danmark, altid havde haft gode job, at han  

 i  

 perioden 1992-1995, hvor han havde bopæl i hjemlandet, udøvede samkvem med  

 sønnen, samt at han som (X)sk statsborger fortsat vil kunne indrejse og  

 opholde sig her i landet indtil 3 måneder fra indrejsen.
 Den pågældende vil kunne søge  

 og opnå opholdstilladelse fra hjemlandet, hvis han finder beskæftigelse i  

 Danmark, og vil på den måde ved fortsat beskæftigelse kunne sikre sig varigt  

 ophold.
Det betydelige samvær med  

 sønnen synes muliggjort af, at det offentlige har sørget for forsørgelsen, og  

 taler af den grund ikke til fordel for forbliven her i landet.
Derfor finder  

 Socialministeriet  

 ikke, at han i kraft af den fælles forældremyndighed over sønnen efter  

 lovgivningen er sikret varig forsørgelse her i landet, ligesom det formentlig  

 næppe kan anses som værende af gavn for barnet, at pågældende opholder sig  

 her  

 i landet uden evne til at forsørge sig selv, på trods af at han har sin fulde  

 arbejdsevne i behold.
Klager finder det  

 beklageligt, at ministeriet ikke har taget stilling til EMRK i  

 hjemsendelsesskrivelsen.
Man skal herved gøre oplyse, at EMRK er indarbejdet  

 i  

 den danske lovgivning og myndighedernes praksis i det omfang, denne ikke  

 forud  

 for Danmarks underskrivelse af denne konvention var i overensstemmelse  

 hermed.  

 Den danske lovgivning og myndighedernes praksis hviler på de principper, der  

 er  

 nedfældet i konventionen.
... I brev af 11. maj 1998  

 kommenterede Århus Retshjælp ministeriets udtalelse.
Retshjælpen anmodede  

 Socialministeriet om at redegøre for hvorfor ministeriet i denne sag fandt  

 grundlag for at fravige egen praksis.
Retshjælpen fandt endvidere at det  

 stred  

 imod almindelige forvaltningsretlige regler at Socialministeriet ikke havde  

 taget selvstændig stilling til artikel 8 i den europæiske  

 menneskerettighedskonvention,  

 når den - henset til Indenrigsministeriets afgørelse - syntes åbenbar  

 relevant.  

 Videre oplyste retshjælpen bl.a. at der ikke efter udlændingelovens § 9, stk.  

 4, blev stillet krav om at pågældendes ægtefælle skulle være i stand til at  

 forsørge ham da han fik opholdstilladelse i 1995, og at det ved lovændringen  

 var forudsat at der ikke skulle ske hjemsendelse af forsørgelsesmæssige  

 grunde  

 i situationer hvor der i forbindelse med opholdstilladelsen ikke var stillet  

 forsørgelseskrav.
Århus Retshjælp bad desuden  

 om at ministeriet tog stilling til retshjælpens tidligere fremsatte anmodning  

 om at klagen til mig blev tillagt opsættende virkning.
Endelig fandt  

 retshjælpen  

 at Socialministeriets  

 argumentation vedrørende den pågældendes manglende arbejdstilknytning var  

 upassende.
Den 14. maj 1998 sendte jeg  

 Århus Retshjælps brev til Socialministeriet som en anmodning fra retshjælpen  

 om  

 at ministeriet tog stilling til - og meddelte retshjælpen - om klagen hertil  

 kunne tillægges opsættende virkning.
Jeg bad i øvrigt om ministeriets  

 eventuelle  

 bemærkninger til retshjælpens brev af 11. maj 1998.
 I brev af 15. juni 1998 til  

 Århus Retshjælp meddelte Socialministeriet bl.a. følgende:
For så vidt angår retten til  

 ophold her i landet, henvises til udlændingemyndighederne.
Når  

 Socialministeriet har truffet beslutning om hjemsendelse, behandles sagen  

 efter udlændingelovens § 18, stk. 1. Det bemærkes, at  

 udlændingemyndighedernes  

 eventuelle beslutning om suspensiv virkning ikke har noget betydning for 3  

 års  

 fristen.
Der kan altså ikke ved en eventuel beslutning om suspensiv virkning  

 opnås  

 en forhalingseffekt, således at 3 års fristen for hjemsendelse kan blive  

 overskredet.
For så vidt angår  

 kontanthjælp, har en klage til Folketingets Ombudsmand ikke opsættende  

 virkning.
Dette ville stride mod hensynet til håndhævelsen af  

 lovbestemmelsen.  

 Det er den omstændighed, at der vedvarende  

  

 er  

  

 udbetalt kontanthjælp, der dels medfører, at der træffes beslutning om  

 hjemsendelse, dels medfører, at der ikke længere kan udbetales kontanthjælp.
... Jeg modtog den 17. juni 1998  

 en supplerende udtalelse fra ministeriet sammen med kopi af ministeriets  

 brev af 15. juni 1998 til Århus Retshjælp vedrørende spørgsmålet om  

 opsættende  

 virkning.
Af ministeriets udtalelse fremgik bl.a. følgende:
Klager er af den opfattelse,  

 at Socialministeriet i denne sag har fraveget sædvanlig praksis, og anmoder  

 om  

 en redegørelse for, hvorfor man netop i denne sag har fundet grundlag for at  

 fravige praksis.
Socialministeriet skal oplyse, at man i denne sag har fulgt  

 sædvanlig praksis.
Klager finder endvidere, at  

 Socialministeriets afgørelse er ugyldig, fordi den er truffet på grundlag af  

 en  

 lov, der er ældre end lov nr. 285 af 29. april 1992 om Den Europæiske  

 Menneskerettighedskonvention (inkorporationsloven), hvorfor afgørelsen lider  

 af  

 en retlig mangel.
Som ministeriet tidligere har peget på, medførte  

 lovfæstelsen  

 af inkorporeringen i 1992 af Den Europæiske Menneskerettighedskonvention  

 ikke,  

 at dansk ret - og dermed heller ikke Socialministeriets lovområde - måtte  

 gennemgå en gennemgribende revision, idet love og praksis i forvejen var i  

 overensstemmelse med det værdigrundlag, som Menneskerettighedskonventionen  

 byggede på.
At en konkret afgørelse i henhold til bistandsloven ikke  

 udtrykkeligt er begrundet med henvisning til det overordnede retsgrundlag -  

 eksempelvis Grundloven eller diverse internationale konventioner - anfægter  

 ikke afgørelsens gyldighed.
Socialministeriet bestrider  

 ikke, at lovgiver kan have forudsat retlig parallelitet hvad  

 angår  

 forudsætningerne for en hjemsendelsesbeslutning efter bistandsloven og en  

 udvisning efter udlændingeloven, således at varigheden af opholdet er af  

 betydning.
Efter udlændingeloven indgår den omstændighed, at en person har  

 været forsørget af kontanthjælp i den periode, pågældende har opholdt sig her  

 i  

 landet, imidlertid ikke i de kriterier, der skal indgå som forudsætning for  

 afgørelsen.
En afgørelse efter bistandsloven har den omstændighed, at en  

 person har været forsørget af kontanthjælp i den periode, pågældende har  

 opholdt sig her i landet, som det helt afgørende kriterium.
 ...
Det foreligger imidlertid  

 oplyst, at der i marts 1996 blev udfærdiget § 43-skema samt at der i 1996 var  

 hyppige afbrydelser af kontanthjælpen.
I 1997 blev der i januar måned  

 udbetalt hjælp efter bistandslovens § 43, stk. 6, hvorfor pågældende har  

 været  

 i et forrevalideringsforløb, der ikke resulterede i egentlig revalidering.  

 Pågældende har ikke været i et egentligt aktiveringsforløb.
Også i 1997 har  

 der  

 været afbrydelser i hjælpen.
Det er Socialministeriets opfattelse, at  

 kommunen  

 har udfoldet endog særdeles store bestræbelser med henblik på, at modtageren  

 igen blev bragt i stand til at klare sig selv, dels på kommunens eget  

 initiativ, dels på baggrund af pågældendes mange forslag hertil.
 Der har derfor efter  

 Socialministeriets opfattelse været grundlag for at tillægge den manglende  

 erhvervstilknytning vægt i afgørelsen om hjemsendelse.
Klager nævner, at man fra  

 Udlændingestyrelsens side ikke stillede krav om, at klagers ægtefælle var i  

 stand til at forsørge klager i 1995. Socialministeriet skal pege på, at  

 pågældende opnåede opholds- og arbejdstilladelse på baggrund af ægteskab med  

 en  

 dansk statsborger, hvorfor Udlændingestyrelsen ikke stiller forsørgelseskrav  

 i  

 form af en garantierklæring. Ægtefæller har i forvejen efter  

 retsvirkningsloven  

 gensidig forsørgelsespligt. Århus Retshjælp meddelte i  

 brev af 2. juli 1998 med bilag sine bemærkninger til Socialministeriets  

 supplerende udtalelse af 15. juni 1998, herunder til ministeriets brev af  

 samme  

 dato til retshjælpen.
Retshjælpen anførte bl.a.:
Vedrørende den manglende  

 inddragelse af EMRKs artikel 8, skal retshjælpen med henvisning til de  

 almindelige forvaltningsretlige principper om begrundelsens indhold betone,  

 at  

 når sagen helt åbenbart implicerer et EMRK artikel 8 problem, som har været  

 inddraget  

 i Indenrigsministeriets sag, må der naturligvis også tages stilling hertil i  

 §  

 4-sagen.
Retshjælpen fastholder således, at der er tale om såvel en  

 processuel  

 som en retlig mangel, der må føre til at afgørelsen er ugyldig.
Vedrørende den påberåbte  

 parallellitet i overvejelserne om hjemsendelsessituationer, jfr.
BLs §  

 4 og  

 inddragelsessituationer jfr. udls § 26, skal retshjælpen præcisere, at  

 parallelliteten ikke gælder i egentlige udvisningssituationer.
Retshjælpen er  

 uforstående overfor Socialministeriets bemærkninger herom (udtalelsens  

 afsnit 4), dog skal vi bemærke, at det er nærliggende at tolke det anførte  

 vedrørende rådsøgendes kontanthjælpsmodtagelse på side 2 linie 4-7, som  

 udtryk  

 for at man har fundet kontanthjælpsmodtagelsen som det helt afgørende  

 kriterie.
Det underbygger således efter retshjælpens opfattelse, at  

 Socialministeriet ikke har tillagt andre kriterier den betydning som både  

 udls  

 § 26 og EMRKs artikel 8 tilsiger, også i sager efter BILs § 4.
 Vedrørende Socialministeriets  

 bemærkninger om forsørgelseskrav side 3 afsnit 2, skal retshjælpen bemærke,  

 at  

 disse lider af en retsvildfarelse, idet man tilsyneladende forveksler  

 forsørgelseskrav i form af godtgjort forsørgelsesevne (jfr. udl's § 9 stk. 4,  

 2.pkt.) med garantierklæringer (jfr. samme bestemmelses 1.pkt) og vel også  

 den  

 offentlige forsørgelsespligt med den privatretlige.
 ...
 ... retshjælpens  

 anmodning om  

 en stillingtagen til spørgsmålet om opsættende virkning er fremsat den  

 17.02.98, jfr. vedlagte kopi af retshjælpens brev til Socialministeriet.  

 Iøvrigt synes ministeriets brev af 15.06.98  

  

 ikke  

  

 at tage stilling til spørgsmålet.
 Socialministeriet er  

 tilsyneladende af den opfattelse, at Udlændingestyrelsen har en selvstændig  

 adgang til at beslutte suspensiv virkning efter udlændingelovens § 18.  

 Retshjælpen skal hertil bemærke, at det eneste Udlændingestyrelsen kan  

 foretage  

 sig efter en hjemsendelsesbeslutning i henhold til BLs § 4 er at påse,  

 at  

 denne beslutning er retskraftig og i så fald om fornødent at fastsætte en  

 udrejsefrist og håndhæve denne gennem tvangsudsendelse, straf og  

 indrejseforbud.  

 Spørgsmålet om suspensiv virkning af klagen til Ombudsmanden, skal  

 naturligvis  

 afgøres af Socialministeriet, som den instans, der har truffet den indbragte  

 afgørelse.
Vedrørende Socialministeriets  

 bemærkninger om hvorvidt en klage til Ombudsmanden har opsættende virkning  

 for  

 så vidt angår kontanthjælp, synes ministeriet at sammenblande § 4-sagerne med  

 de tilfælde hvor kontanthjælp standses i henhold til selve  

 tildelingsbestemmelsen  

 i § 37, hvilket jo må bero på, at tildelingsbetingelserne ikke længere er  

 opfyldt.
Det er retshjælpens opfattelse, at man ikke uden videre kan foretage  

 en sådan sammenligning, da en person jo sagtens kan opfylde betingelserne i §  

 37 samtidig med en § 4 beslutning (det vil nok være normalsituationen).
I nærværende sag er det  

 således alene § 4 beslutningen, der begrunder standsningen af hjælp og det er  

 netop denne beslutningsretlige holdbarhed, der er gjort indsigelse imod i  

 sagen.
Såfremt rådsøgende herefter får medhold i klagen, vil han reelt have  

 været berettiget til hjælp også i den mellemliggende periode.
I relation hertil skal  

 retshjælpen bemærke, at det efter vores opfattelse er en helt almindelig  

 vurdering efter almindelige principper for suspensiv virkning, der må  

 foretages med den realitet for øje, at rådsøgende på den ene side kan dø af  

 sult og på den anden side ikke er genstand for tvangsudsendelse. I brev af 31. august 1998 bad  

 jeg om ministeriets bemærkninger til Århus Retshjælps brev af 2. juli 1998.  

 Jeg skrev følgende til ministeriet:
 ... Jeg skal endvidere bede  

 ministeriet om en redegørelse vedrørende følgende forhold:
 ...
 2)  

  

 Af Socialministeriets udtalelse af 15. juni 1998 fremgår bl.a.  

 at ministeriet ikke bestrider at lovgiver kan have forudsat 'retlig  

 parallellitet' hvad angår forudsætningerne for en hjemsendelsesbeslutning  

 efter bistandsloven og en udvisning efter udlændingeloven.
I forbindelse med en  

 gennemgang af praksis i hjemsendelsessager anfører ministeriet i sin  

 udtalelse  

 af 6. april 1998 bl.a. at en udlænding der har forældremyndigheden over et  

 herboende dansk barn, ikke hjemsendes.
Socialministeriet anfører dernæst  

 bl.a.  

 følgende:
Hvad angår en fælles  

 forældremyndighed, hvor den ene af forældrene forbliver her i landet, går  

 hensynet imidlertid alene på, om det vil være muligt for den anden forælder  

 at  

 udøve forældremyndigheden fra udlandet.
Efter (udlændingemyndighedernes)  

 praksis indgår udøvelse af forældremyndighed og samværsret som ét blandt de  

 hensyn,  

 der i øvrigt bør tages i betragtning.
... Det står mig herefter ikke  

 helt klart hvilken betydning Socialministeriet tillægger  

 udlændingemyndighedernes praksis vedrørende fælles forældremyndighed og  

 samvær  

 (herunder artikel 8 i den europæiske menneskerettighedskonvention) i  

 ministeriets sager om hjemsendelse.
Jeg skal derfor bede ministeriet  

 præcisere  

 dette.
 Såfremt ministeriet tillægger  

 udlændingemyndighedernes praksis betydning, skal jeg bede om en redegørelse  

 for  

 denne praksis efter en forud indhentet udtalelse fra Indenrigsministeriet.  

 Jeg  

 beder i den forbindelse Socialministeriet om at oplyse hvordan ministeriet  

 holder sig orienteret om udlændingemyndighedernes praksis, herunder hvilken  

 betydning Socialministeriet har tillagt Indenrigsministeriets afgørelse af  

 26.  

 juni 1997.
 3)  

  

 I brev hertil af 11. maj 1998 bemærkede retshjælpen bl.a. at  

 Udlændingestyrelsen ikke stillede krav om at (A)s ægtefælle godtgjorde  

 at være i stand til at forsørge ham, jf. bestemmelsen i udlændingelovens § 9,  

 stk. 4, da han søgte om opholdstilladelse i 1995. Retshjælpen anførte i den  

 forbindelse at det ved lovændringen var forudsat at der ikke skulle ske  

 hjemsendelse  

 af forsørgelsesmæssige grunde i situationer, hvor der i forbindelse med  

 opholdstilladelsen ikke var stillet forsørgelseskrav.
 Socialministeriet skrev i  

 udtalelse af 15. juni 1998 følgende:
 ...
 Klager nævner, at man fra  

 Udlændingestyrelsens side ikke stillede krav om, at klagers ægtefælle var i  

 stand til at forsørge klager i 1995. Socialministeriet skal pege på, at  

 pågældende opnåede opholds- og arbejdstilladelse på baggrund af ægteskab med  

 en  

 dansk statsborger, hvorfor Udlændingestyrelsen ikke stiller forsørgelseskrav  

 i  

 form af en garantierklæring. Ægtefæller har i forvejen efter  

 retsvirkningsloven  

 gensidig forsørgelsespligt.
... I sine bemærkninger til  

 ministeriets udtalelse skrev Århus Retshjælp bl.a. således:
Vedrørende  

 Socialministeriets bemærkninger om forsørgelseskrav side 3 afsnit 2, skal  

 retshjælpen bemærke, at disse lider af en retsvildfarelse, idet man  

 tilsyneladende forveksler forsørgelseskrav i form af godtgjort  

 forsørgelsesevne  

 (jfr. udls § 9 stk. 4, 2.pkt.) med garantierklæringer (jfr. samme  

 bestemmelses  

 1. pkt.) og vel også den offentlige forsørgelsespligt med den  

 privatretlige. ...
 Jeg skal bede ministeriet  

 forholde sig til det af retshjælpen anførte, herunder bede ministeriet oplyse  

 hvilken betydning udlændingemyndighedernes beslutning om ikke at stille  

 forsørgelseskrav i en konkret sag har for Socialministeriets behandling efter  

 bistandslovens § 4.
 4)  

  

 Retshjælpen har bedt om en stillingtagen til den måde hvorpå (A)  

 fik meddelt hjemsendelsesbeslutningen, idet beslutningen var stilet til Århus  

 Kommune og den alene blev sendt i kopi til (A). Da Socialministeriet ikke ses  

 at have kommenteret dette forhold i sine tidligere udtalelser, skal jeg bede  

 om ministeriets bemærkninger hertil.
5)  

  

 Retshjælpen har i sin klage til mig anført at ministeriet den 9.  

 februar 1998 telefonisk afslog at genoptage eller begrunde afgørelsen  

 yderligere, og at ministeriet oplyste at man skriftligt ville bekræfte  

 afslaget på genoptagelse.
Retshjælpen har imidlertid ikke modtaget et  

 skriftligt afslag.
Jeg beder om Socialministeriets bemærkninger hertil.
 6)  

  

 Århus Retshjælp har i sit brev af 2. juli 1998 bl.a. redegjort  

 for at man fortsat er af den opfattelse at spørgsmålet om klagen hertil kan  

 tillægges opsættende virkning, skal afgøres af Socialministeriet som den  

 myndighed der har truffet den indbragte afgørelse.
 ...
 Jeg har herefter opfattet  

 retshjælpens brev af 2. juli 1998 ligeledes som en klage over  

 Socialministeriets brev af 15. juni 1998 vedrørende opsættende virkning.
 Af Socialministeriets brev af  

 15. juni 1998 til retshjælpen fremgår følgende:
 ...
For så vidt angår retten til  

 ophold her i landet, henvises til udlændingemyndighederne.
Når  

 Socialministeriet har truffet beslutning om hjemsendelse, behandles sagen  

 efter udlændingelovens § 18, stk. 1. Der bemærkes, at  

 udlændingemyndighedernes  

 eventuelle beslutning om suspensiv virkning ikke har noget betydning for 3  

 års  

 fristen.
Det kan altså ikke ved en eventuel beslutning om suspensiv virkning  

 opnås en forhalingseffekt, således at 3 års fristen for hjemsendelse kan  

 blive  

 overskredet.
... Jeg har nu forstået  

 Socialministeriets brev af 15. juni 1998 således at ministeriet har truffet  

 en  

 afgørelse hvorefter man ikke mener at have kompetence til at tage stilling  

 til  

 om klagen hertil over hjemsendelsesbeslutningen kan tillægges opsættende  

 virkning.
I stedet henviser ministeriet til udlændingemyndighederne som  

 værende de kompetente myndigheder vedrørende dette spørgsmål.
 I den anledning skal jeg bede  

 Socialministeriet redegøre for - eventuelt efter en forud indhentet udtalelse  

 fra Indenrigsministeriet - på hvilket grundlag ministeriet finder at  

 udlændingemyndighederne har kompetence til at tillægge en klage over  

 Socialministeriets afgørelse om hjemsendelse opsættende virkning.
... Ved brev af 10. september  

 1998 fremkom Århus Retshjælp med yderligere bemærkninger til sagen.  

 Retshjælpen  

 bad indledningsvis - på vegne af sønnen, B, og C - om at jeg ved min  

 behandling  

 direkte inddrog den beskyttelse af Bs familieliv som er reguleret ved  

 artikel  

 8 i den europæiske menneskerettighedskonvention.
Retshjælpen skrev herudover  

 bl.a. følgende:
Socialministeriet udtrykker  

 den 15.06.1998 den holdning at love og praksis i forvejen var i  

 overensstemmelse med det værdigrundlag som EMRK bygger på.
Dette understreger  

 blot retshjælpens antagelse om, at ministeriet overhovedet ikke har vurderet  

 EMRKs betydning i den konkrete sag, idet man i pagt med en opfattelse  

 af, at  

 Danmark som foregangsland indenfor det sociale og humanitære område  

 øjensynlig  

 lægger allerede gældende praksis til grund for sine afgørelser.
I brevet af 06.04.98 til  

 Ombudsmanden anfører Socialministeriet, at det er i kraft af den offentlige  

 forsørgelse, at (A) har haft det betydelige samvær med sønnen.
På denne  

 baggrund mener Socialministeriet ikke man kan tillægge samværet nogen  

 betydning, citat:  

  

 og taler af den grund  

 ikke til fordel for forblivelse her i lande  

  

 citat slut.
 Retshjælpen står ganske  

 uforstående overfor dette synspunkt og så gerne, at ministeriet i relation  

 til  

 EMRKs ark. 8 begrundede dette nærmere.
 ...
Endelig fremgår det af brevet  

 af 06.04.98, at (A) vil kunne opnå opholdstilladelse fra hjemlandet, hvis han  

 finder beskæftigelse i Danmark.
Dette må bero på et manglende kendskab til  

 udlændingelovens praksis, idet rådsøgende ikke vil kunne opnå  

 opholdstilladelse  

 i henhold til § 9 stk. 1 og med stor sikkerhed heller ikke ville kunne opnå  

 den  

 i henhold til de øvrige regler i udlændingeloven.
Retshjælpen skal her  

 bemærke,  

 at EMRKs art. 8 primært beskytter et bestående familieliv. Ved brev af 15. september  

 1998 sendte jeg Århus Retshjælps brev af 10. september 1998 til  

 Socialministeriet således at det kunne indgå i grundlaget for ministeriets  

 udtalelse i sagen.
 I udtalelse af 7. oktober  

 1998 anførte Socialministeriet bl.a. følgende:
Sagen syntes moden til  

 afgørelse, da pgl. havde modtaget kontanthjælp i over 2 år, og betingelserne  

 for hjemsendelse efter bistandslovens § 4 på grund af behov for vedvarende  

 hjælp til forsørgelse dermed allerede i længere tid havde været opfyldt.  

 Socialministeriet meddelte derfor i brev af 15. januar 1998 til kommunen -  

 med  

 kopi til pgl. og Udlændingestyrelsen - at man ikke fandt, at han havde en  

 sådan  

 tilknytning til Danmark, at han kunne modtage vedvarende hjælp til  

 forsørgelse.  

 Ministeriet havde derfor truffet beslutning om, at han skulle hjemsendes, og  

 at  

 det godkendtes, at der kunne ydes hjælp til hjemrejse.
Kopien til pgl. blev  

 sendt med et følgebrev, hvori indholdet af ministeriets afgørelse blev  

 fremhævet.
Under henvisning til  

 Ombudsmandens spørgsmål 4 bemærkes, at Socialministeriet altid har benyttet  

 denne ekspeditionsform, hvor selve brevvekslingen foregår mellem ministeriet  

 og  

 den kommune, der med sin indberetning starter sagen og skal have besked om,  

 hvorvidt kontanthjælpen skal standses eller fortsat udbetales.
Samtidig har  

 man  

 udnyttet muligheden for i en kort følgeskrivelse til kontanthjælpsmodtageren  

 at fremhæve den centrale del af afgørelsen.
Ombudsmanden har ved behandlingen  

 af tilsvarende sager efter bistandslovens § 4 ikke haft bemærkninger til  

 denne procedure.
Det kan oplyses, at vi er bekendt med, at Den Sociale  

 Sikringstyrelse efter sin overtagelse af sagsområdet pr. 1. juli 1998 har  

 udviklet en ny standardskrivelse, hvorefter hovedskrivelsen går til  

 kontanthjælpsmodtageren med kopi til kommunen.
Med hensyn til indholdet af  

 Socialministeriets afgørelse af 15. januar 1998 bemærkes, at ministeriet ikke  

 -  

 som påstået af Århus Retshjælp - har fraveget sin egen praksis.
Vi havde på  

 daværende tidspunkt intet incitament til at betvivle rigtigheden af  

 oplysningen  

 om samværsretten i kommunens indberetning, som pgl. ikke selv i sit i sit  

 brev  

 hertil af 19. oktober 1997 havde gjort indvendinger imod.
Som sagen lå oplyst  

 for os, var det moderen, der havde forældremyndigheden over sønnen, og der  

 forelå derfor ikke den situation, som er omtalt i Socialministeriets brev til  

 Ombudsmanden af 6. april 1998, side 2, 2. afsnit, pkt. b (jf. nu også pkt. 26  

 i  

 Socialministeriets foreløbige vejledning om kommunernes medvirken i sager om  

 udlændinge, juni 1998). Pgl.s forhold til sønnen udgjorde ingen  

 hindring for  

 hans hjemsendelse, idet det var Socialministeriets faste praksis, at en  

 person ikke kunne få ret til vedvarende forsørgelse her i landet alene for at  

 udøve en samværsret.
Den 19. januar 1998 sendte  

 Århus Retshjælp et brev til Socialministeriet, hvori retshjælpen bemærkede,  

 at  

 ministeriet tilsyneladende ikke havde inddraget Den Europæiske  

 Menneskerettighedskonventions art. 8 i sine overvejelser om sagen.
Derfor  

 havde ministeriet efter retshjælpens opfattelse pligt til at genoptage sagen.  

 Der  

 blev henvist til, at Indenrigsministeriet havde vurderet, at pgl.s  

 samvær med  

 sønnen var tilstrækkeligt til at give ham opholdstilladelse.
Retshjælpen  

 havde bedt pgl. om at få en bekræftelse på samværet med sønnen og ville sende  

 den til ministeriet.
 ...
Den 9. februar 1998 blev  

 retshjælpens tidligere breve fulgt op af en telefonopringning hertil,  

 hvorunder vi gav udtryk for, at vi ikke fandt anledning til at genoptage  

 sagen,  

 der var i overensstemmelse med ministeriets praksis.
Vi gav tilsagn om at  

 ville  

 bekræfte dette skriftligt og havde da også et brev herom parat til  

 afsendelse.
I brev af 17. februar 1998  

 meddelte retshjælpen imidlertid, at den havde besluttet at indbringe  

 Socialministeriets afgørelse af 15. januar 1998 for Ombudsmanden ud fra den  

 opfattelse, at den var ugyldig, fordi den var truffet på et helt  

 utilstrækkeligt grundlag.
Retshjælpen henviste på ny til art. 8 i Den  

 Europæiske Menneskerettighedskonvention og bragte samtidig for første gang  

 spørgsmålet på bane om kommunens oplysninger om pgl.s samværsret  

 sammenholdt  

 med, at Indenrigsministeriet havde forlænget hans opholdstilladelse under  

 hensyn til, at der var tale om fælles forældremyndighed.
Retshjælpen bad  

 ministeriet  

 om at give klagen til Ombudsmanden opsættende virkning.
 Oplysningerne om den fælles  

 forældremyndighed i bilaget til retshjælpens brev af 19. januar 1998 og  

 gentagelsen heraf i klagen til ombudsmanden medførte, at ministeriet bad  

 Århus  

 kommune om at skaffe dokumentation for, hvordan forældremyndighedsspørgsmålet  

 var afgjort ved pgl.s separation.
 Den 23. februar 1998 sendte  

 kommunens beskæftigelsesforvaltning Socialministeriet en kopi af  

 separationsbevilligen fra Århus Statsamt af 28. juni 1996. Heraf fremgik, at  

 ægtefællerne havde fælles forældremyndighed over sønnen.
 En sådan situation havde ikke  

 tidligere foreligget i Socialministeriets sager om hjemsendelse efter  

 bistandslovens § 4.
 Ved brev af 16. marts 1998  

 bad Ombudsmanden Socialministeriet om en udtalelse i anledning af klagen fra  

 Århus Retshjælp, og ministeriet svarede den 6. april 1998.
 ...
Hvad angår forholdet til  

 menneskerettighedskonventionen skal vi i tilknytning til spørgsmål 2 i  

 Ombudsmandens brev af 31. august 1998 oplyse, at ministeriet efter at være  

 blevet bekendt med, at pgl. og hans fraseparerede kone havde fælles  

 forældremyndighed over sønnen, har overvejet, om denne oplysning ville have  

 ændret ministeriets holdning til hjemsendelsesspørgsmålet.
Dette mener vi  

 imidlertid at måtte afvise ud fra følgende betragtninger:
1) Der foreligger ikke sammenfaldende  

 årsager til meddelelse af opholdstilladelse og accept af, at en udlænding kan  

 få lov til at blive her i landet uanset et behov for vedvarende hjælp til  

 forsørgelse  

 fra det offentlige.
Dette må være begrundelsen for, at der i den sociale  

 lovgivning  

 findes en særlig regel om ret til hjemsendelse.
Det findes nærliggende, at  

 Indenrigsministeriet på baggrund af retspraksis fra Den Europæiske  

 Menneskerettighedsdomstol  jf.
EMD 138 Berrehab, der er refereret side  

 239 hos  

 Lorenzen, Rehof og Trier: Den Europæiske Menneskeretskonvention med  

 kommentarer, 1994  har ændret Udlændingestyrelsens afgørelse i den  

 foreliggende sag om inddragelse af af pgl.s opholdstilladelse alene  

 pga. hans  

 separation.
Derimod ses der ikke i det omtalte værk at være refereret  

 afgørelser, som lader reglerne i konventionens art. 8 slå igennem i  

 situationer, hvor det optimale hensyn til familielivet alene kan varetages,  

 såfremt der ydes vedvarende offentlig hjælp til forsørgelse.
2) I sidstnævnte situation  

 har Socialministeriet lagt vægt på de muligheder for samvær, der er beskrevet  

 i  

 Udlændingestyrelsens afgørelse af 14. februar 1997 om afslag på forlængelse  

 af  

 pgl.s opholdstilladelse.
Det er betragtningerne i forbindelse med denne  

 afgørelse, der ligger bag den passus om udlændingemyndighedernes praksis fra  

 Socialministeriets brev af 15. juni 1998, der er citeret i Ombudsmandens  

 spørgsmål 2.
Hvad angår betydningen af, at  

 der ikke i forbindelse med pgl.s ansøgning om opholdstilladelse er  

 stillet  

 krav efter udlændingelovens § 9, stk.4, om godtgørelse af hustruens  

 forsørgelsesevne, jf.
Ombudsmandens spørgsmål 3, må vi afvise retshjælpens  

 påstand om, at det ved ændringen af udlændingeloven i 1992 var en  

 forudsætning,  

 at der ikke skulle ske hjemsendelse af forsørgelsesmæssige grunde i  

 situationer, hvor der ikke i forbindelse med opholdstilladelsen var stillet  

 krav om dokumentation af forsørgelsesevnen.
Forslaget til de stramninger af  

 udlændingeloven, der blev gennemført ved lov nr. 482 af 24. juni 1992, blev  

 udformet i tæt samarbejde mellem Justitsministeriet og Socialministeriet, og  

 det blev ikke på noget tidspunkt tilkendegivet hverken skriftligt eller  

 mundtligt over for Socialministeriet, at ændringerne i udlændingeloven kunne  

 indebære nogen indskrænkning af Socialministeriets adgang til hjemsendelse  

 efter bistandslovens § 4. Vi kan henvise til fremstillingen i  

 Socialministeriets vejledning nr. 137 af 31. juli 1992 om indberetninger i  

 henhold til bistandslovens § 4, når der ydes hjælp til udlændinge, og  

 vejledning nr. 138 af samme dato om kommunernes medvirken i sager om  

 familiesammenføring efter udlændingeloven m.v.
I en af disse vejledninger  

 måtte en indskrænkning i Socialministeriets hjemsendelseskompetence i givet  

 fald være omtalt.
Den 15. juni 1998 sendte  

 Socialministeriet endvidere Århus Retshjælp et svar på spørgsmålet om  

 opsættende virkning af retshjælpens klage til Ombudsmanden.
Vi anførte, at  

 sagen, når Socialministeriet har truffet beslutning om hjemsendelse, i medfør  

 af udlændingelovens § 18, stk. 1, overgår til behandling efter denne lov.  

 Under  

 henvisning til Ombudsmandens spørgsmål 6 skal vi uddybende tilføje, 1) at der efter  

 bistandslovens § 4, stk. 1, var tale om hjemsendelsesafgørelser, der ikke  

 kunne indbringes for anden administrativ myndighed, hvorfor opsættende  

 virkning  

 i sædvanlig forstand ikke kunne komme på tale, 2) at Indenrigsministeriet  

 gentagne gange over for Socialministeriet har givet udtryk for, at  

 udlændingelovens § 18, stk. 1, skal forstås således, at det er selve  

 afgørelsen  

 om hjemsendelse af forsørgelsesmæssige grunde, der indebærer bortfald af  

 opholdstilladelsen.
Der kan også henvises til Udlændingeloven med kommentarer  

 af Langlouis og Tornøe, 2. udgave, 1993, side 169, note 2 om § 18, hvor det  

 anføres, at bortfald af opholdstilladelsen indtræder ex lege, således at der  

 ikke kræves truffet nogen forvaltningsakt, for at opholdstilladelsen  

 bortfalder.
Da retshjælpen i brev af 17. februar 1998 bad Socialministeriet  

 om  

 at give klagen til Ombudsmanden opsættende virkning, havde opholdsretten i  

 over  

 1 måned været bortfaldet, og Socialministeriet havde ikke kompetence til at  

 meddele en ny opholdstilladelse. Retshjælpen fremkom med sine  

 bemærkninger i brev af 18. december 1998 til Socialministeriets udtalelse af  

 7.  

 oktober 1998. I brevet anførte retshjælpen bl.a.:
 Af Århus Socialforvaltnings  

 journalnotat af 26.01.98 fremgår det at (E), Socialministeriet telefonisk den  

 23.01.98 oplyser at hun er opmærksom på, at der er tvivl om hvorvidt, der er  

 tale om fælles forældremyndighed.
 Retshjælpen må derfor  

 konstatere, at ministeriet allerede i forbindelse med modtagelsen af  

 retshjælpens brev af 19.01.98 var klar over, at sagen var afgjort på et  

 urigtigt grundlag - samværsret.
 Retshjælpen står fortsat  

 uforstående overfor, at ministeriet ikke på denne baggrund genoptog sagen.
 ...
 Retshjælpen finder at det må  

 lægges til, at Indenrigsministeriet ved afgørelsen af 26.06.97 må have  

 vurderet samtlige forhold, der indgår i en beslutning om brugen af artikel 8  

 stk. 2, d.v.s. også the economic well-being of the country.
Det er korrekt, at BL § 4  

 giver Socialministeriet en særlig hjemmel til at vurdere det  

 forsørgelsesmæssige aspekt, men dette må efter retshjælpens opfattelse  

 begrundes konkret og ikke med en almen henvisning til at den kommenterede  

 udgave  

 af Menneskeretskonventionen af Lorenzen m.fl., ikke indeholder afgørelser  

 hvor det optimale hensyn til familielivet alene kan varetages, såfremt  

 der  

 ydes vedvarende offentlig hjælp til forsørgelse. ...
 Retshjælpen skal endelig  

 påpege, at ministeriets henvisning til Udlændingestyrelsens afgørelse af  

 14.02.97 som begrundelse for at familielivet fortsat kan fortsætte savner  

 mening, da Indenrigsministeriet jo netop fandt at dette ikke var i  

 overensstemmelse med EMRKs artikel 8 i den konkrete sag.
 ...
 Socialministeriet har overfor  

 Folketinget redegjort for relationen mellem BL § 4 og udl. § 9, stk. 4 jfr.  

 Justitsministeriets besvarelse af 26.05.92 vedrørende udlændingeloven af 1992  

 (L 257). Det fremgår heraf, at man finder at den af udlændingemyndighederne  

 foretagne afvejning om forsørgelseskrav jfr. udl. § 9, stk. 4 som  

 retningsgivende for en senere socialretlig vurdering af  

 hjemsendelsesspørgsmålet.
Selvom Socialministeriet i  

 ovennævnte redegørelse forholder sig til hjemsendelse af familiesammenførte  

 forældre bør den samme vurdering kunne bruges i relation forælder-mindreårigt  

 barn.
Det synes også bekræftet af folketingets behandling af dette emne, jfr.  

 Opholdsret og forsørgelse af Jens Vedsted Hansen side 154, 155 og  

 156. Jeg er under sagens behandling  

 blevet gjort bekendt med at Indenrigsministeriet ved brev af 7. august 1998  

 meddelte A ret til at opholde sig her i landet, mens Indenrigsministeriet  

 behandlede en klage fra retshjælpen over Udlændingestyrelsens afgørelse af  

 16.  

 juli 1998 vedrørende afslag på opholdstilladelse.
 Den 19. april 1999 blev jeg  

 orienteret om at Indenrigsministeriet havde sendt sagens akter til  

 Udlændingestyrelsen idet styrelsen havde meddelt at den var indstillet på at  

 genoptage den pågældendes sag om opholdstilladelse efter udlændingelovens §  

 9,  

 stk. 2, nr. 4.
Ombudsmandens udtalelse A.
Afgørelsen om hjemsendelse 1. Retsgrundlaget Socialministeriets afgørelse af 15. januar 1998 er truffet på grundlag af  

 bistandslovens § 4, der har følgende ordlyd:
 Bliver der behov for vedvarende hjælp til forsørgelse af en person, der  

 ikke har dansk indfødsret eller ret til hjælp i medfør af § 3, afgør  

 socialministeren eller den myndighed, ministeren giver bemyndigelse hertil,  

 om pågældende skal hjemsendes.
Stk. 2. Der kan dog ikke træffes beslutning om hjemsendelse af  

 udlændinge, der bor her i landet med henblik på varigt ophold, og som lovligt  

 har boet her i mere end de sidste 3 år. Det fremgår af bestemmelsen at det er en betingelse for beslutning om  

 hjemsendelse at der foreligger et behov for vedvarende hjælp til forsørgelse,  

 og at den pågældende ikke har ret hertil i kraft af dansk statsborgerskab  

 eller international aftale (bistandslovens § 3). Samtidig må den pågældende  

 udlænding ikke have opholdt sig her i landet med henblik på varigt ophold i  

 mere end 3 år, jf. bestemmelsens stk. 2.
Ved vedvarende hjælp til forsørgelse forstås hjælp til forsørgelse der har  

 varet eller antages at ville vare i et år eller mere, jf. punkt 1, i  

 Socialministeriets vejledning nr. 137 af 31. juli 1992 om indberetninger i  

 henhold til bistandslovens § 4, når der ydes hjælp til udlændinge.
Om der  

 foreligger et forsørgelsesbehov, afhænger af en konkret vurdering af bl.a.  

 den pågældendes individuelle forhold.
Hvis det vurderes at der foreligger et behov for vedvarende hjælp, kan  

 socialministeren ifølge bestemmelsen træffe afgørelse om at udlændingen skal  

 hjemsendes.
Socialministerens afgørelse kan ikke påklages til anden myndighed  

 og har som konsekvens at den pågældendes opholds- og arbejdstilladelse  

 bortfalder, jf.  

 udlændingelovens § 18, stk. 1, og at den pågældende skal udrejse af landet,  

 jf.  

 udlændingelovens § 30, stk. 1.
Afgørelsen om hjemsendelse  

 beror på et administrativt skøn.
De kriterier som skal inddrages i  

 forbindelse  

 med afgørelsen om hjemsendelse, er udviklet i praksis samt til dels normeret  

 gennem retskilder.
 I betænkning nr. 968/1982 om  

 udlændingelovgivningen skrev Udlændingelovudvalget bl.a. følgende i  

 forbindelse med udvalgets overvejelser om subsistensløshed:
Ved de sociale myndigheders  

 afgørelse af, om en udlænding skal hjemsendes af forsørgelsesmæssige grunde,  

 lægges vægt på varigheden af opholdet her.
Der vil således normalt ikke ske  

 hjemsendelse, når den pågældende har opholdt sig her i 2-3 år, og det ud fra  

 en  

 vurdering af graden af tilknytningen til landet i forhold til tilknytningen  

 til  

 hjemlandet skønnes, at udlændingen bør ligestilles med danske statsborgere,  

 jfr. socialministeriets cirkulære af 6. januar 1976, punkt 24. Ved  

 vurderingen  

 af disse situationer lægger man vægt på de samme omstændigheder, der tages i  

 betragtning i inddragelses- og udvisningssituationer efter bekendtgørelsens §  

 52, jfr. udkastene til lovens § 19 (svarende til udlændingelovens § 26, der  

 er  

 citeret nedenfor, og som angiver de hensyn der skal afvejes mod udvisnings-  

 og  

 inddragelsesgrundene; min bemærkning). I praksis har hjemsendelse kun været  

 anvendt i beskedent omfang.
 ...
Uanset at bestemmelserne i  

 bistandslovens § 4 som anført praktiseres med tilbageholdenhed, finder  

 udvalget  

 det dog ønskeligt, at sociallovgivningens regler om hjemsendelse på grund af  

 subsistensløshed i det hele afstemmes med de regler i udlændingeloven, der  

 begrænser adgangen til udvisning. Udlændingelovens § 26, stk.  

 1, har følgende ordlyd:
 Ved afgørelsen om udvisning  

 skal der foruden til udlændingens tilhørsforhold til det danske samfund,  

 herunder varigheden af opholdet her i landet, tages hensyn til, om udvisning  

 må  

 antages at virke særlig belastende, navnlig på grund af:
udlændingens alder, helbredstilstand og andre  

 personlige forhold, udlændingens personlige eller familiemæssige  

 tilknytning til herboende danske eller udenlandske statsborgere, udlændingens tilknytning til landet i øvrigt, herunder  

 at udlændingen er kommet hertil som barn eller ganske ung og dermed helt  

 eller  

 delvis har haft sin opvækst her i landet, udlændingens manglende eller ringe tilknytning til  

 hjemlandet eller andre lande, hvor udlændingen kan ventes at tage ophold, risikoen for, at udlændingen vil lide overlast i  

 hjemlandet eller andre lande, hvor udlændingen kan ventes at tage ophold, og udsættelse for overgreb, misbrug eller anden overlast  

 mv her i landet, der har medført, at en udlænding med opholdstilladelse efter  

 §  

 9, stk. 1, nr. 2, ikke længere samlever på fælles bopæl med den i Danmark  

 fastboende person, eller udlændingens i øvrigt særligt svage stilling. Den 13. maj 1983 besvarede  

 Socialstyrelsen - der på daværende tidspunkt var bemyndiget til at træffe  

 afgørelse som 1. instans i sager efter bistandslovens § 4 - spørgsmål nr. 98  

 fra Folketingets Retsudvalg vedrørende anvendelsen af bestemmelsen, jf.
FT  

 1982-83, tillæg B, sp. 1991-92. I besvarelsen blev bl.a. anført følgende:
Afgørelserne beror på et  

 konkret skøn i hver enkelt sag.
De er afhængige af samtlige relevante  

 forhold.
 Generelt kan det siges, at  

 hjemsendelsesrisikoen for enlige er større end for ægtepar eller udlændinge i  

 fast samlivsforhold, idet deres tilknytning til Danmark ofte vil være løsere,  

 at nære slægtninge til herboende udlændinge (f.eks. børn og svigerbørn,  

 forældre eller yngre søskende) er mindre udsatte for hjemsendelse end  

 fjernere  

 slægtninge.
 Ud over relationerne er der  

 imidertid andre forhold, der spiller ind.
 Det har betydning, hvor længe  

 den pågældende har opholdt sig her i landet, og hvordan denne opholdstid har  

 formet sig.
 Er det en udlænding, der har  

 været her i 2-3 år eller mere og i en væsentlig del af denne periode har vist  

 evne og vilje til at klare sig uden hjælp til forsørgelse, og fremgår det af  

 sagen, at der er nærliggende sandsynlighed for, at den pågældende på ny vil  

 blive selvhjulpen, vil der ikke blive truffet beslutning om hjemsendelse.
 Er der omvendt tale om en  

 person, der har opholdt sig her i et tilsvarende tidsrum uden at have kunnet  

 klare sig selv og uden at have vist initiativ til at ændre sin situation -  

 f.eks. ved at forsøge at lære dansk, vil det være nærliggende at beslutte  

 hjemsendelse.
I de tilfælde, hvor en  

 udlænding har været ude for en arbejdsskade eller har fået en erhvervssygdom  

 her i landet, der har gjort ham uarbejdsdygtig, har styrelsen accepteret, at  

 den pågældende modtages til vedvarende forsørgelse. Af Socialministeriets  

 vejledning nr. 137 af 31. juli 1992 fremgår bl.a. følgende:
3.  

  

 Afgørelser efter lovens § 4 af, om der skal ske hjemsendelse,  

 træffes af Socialministeriet efter et konkret skøn over, om pågældende bør  

 hjemsendes eller ligestilles med en dansk statsborger.
Ved denne vurdering  

 lægges der efter praksis vægt på bl.a. varigheden af opholdet her i landet,  

 på  

 helbredsmæssige forhold, graden af tilknytning hertil i forhold til  

 tilknytning  

 til hjemlandet, og om familien er her i landet.
 ...
 5.  

  

 I følgende tilfælde, hvor der direkte efter loven eller efter  

 praksis ikke træffes beslutning om hjemsendelse efter bistandslovens § 4,  

 stk. 1,  

 kan kommunerne undlade at indberette:
 når hjælpen ikke skønnes at være vedvarende.
 når udlændingen bor her i landet med henblik på varigt  

 ophold, og pågældende lovligt har boet her i mere end 2 eller 3 år. ...
når udlændingen er gift og samlever med en dansk  

 statsborger når udlændingen er gift og samlever med en anden  

 udlænding, der har boet her i landet i over 2 eller 3 år med henblik på  

 varigt  

 ophold. ...
 når en udlænding er gift og samlever med en flygtning,... eller med en person  

 med opholdstilladelse af humanitære grunde efter  

 udlændingelovens § 9, stk. 2, nr. 2.
 når udgifter efter bistandsloven til udlændingen kan  

 anmeldes til refusion efter § 134a. ...
når en udenlandsk statsborger tidligere har haft dansk  

 indfødsret, ... . 2. Sagsoplysning Det følger af det almindelige  

 official- eller undersøgelsesprincip som gælder inden for forvaltningsretten  

 at  

 det påhviler den enkelte forvaltningsmyndighed selv at sørge for at de  

 oplysninger som er nødvendige, bliver fremskaffet.
Officialprincippets formål  

 er at bidrage til at sikre at forvaltningsmyndighedernes afgørelser bliver  

 materielt lovlige og rigtige.
Det forudsætter ikke alene at alle relevante  

 forhold er belyst ved det foreliggende materiale, men også at oplysningerne  

 er  

 pålidelige.
Er der tvivl om holdbarheden af et væsentligt faktum, må denne  

 tvivl afklares.
Jeg henviser i den forbindelse til Kaj Larsen mfl.,  

 Forvaltningsret  

 (1994), s. 297ff.
Socialministeriets afgørelse  

 er truffet på grundlag af Århus Kommunes indberetning hvoraf fremgik at (A)  

 havde samkvemsret med sin søn.
Ministeriet lagde denne oplysning  

 til grund  

 for sagens behandling og undersøgte ikke yderligere rigtigheden heraf.
Senere  

 kom det imidlertid frem at (A) havde del i forældremyndigheden over sønnen.
Som det fremgår ovenfor under  

 afsnit 1, er et af de kriterier der skal inddrages i den samlede vurdering af  

 om der skal ske hjemsendelse, hvilken tilknytning den pågældende udlænding  

 har til Danmark.
Jeg mener derfor at oplysningen var af væsentlig betydning  

 for  

 afgørelsen, jf. nærmere nedenfor afsnit 3.a).
Jeg mener imidlertid ikke at  

 kunne kritisere ministeriet for at have truffet afgørelse på et forkert  

 oplysningsgrundlag.
Jeg har herved lagt vægt på at (A) ved brev af 14.  

 oktober  

 1997 blev partshørt over indberetningen fra Århus Kommune, og at han ikke i  

 sit  

 brev af 19. oktober 1997 korrigerede oplysningerne vedrørende  

 samkvemsret.
3. Afgørelsens indhold - inddragelse af relevante kriterier Efter min gennemgang af sagen  

 har jeg ikke fundet grundlag for at kritisere at ministeriet har vurderet at  

 der i (A)s tilfælde forelå et behov for vedvarende hjælp.
Jeg har  

 derfor  

 koncentreret min undersøgelse om ministeriets vurdering af at den pågældende  

 kunne hjemsendes.
 Som det fremgår ovenfor under  

 afsnit 1, træffes en afgørelse om hjemsendelse ud fra en samlet vurdering af  

 alle relevante forhold, herunder bl.a. varigheden af den pågældendes ophold  

 her  

 i landet, helbredsmæssige forhold og graden af tilknytning til Danmark i  

 forhold til tilknytning til hjemlandet.
 Socialministeriet har i  

 afgørelsen af 15. januar 1998 lagt vægt på at (A) ikke havde en sådan  

 tilknytning til Danmark at han kunne modtage vedvarende hjælp til  

 forsørgelse.  

 I udtalelserne hertil har ministeriet nærmere redegjort for sin vurdering af  

 den pågældendes tilknytning.
 a)  

  

 Vedrørende (A)s del i forældremyndigheden over sin herboende  

 søn anførte ministeriet i udtalelsen af 6. april 1998:
 ...
 En udlænding, der opfylder en  

 af følgende betingelser, hjemsendes efter Socialministeriets praksis ikke:
 ...
b) udlændingen har  

 forældremyndigheden over et herboende dansk barn, ...
Socialministeriet træffer  

 herefter ud fra en konkret vurdering afgørelse om, hvorvidt udlændingen bør  

 hjemsendes eller bør ligestilles med danske statsborgere.
Ved denne vurdering  

 lægges der vægt på varigheden af opholdet i Danmark, på helbredsmæssige  

 forhold, på graden af tilknytning til Danmark i forhold til tilknytningen til  

 hjemlandet og udlændingens personlige forhold i øvrigt.
Eksempelvis vil det  

 tale mod hjemsendelse, - hvis udlændingen har en  

 meget betydelig del af sin familie boende her i landet.
En samlever eller en  

 tidligere ægtefælle samt børn, som udlændingen ikke har forældremyndigheden  

 over, vil ikke i sig selv være udslaggivende, ...
 Som nævnt hjemsender  

 Socialministeriet efter praksis ikke personer, der har forældremyndighed over  

 et herboende dansk barn, idet det kan være uhensigtsmæssigt at henvise et  

 barn,  

 som er dansk statsborger, til at bo sammen med en udenlandsk  

 forældremyndighedsindehaver i udlandet.
Hvad angår en fælles  

 forældremyndighed, hvor den ene af forældrene forbliver her i landet, går  

 hensynet imidlertid alene på, om det vil være muligt for den anden forælder  

 at  

 udøve forældremyndigheden fra udlandet.
Efter (udlændingemyndighedernes)  

 praksis indgår udøvelse af forældremyndighed og samværsret som ét blandt de  

 hensyn, der i øvrigt bør tages i betragtning. ... Socialministeriet  

 konkluderede herefter at den pågældende ikke i kraft af den fælles  

 forældremyndighed over sønnen efter lovgivningen er sikret varig forsørgelse  

 her i landet.
 I udtalelsen af 15. juni 1998  

 anførte ministeriet følgende:
 ...
Klager er af den opfattelse,  

 at Socialministeriet i denne sag har fraveget sædvanlig praksis, og anmoder  

 om  

 en redegørelse for, hvorfor man netop i denne sag har fundet grundlag for at  

 fravige praksis.
Socialministeriet skal oplyse, at man i denne sag har fulgt  

 sædvanlig praksis.
... I udtalelsen af 7. oktober  

 1998 anførte ministeriet at en situation hvor der var tale om fælles  

 forældremyndighed, ikke tidligere havde foreligget i Socialministeriets  

 praksis.
Jeg må på grundlag heraf  

 konstatere at der i ministeriet har hersket tvivl om rækkevidden af  

 ministeriets praksis i sager hvor der var tale om forældremyndighed over et  

 herboende barn.
Der kan således ikke siges at have foreligget nogen  

 sædvanlig  

 praksis vedrørende disse tilfælde.
 Jeg forstår udtalelserne af  

 6. april og 15. juni 1998 således at Socialministeriet har ment at  

 ministeriet  

 havde den praksis at man i denne type af sager lagde vægt på om det var  

 muligt  

 at udøve forældremyndigheden fra udlandet.
Som anført må jeg lægge til  

 grund at ministeriet ikke har nogen praksis for behandlingen af sager hvor  

 der er tale om fælles forældremyndighed.
Der er altså alene tale om at  

 ministeriet i den konkrete sag finder at den pågældendes del i  

 forældremyndigheden kan udøves fra udlandet.
Efter min opfattelse er det  

 forhold at den pågældende har del i forældremyndigheden over sin søn, et  

 kriterium som må tillægges stor vægt i den konkrete vurdering af den  

 pågældendes tilknytning til landet.
Vedrørende ministeriets vurdering af at  

 forældremyndigheden kan udøves fra udlandet (hjemlandet), henviser jeg til  

 afsnit d) nedenfor.
 b)  

  

 Betydningen af (A)s faktiske samvær med sin søn har Socialministeriet  

 forholdt sig til i udtalelsen af 6. april 1998:
 ...
Det betydelige samvær med  

 sønnen synes muliggjort af, at det offentlige har sørget for forsørgelsen, og  

 taler af den grund ikke til fordel for forbliven her i landet.
Derfor finder  

 Socialministeriet ikke, at han i kraft af den fælles forældremyndighed over  

 sønnen efter lovgivningen er sikret varig forsørgelse her i landet, ligesom  

 det  

 formentlig næppe kan anses som værende af gavn for barnet, at pågældende  

 opholder sig her i landet uden evne til at forsørge sig selv, på trods af at  

 han har sin fulde arbejdsevne i behold.
... Jeg må opfatte ministeriets  

 udtalelse således at uanset hvor omfattende (A)s samvær med sin søn har  

 været, skal dette hensyn - efter ministeriets opfattelse - ikke under de  

 givne  

 omstændigheder inddrages i vurderingen som et (tungtvejende) kriterium der  

 taler imod hjemsendelse.
Ministeriets opfattelse skyldes alene at det er det  

 offentlige der har forsørget ham og dermed har muliggjort det betydelige  

 samvær.
Da det er af afgørende betydning  

 at vurdere den pågældendes tilknytning til Danmark - herunder til herboende  

 personer - må omfanget af det faktiske samvær naturligvis tillægges væsentlig  

 betydning.
Socialministeriet har således ved den manglende hensyntagen til  

 omfanget af den pågældendes faktiske samvær på kritisabel vis afskåret et  

 væsentligt hensyn fra at indgå i den samlede vurdering af sagen.
 Jeg mener endvidere at  

 årsagen til at et betydeligt samvær har været muligt, er irrelevant i denne  

 sammenhæng.
 Ministeriet har som ovenfor  

 nævnt anført at det formentlig næppe kan anses som værende af gavn for  

 barnet,  

 at pågældende opholder sig her i landet uden evne til at forsørge sig selv,  

 på  

 trods af at han har sin fulde arbejdsevne i behold.
Ministeriets udtalelse  

 fremstår umiddelbart som et kriterium der er indgået i vurderingen af sagen -  

 hensynet til hvad der er bedst for barnet der efter ministeriets opfattelse  

 bør  

 føre til, at faren hjemsendes da han ikke forsørger sig selv på trods af at  

 han  

 har sin fulde arbejdsevne i behold.
Efter min opfattelse er der tale om et  

 ulovligt kriterium, og jeg mener at ministeriets inddragelse af dette  

 ulovlige  

 kriterium er stærkt kritisabelt.
Jeg mener endvidere at denne del af  

 ministeriets argumentation i sig selv er stødende.
 c)  

  

 Ministeriet har i udtalelsen af 6. april 1998 anført følgende  

 vedrørende bl.a. det forhold at (A) ikke er i stand til at forsørge sig selv:
 ...
Socialministeriet skal herved  

 anføre, at Indenrigsministeriets afgørelse af 26. juni 1997 udelukkende angår  

 den pågældendes forbliven i landet og ikke tager hensyn til den omstændighed,  

 at den pågældende udenlandske statsborger ikke er i stand til at forsørge sig  

 selv.
Socialministeriets afgørelse om hjemsendelse af forsørgelsesmæssige  

 grunde er i henhold til bistandsloven baseret på dette aspekt, som derfor må  

 tillægges væsentlig betydning for afgørelsen, da bistandsloven klart  

 udelukker  

 udenlandske statsborgere fra at modtage vedvarende hjælp til forsørgelse.
... Jeg er enig med ministeriet i  

 at den omstændighed at (A) ikke kan forsørge sig selv som udgangspunkt er et  

 kriterium der må tillægges betydelig vægt i den konkrete vurdering af sagen.
 I udtalelsen af 15. juni 1998  

 har ministeriet - i forbindelse med en sammenligning med  

 Indenrigsministeriets  

 afgørelse af 26. juni 1997 - imidlertid bl.a. anført:
 En afgørelse efter bistandsloven  

 har den omstændighed, at en person har været forsørget af kontanthjælp i den  

 periode, pågældende har opholdt sig her i landet, som det  

  

 helt afgørende  

  

 kriterium. (min fremhævelse).
 Det i udtalelsen af 15. juni  

 1998 anførte efterlader det indtryk at ministeriet alene har lagt vægt på den  

 omstændighed at den pågældende er blevet forsørget af det offentlige, og at  

 ministeriet derved har afskåret andre relevante og eventuelt mere  

 tungtvejende kriterier - som f.eks. tilknytningen til Danmark - fra at blive  

 taget i betragtning i det enkelte tilfælde.
 En sådan afskæring af  

 relevante hensyn der skal indgå i en skønsmæssig afgørelse, vil efter min  

 opfattelse være ulovlig.
 d)  

  

 Artikel 8 i den europæiske menneskerettighedskonvention har  

 følgende ordlyd:
 Enhver har ret til respekt  

 for sit privatliv og familieliv, sit hjem og sin korrespondance.
Stk. 2.  

  

 Ingen offentlig myndighed må gøre indgreb i udøvelsen af  

 denne ret, medmindre det sker i overensstemmelse med loven og er nødvendigt i  

 et demokratisk samfund af hensyn til den nationale sikkerhed, den offentlige  

 tryghed eller landets økonomiske velfærd, for at forebygge uro eller  

 forbrydelse, for at beskytte sundheden eller sædeligheden eller for at  

 beskytte  

 andres rettigheder og friheder. Socialministeriet inddrog  

 ikke artikel 8 i sin afgørelse af 15. januar 1998, men har i senere  

 udtalelser  

 fremsat bemærkninger om betydningen af bestemmelsen i hjemsendelsessager.
 I udtalelsen til mig af 6.  

 april 1998 har ministeriet anført følgende:
Klager finder det  

 beklageligt, at ministeriet ikke har taget stilling til EMRK i  

 hjemsendelsesskrivelsen.
Man skal herved gøre oplyse, at EMRK er indarbejdet  

 i  

 den danske lovgivning og myndighedernes praksis i det omfang, denne ikke  

 forud  

 for Danmarks underskrivelse af denne konvention var i overensstemmelse  

 hermed.  

 Den danske lovgivning og myndighedernes praksis hviler på de principper, der  

 er  

 nedfældet i konventionen. Af udtalelsen af 15. juni  

 1998 fremgår bl.a. følgende:
Som ministeriet tidligere  

 har peget på, medførte lovfæstelsen af inkorporeringen i 1992 af Den  

 Europæiske  

 Menneskerettighedskonvention ikke, at dansk ret - og dermed heller ikke  

 Socialministeriets lovområde - måtte gennemgå en gennemgribende revision,  

 idet  

 love og praksis i forvejen var i overensstemmelse med det værdigrundlag, som  

 Menneskerettighedskonventionen byggede på. Jeg må forstå ministeriets  

 udtalelser således at ministeriet mener at myndighederne i en konkret sag  

 ikke  

 skal foretage en konkret vurdering af om et tilfælde er i strid med  

 konventionen,  

 da konventionen er indarbejdet i den danske lovgivning og  

 myndighedernes  

 praksis i det omfang, denne ikke forud for Danmarks underskrivelse af denne  

 konvention var i overensstemmelse hermed, og at den danske  

 lovgivning og  

 myndighedernes praksis hviler på de principper, der er nedfældet i  

 konventionen.
Indledningsvis skal jeg  

 påpege at ministeriet i udtalelsen af 7. oktober 1998 har erkendt at man ikke  

 havde tidligere tilfælde af hjemsendelsessager hvor der var tale om fælles  

 forældremyndighed.
Ministeriets henvisning til at tidligere praksis var i  

 overensstemmelse med principperne i konventionen, er således uden betydning i  

 den konkrete sag.
Danmark har ved tiltrædelse  

 af den europæiske menneskerettighedskonvention, der er inkorporeret i dansk  

 ret, forpligtet sig til at handle i overensstemmelse med konventionens  

 regler.
Heraf følger bl.a. at forvaltningen ex officio skal inddrage  

 menneskeretlige  

 forpligtelser i skønsudøvelsen ved afgørelse af konkrete sager (Lars Adam  

 Rehof og Tyge Trier, Menneskeret (1990), s. 97, Jon Andersen mfl.,  

 Forvaltningsret (1994), s. 225-226 og s. 241-242, Peer Lorenzen, Lars Adam  

 Rehof og Tyge Trier, Den Europæiske Menneskerettighedskonvention med  

 kommentarer (1994), s. 31-32, og Peer Lorenzen i Lov og Ret, nr. 3/99, s.  

 4-10).
 Efter min opfattelse er det  

 meget beklageligt at ministeriet har haft en fejlagtig opfattelse af  

 konventionens anvendelse og betydning i relation til den skønsmæssige  

 vurdering af konkrete sager.
 Ministeriet har i udtalelsen  

 af 7. oktober 1998 bl.a. anført følgende:
1) ... Det findes  

 nærliggende, at Indenrigsministeriet på baggrund af retspraksis fra Den  

 Europæiske Menneskerettighedssdomstol - jf.
EMD 138 Berrehab, der er  

 refereret  

 side 239 hos Lorenzen, Rehof og Trier: Den Europæiske  

 Menneskerettighedskonvention med kommentarer, 1994 - har ændret  

 Udlændingestyrelsens afgørelse i den foreliggende sag om inddragelse af af  

 pgl.s opholdstilladelse alene pga. hans separation.
Derimod ses der  

 ikke i  

 det omtalte værk at være refereret afgørelser, som lader reglerne i  

 konventionens art. 8 slå igennem i situationer, hvor det optimale hensyn til  

 familielivet alene kan varetages, såfremt der ydes vedvarende offentlig hjælp  

 til forsørgelse. Som nævnt ovenfor skal  

 myndighederne ved afgørelsen af konkrete sager inddrage konventionens  

 bestemmelser hvis det er relevant for sagen.
Dette gælder uanset hvilken type  

 af materiel afgørelse der er tale om, dvs. uanset om den konkrete sag drejer  

 sig om udvisning eller inddragelse/manglende forlængelse af en  

 opholdstilladelse  

 efter udlændingeloven eller hjemsendelse efter bistandsloven.
Det afgørende  

 må være om afgørelsens resultat kan være i strid med statens forpligtelser  

 (individets rettigheder) efter konventionen.
Artikel 8 beskytter retten  

 til familieliv.
Herved sikres primært samværet mellem beslægtede mennesker,  

 og  

 som udgangspunkt forbydes (fysisk) adskillelse af sådanne personer mod deres  

 vilje.
En udvisning af en af forældrene til et barn vil typisk udgøre et  

 indgreb i familielivet, og en adskillelse kræver at staten (forvaltningen)  

 påviser at indgrebet var nødvendigt som udtryk for et presserende socialt  

 behov, jf. domstolens afgørelse i sagen Berrehab mod Holland (Peer Lorenzen,  

 Lars Adam Rehof og Tyge Trier, Den Europæiske Menneskerettighedskonvention  

 med kommentarer (1994), s. 238-239).
En afgørelse om hjemsendelse  

 har som nævnt ovenfor under afsnit 1 den konsekvens at den pågældende  

 udlændings opholdstilladelse bortfalder, og at der herefter er pligt til at  

 udrejse af landet.
Da (A) har en herboende søn, ville en  

 hjemsendelsesbeslutning medføre en adskillelse af far og søn, og en konkret  

 vurdering af artikel 8s eventuelle betydning for sagen er derfor både  

 indlysende og nødvendig.
 Jeg mener på den baggrund at  

 det er kritisabelt at ministeriet ikke har foretaget en konkret vurdering af  

 artikel 8s betydning i (A)s sag om hjemsendelse.
 I forbindelse med en sådan  

 vurdering må ministeriet tage stilling til om en henvisning til at (A) må  

 udøve sin del i forældremyndigheden fra udlandet, er i overensstemmelse med  

 artikel 8, jf. ovenfor afsnit a).
 Jeg gør opmærksom på at det i  

 forbindelse med en vurdering af om afgørelsen om hjemsendelse er i strid med  

 artikel 8, vil være naturligt at inddrage Berrehabsagen som er nævnt ovenfor.
I denne sag blev en  

 marokkaner udvist af Holland efter skilsmisse fra en hollandsk kvinde idet  

 hans opholdstilladelse alene var meddelt på grundlag af ægteskabet.  

 Ægteskabet  

 var indgået i oktober 1977. I maj 1979 fik ægtefællen bevilget skilsmisse.
I  

 august 1979 blev parrets datter født.
Moderen fik forældremyndigheden, men  

 parret aftalte at sikre at barnet fik ofte og regelmæssig kontakt med sin  

 far.  

 Myndighederne afviste i december 1979 at forlænge Berrehabs  

 opholdstilladelse.  

 Afgørelsen blev påklaget til de nationale myndigheder uden resultat.
Berrehab  

 og hans tidligere ægtefælle klagede i november 1983 til Kommissionen.
I 1984  

 legaliserede  

 en notar en aftale mellem forældrene vedrørende Berrehabs kontakt til  

 datteren og bekræftede at Berrehab over de seneste to år havde set sin datter  

 fire gange om ugen i adskillige timer.
I januar 1984 blev Berrehab udvist af  

 landet.
Berrehabs tidligere ægtefælle og datteren tilbragte to måneder i 1984  

 i Marokko sammen med Berrehab.
Domstolen fandt at der var tale om et  

 familieliv  

 der var beskyttet i medfør af artikel 8, og at nægtelsen af at forlænge  

 Berrehabs opholdstilladelse var i strid med bestemmelsen, idet det  

 forhindrede Berrehab i at opretholde regelmæssig kontakt til barnet hvilket  

 var afgørende henset til barnets alder.
Domstolen fandt ikke at indgrebet var  

 nødvendigt som udtryk for et presserende socialt behov (artikel 8, stk. 2).  

 Domstolen  

 lagde herved vægt på at der ikke var tale om en udlænding der søgte om  

 opholdstilladelse til Holland for første gang, at Berrehab allerede havde  

 boet  

 lovligt i Holland i flere år, at han i Holland havde et hjem og et job, og at  

 staten i øvrigt ikke havde noget at udsætte på ham.
Endvidere lagde domstolen  

 vægt på at han havde giftet sig med en hollandsk kvinde og herved fået en  

 datter, at der i flere år havde været meget tætte bånd mellem Berrehab og  

 datteren, og at det var vigtigt for datteren at bevare kontakten til sin far,  

 særlig henset til at hun var så ung.
Ifølge Berrehabsagen må der i  

 en sag af denne type bl.a. indgå hensynet til varigheden af udlændingens  

 ophold  

 i landet, barnets alder og den pågældendes forhold til barnet, herunder  

 karakteren og omfanget af samværet med barnet.
Hertil kommer en vurdering af  

 om indgrebet er nødvendiggjort af samfundsmæssige hensyn, og om indgrebet er  

 proportionalt.
Efter min opfattelse vil  

 ministeriet ved sin vurdering af om afgørelsen om hjemsendelse er i strid med  

 artikel 8 i den europæiske menneskerettighedskonvention, bl.a. skulle  

 sammenholde de konkrete omstændigheder i Berrehabsagen med (A)s  

 forhold.
I den  

 vurdering må det bl.a. være relevant at inddrage at (A), i forhold til  

 Berrehab,  

 endvidere har del i forældremyndigheden over sin søn.
 e)  

  

 Socialministeriet har i udtalelserne forholdt sig til betydningen  

 af udlændingemyndighedernes praksis i sager vedrørende udvisning/inddragelse  

 af opholdstilladelse samt betydningen af Indenrigsministeriets afgørelse af  

 26. juni 1997 for den konkrete sag.
 Ministeriet har i udtalelsen  

 af 6. april 1998 bl.a. skrevet således:
Socialministeriet skal  

 herved anføre, at Indenrigsministeriets afgørelse af 26. juni 1997  

 udelukkende  

 angår den pågældendes forbliven i landet og ikke tager hensyn til den  

 omstændighed, at den pågældende udenlandske statsborger ikke er i stand til  

 at  

 forsørge sig selv. ... Indenrigsministeriets afgørelse afskærer derfor ikke  

 Socialministeriet fra - ud fra det lovgrundlag, Socialministeriet træffer  

 afgørelse ud fra - at fremkomme med en anden afgørelse end  

 Indenrigsministeriet. Af udtalelsen af 15. juni  

 1998 fremgår bl.a. følgende:
Socialministeriet bestrider  

 ikke, at lovgiver kan have forudsat retlig parallelitet hvad  

 angår  

 forudsætningerne for en hjemsendelsesbeslutning efter bistandsloven og en  

 udvisning efter udlændingeloven, således at varigheden af opholdet er af  

 betydning.
Efter udlændingeloven indgår den omstændighed, at en person har  

 været forsørget af kontanthjælp i den periode, pågældende har opholdt sig her  

 i  

 landet, imidlertid ikke i de kriterier, der skal indgå som forudsætning for  

 afgørelsen. I udtalelsen af 7. oktober  

 1998 er bl.a. anført følgende:
1) Der foreligger ikke  

 sammenfaldende årsager til meddelelse af opholdstilladelse og accept af, at  

 en  

 udlænding kan få lov til at blive her i landet uanset et behov for vedvarende  

 hjælp til forsørgelse fra det offentlige.
Dette må være begrundelsen for, at  

 der i den sociale lovgivning findes en særlig regel om ret til hjemsendelse.
 ...
2) I sidstnævnte situation  

 har Socialministeriet lagt vægt på de muligheder for samvær, der er beskrevet  

 i  

 Udlændingestyrelsens afgørelse af 14. februar 1997 om afslag på forlængelse  

 af  

 pgl.s opholdstilladelse.
Det er betragtningerne i forbindelse med denne  

 afgørelse, der ligger bag den passus om udlændingemyndighedernes praksis fra  

 Socialministeriets brev af 15. juni 1998, der er citeret i Ombudsmandens  

 spørgsmål  

 2. Jeg må opfatte udtalelserne  

 således at Socialministeriet ikke generelt tillægger udlændingemyndighedernes  

 praksis i sager vedrørende udvisning og inddragelse af opholdstilladelse  

 betydning i vurderingen af hjemsendelsessager, men at ministeriet ikke  

 bestrider at lovgiver kan have forudsat retlig parallelitet for  

 så vidt angår  

 betydningen af varigheden af opholdet i Danmark.
 Samtidig har jeg forstået at  

 ministeriet er af den opfattelse at Indenrigsministeriets afgørelse af  

 26. juni 1997 ikke har nogen (afgørende) betydning for sagen om hjemsendelse.  

 Derimod har ministeriet i den konkrete sag fundet at de hensyn der er nævnt i  

 Udlændingestyrelsens afgørelse af 14. februar 1997 vedrørende mulighederne  

 for samvær, tillige kunne tillægges vægt i (A)s hjemsendelsessag.
 Som nævnt ovenfor under afsnit  

 A.1 skrev Udlændingelovudvalget i betænkning nr. 968/1982 om  

 udlændingelovgivningen bl.a. følgende i forbindelse med sine overvejelser om  

 subsistensløshed:
 Ved vurderingen af disse  

 situationer (hjemsendelsessituationer efter bistandslovens § 4; min  

 bemærkning)  

 lægger man vægt på de samme omstændigheder, der tages i betragtning i  

 inddragelses- og udvisningssituationer efter bekendtgørelsens § 52, jfr.  

 udkastene til lovens § 19 (svarende til udlændingelovens § 26 som angiver de  

 hensyn der skal afvejes mod udvisnings- og inddragelsesgrundene; min  

 bemærkning). I praksis har hjemsendelse kun været anvendt i beskedent omfang.
 ...
Uanset at bestemmelserne i  

 bistandslovens § 4 som anført praktiseres med tilbageholdenhed, finder  

 udvalget  

 det dog ønskeligt, at sociallovgivningens regler om hjemsendelse på grund af  

 subsistensløshed i det hele afstemmes med de regler i udlændingeloven, der  

 begrænser adgangen til udvisning. Udlændingelovudvalget  

 fastslog således allerede i 1982 at de sociale myndigheder og  

 udlændingemyndighederne  

 i henholdsvis hjemsendelsessager og udvisnings- og inddragelsessager lagde  

 vægt på de samme omstændigheder, ligesom der udtrykkeligt blev ytret ønske om  

 at de sociale regler om hjemsendelse i det hele blev afstemt med de  

 udlændingeretlige regler der begrænsede adgangen til udvisning.
Jeg må forstå disse  

 bemærkninger således at alle de hensyn der taler imod udvisning eller  

 inddragelse af en opholdstilladelse efter udlændingeloven, ifølge  

 Udlændingeudvalget  

 skulle have tilsvarende vægt i sager om hjemvisning efter bistandsloven.
Jeg  

 er således uenig i ministeriets opfattelse af at det alene er varigheden af  

 opholdet her i landet der skulle tillægges samme vægt i udlændingesager og  

 hjemsendelsessager.
På trods af at (A) ikke længere  

 opfyldte betingelserne efter udlændingeloven for at bevare sin  

 opholdstilladelse  

 her i landet (grundlaget for opholdstillladelsen - ægteskabet med (C) - var  

 bortfaldet) besluttede Indenrigsministeriet ved afgørelsen af 26. juni 1997  

 alligevel at lade den pågældende bevare sin ret til at opholde sig her i  

 landet.
Dette - har jeg forstået - skete på baggrund af hensynene i  

 udlændingelovens  

 § 26 og artikel 8 i den europæiske menneskerettighedskonvention.
På denne baggrund er det min  

 opfattelse at Socialministeriet burde have inddraget de samme kriterier som  

 Indenrigsministeriet inddrog i forbindelse med sin vurdering af sagen.
I  

 vurderingen skulle indgå om artikel 8 sammenholdt med sagens faktiske  

 omstændigheder  

 burde medføre at den pågældende på trods af sit forsørgelsesbehov alligevel  

 ikke skulle hjemsendes.
Indenrigsministeriet kom ved sin vurdering til det  

 modsatte resultat af Socialministeriet.
 f)  

  

 Socialministeriet har i udtalelsen af 6. april 1998 bl.a. anført  

 følgende til støtte for sin afgørelse:
Den pågældende vil kunne  

 søge og opnå opholdstilladelse fra hjemlandet, hvis han finder beskæftigelse  

 i  

 Danmark, og vil på den måde ved fortsat beskæftigelse kunne sikre sig varigt  

 ophold. Efter udlændingelovens § 9,  

 stk. 2, nr. 3, kan der efter ansøgning gives opholdstilladelse til andre  

 udlændinge end dem der er omfattet af § 9, stk. 1, hvis væsentlige  

 beskæftigelsesmæssige eller erhvervsmæssige hensyn taler derfor.
Inden for  

 det  

 normale arbejdsmarked bliver tilladelse kun meddelt udlændinge med uddannelse  

 eller færdigheder som ikke kan skaffes her i landet, hvis de pågældende skal  

 udføre arbejde af ganske særegen karakter, og kun hvor helt afgørende  

 produktionshensyn taler derfor.
Socialministeriets henvisning  

 til at (A) kan opnå opholdstilladelse hvis han finder beskæftigelse bygger  

 efter min opfattelse på en retsvildfarelse.
Det er meget beklageligt at  

 hensynet  

 blev medtaget til støtte for hjemsendelsesbeslutningen.
g) Sammenfatning Som det fremgår ovenfor, er  

 det min opfattelse at Socialministeriet har undladt at inddrage væsentlige  

 kriterier i sin samlede vurdering af sagen, herunder omfanget af det faktiske  

 samvær og artikel 8 i den europæiske menneskerettighedskonvention.
Samtidig  

 mener jeg - som det fremgår af afsnit b) og f) ovenfor - at ministeriet har  

 inddraget et ulovligt kriterium og til dels inddraget et direkte fejlagtigt  

 element i sin vurdering.
 På den baggrund har jeg henstillet  

 til Socialministeriet at genoptage sagen og træffe en ny afgørelse.
4. Begrundelse En afgørelse der meddeles  

 skriftligt skal, medmindre den giver parten fuldt ud medhold, være ledsaget  

 af  

 en begrundelse, jf. forvaltningslovens § 22. Forvaltningslovens § 24, er  

 sålydende:
§ 24. En begrundelse for en afgørelse skal indeholde en henvisning  

 til de retsregler, i henhold til hvilke afgørelsen er truffet.
I det omfang,  

 afgørelsen efter disse regler beror på et administrativt skøn, skal  

 begrundelsen tillige angive de hovedhensyn, der har været bestemmende for  

 skønsudøvelsen.
 Stk. 2.  

  

 Begrundelsen skal endvidere om fornødent indeholde en kort  

 redegørelse for de oplysninger vedrørende sagens faktiske omstændigheder, som  

 er tillagt væsentlig betydning for afgørelsen.
Stk. 3.  

  

 Begrundelsens indhold kan begrænses, i det omfang partens  

 interesse i at kunne benytte kendskab til denne til varetagelse af sit tarv  

 findes at burde vige for afgørende hensyn til den pågældende selv eller til  

 andre private eller offentlige interesser, jfr. §  

 15. Af Socialministeriets brev af  

 15. januar 1998 til kommunen fremgik alene som begrundelse for afgørelsen at  

 ministeriet fandt at (A) ikke havde en sådan tilknytning til Danmark at han  

 kunne modtage vedvarende hjælp til forsørgelse.
Samtidig var det nævnt at der  

 kunne ydes hjælp til hjemrejsen, og der blev henvist til de udlændingeretlige  

 konsekvenser af afgørelsen.
 Som det fremgår ovenfor under  

 afsnit 3, er det min opfattelse at Socialministeriet ikke har inddraget visse  

 væsentlige kriterier i sin vurdering af sagen.
Samtidig indeholdt  

 ministeriets afgørelse ikke en angivelse af de hovedhensyn der havde ført til  

 ministeriets vurdering af, at den pågældende ikke havde en sådan tilknytning  

 til Danmark at han kunne modtage vedvarende hjælp til forsørgelse.
De hensyn  

 som ministeriet har lagt vægt på, fremgår således alene af udtalelserne  

 hertil.  

 Begrundelsen for afgørelsen opfylder derfor ikke kravene i forvaltningslovens  

 § 24. Dette er meget beklageligt idet netop indholdet af begrundelsen er  

 afgørende for borgeren, når denne skal vurdere om der er sagligt belæg for  

 afgørelsen.
5. Afgørelsens meddelelse Socialministeriets afgørelse  

 af 15. januar 1998 blev sendt til Århus Kommune og meddelt (A) i kopi der  

 blev  

 sendt sammen med et følgebrev.
 Socialministeriet har i  

 udtalelsen hertil af 7. oktober 1998 anført at ministeriet altid har benyttet  

 denne ekspeditionsform hvor selve brevvekslingen foregår mellem ministeriet  

 og  

 den kommune der med sin indberetning starter sagen og skal have besked om  

 hvorvidt kontanthjælpen skal standses eller fortsat udbetales.
Afgørelsen af en sag bør  

 normalt meddeles direkte til parten af den myndighed der har truffet  

 afgørelsen, jf.
Karsten Loiborg mfl., Forvaltningsret (1994), s. 395ff.
Andre  

 interesserede dele af forvaltningen eller andre interesserede myndigheder bør  

 underrettes om afgørelsen ved en anden samtidig skrivelse (notice, genpart  

 eller kopi til orientering eller lignende), jf.
Folketingets Ombudsmands  

 beretning for året 1990, s. 366.
 Det er herefter min  

 opfattelse at Socialministeriets afgørelse af 15. januar 1998 burde have  

 været  

 meddelt direkte til (A).
Af følgebrevet til den  

 pågældende fremgik at Socialministeriet havde truffet afgørelse om at han  

 ikke havde en sådan tilknytning til Danmark at han kunne modtage vedvarende  

 hjælp til forsørgelse her i landet, og at der derfor kunne ydes ham hjælp til  

 hjemrejse.
De udlændingeretlige konsekvenser (reglerne i udlændingelovens §  

 18, stk. 1, og § 30, stk. 1) fremgik imidlertid ikke af følgebrevet.
 Jeg mener derfor ikke at  

 følgebrevet kan rette op på det forhold at selve afgørelsen alene blev sendt  

 i  

 kopi til (A).
 Jeg har noteret mig at Den  

 Sociale Sikringsstyrelse, der pr. 1. juli 1998 træffer afgørelse i 1. instans  

 i  

 denne type sager (efter § 3, stk. 4 og 5, i lov om aktiv socialpolitik), har  

 ændret praksis således at afgørelsen om hjemsendelse nu stiles til  

 kontanthjælpsmodtageren  

 med kopi til kommunen.
B.
Genoptagelse af sagen 1.  

  

 Retshjælpen bad i brev af 19. januar 1998 Socialministeriet om  

 at genoptage sagen navnlig under henvisning til (A)s forhold til sin  

 søn og  

 artikel 8 i menneskerettighedskonventionen.
Retshjælpen vedlagde i den  

 forbindelse  

 kopi af Indenrigsministeriets afgørelse af 26. juni 1997 hvoraf det fremgik  

 at  

 der var tale om fælles forældremyndighed.
 Af journalark af 23. januar 1998  

 vedrørende Socialministeriets telefonsamtale med Århus Kommune fremgår at  

 ministeriet på baggrund af retshjælpens brev af 19. januar 1998 var blevet  

 opmærksom  

 på at der (muligvis) var tale om fælles forældremyndighed og ikke blot  

 samvær.
Den 2. februar 1998 rykkede  

 retshjælpen for svar på sin genoptagelsesanmodning.
Retshjælpen fik ved  

 telefonisk henvendelse den 9. februar 1998 oplyst at ministeriet ikke ville  

 genoptage sagen.
Begrundelsen herfor var at sagen var i overensstemmelse med  

 ministeriets praksis, og ministeriet gav tilsagn om at ville bekræfte dette  

 skriftligt.
 Ministeriet har i udtalelsen  

 af 7. oktober 1998 oplyst at ministeriet havde da også et brev herom  

 parat  

 til afsendelse.
 Jeg må forstå ministeriets  

 udtalelse således at det pågældende brev aldrig blev sendt.
Efter forvaltningslovens §  

 23, stk. 1, kan den der har fået en afgørelse meddelt mundtligt, forlange at  

 få  

 en skriftlig begrundelse for afgørelsen, medmindre afgørelsen fuldt ud giver  

 den pågældende part medhold.
Det følger videre af bestemmelsens stk. 2, at en  

 begæring om en skriftlig begrundelse skal besvares snarest muligt.
Hvis  

 begæringen ikke er besvaret inden 14 dage efter modtagelsen, skal myndigheden  

 underrette parten om grunden hertil, samt om hvornår begæringen kan forventes  

 besvaret.
 Jeg mener det er beklageligt  

 at ministeriet ikke som lovet meddelte en skriftlig begrundelse for det  

 mundtlige afslag på at genoptage behandlingen af sagen.
 2.  

  

 Afgørelsen af om der er grundlag for at genoptage behandlingen  

 af en sag, hviler normalt på en vurdering af om der i forhold til den  

 oprindelige behandling af sagen må antages at være fremkommet nye oplysninger  

 som myndigheden ikke var bekendt med på tidspunktet for den oprindelige  

 afgørelse, og som i givet fald må antages at ville have medført en væsentlig  

 ændret vurdering af sagen.
 Efter min gennemgang af sagen  

 mener jeg det er meget kritisabelt at ministeriet ikke på baggrund af  

 retshjælpens brev af 19. januar 1998 genoptog behandlingen af sagen.
 Jeg har herved lagt vægt på  

 at ministeriets afgørelse af 15. januar 1998 var truffet på et forkert  

 oplysningsgrundlag, jf. ovenfor afsnit A.2, og at ministeriet i hvert fald  

 den 23. januar 1998 (jf. ministeriets telefoniske samtale med Århus Kommune  

 denne dato) var blevet opmærksom på at der muligvis var fejl i  

 oplysningsgrundlaget.
 Hertil kommer at ministeriet  

 ikke tidligere havde taget stilling til en sag om hjemsendelse, hvor der var  

 tale om at den pågældende havde delt forældremyndighed over et herboende  

 barn,  

 jf. ministeriets udtalelse hertil af 7. oktober 1998.
 På baggrund heraf burde  

 ministeriet efter min opfattelse have genoptaget behandlingen af sagen med  

 henblik på at få de nye oplysninger verificeret samt vurdere om de kunne føre  

 til en ændret vurdering af sagen.
3.  

  

 Forvaltningslovens § 24 - som er citeret ovenfor under afsnit  

 A.4 - indeholder regler om begrundelsens indhold når en afgørelse meddeles  

 skriftligt.
Reglerne er i vidt omfang udtryk for tidligere bestående  

 grundsætninger om indholdet af begrundelser, således som de er udviklet i  

 ombudsmandens praksis.
Uanset om en afgørelse  

 meddeles mundtligt eller skriftligt, skal en meddelt begrundelse ifølge  

 almindelige grundsætninger være indholdsmæssigt korrekt.
Heri ligger bl.a. at  

 angivelser af faktiske forhold, retsregler, praksis mv. som er indeholdt i  

 begrundelsen, i sig selv skal være rigtige.
Selv om ministeriet alene  

 meddelte afgørelsen af 9. februar 1998 om afslag på genoptagelse mundtligt,  

 blev der samtidig givet en begrundelse for afslaget.
Ministeriet meddelte  

 således at sagen var i overensstemmelse med ministeriets praksis.
 Jeg må som nævnt ovenfor  

 under afsnit 2 lægge til grund at Socialministeriet allerede den 23. januar  

 1998 var opmærksom på at der muligvis var tale om fælles forældremyndighed  

 i stedet for samvær, og at ministeriet ikke havde nogen fast praksis i sager  

 om hjemsendelse hvor der var tale om fælles forældremyndighed.
På denne baggrund må jeg  

 konstatere at ministeriets mundtlige begrundelse for ikke at genoptage  

 sagen var direkte forkert.
Dette mener jeg er meget beklageligt.
C.
Opsættende virkning 1.  

  

 En klage til ombudsmanden har efter ombudsmandsloven ikke opsættende  

 virkning for den afgørelse som klagen angår.
Om en klage skal tillægges  

 opsættende virkning, må afgøres af vedkommende myndighed, jf.
Kaj Larsen  

 mfl.,  

 Forvaltningsret (1994), s. 584.
 En beslutning om at tillægge  

 en klage opsættende virkning medfører at afgørelsens retsvirkninger  

 suspenderes.
Efter bistandslovens § 4  

 træffer socialministeren som første (og eneste) instans endelig afgørelse om  

 hjemsendelse.
Der er ikke i bistandsloven særskilt hjemmel til at tillægge en  

 klage over en afgørelse om hjemsendelse opsættende virkning.
I tilfælde hvor der  

 foreligger en klageadgang til en rekursinstans  og hvor der ikke i  

 loven er  

 taget stilling til spørgsmålet om opsættende virkning  kan  

 rekursinstansen og  

 normalt også underinstansen efter almindelige forvaltningsretlige principper  

 tage stilling til om en klage skal have opsættende virkning.
Rekursinstansen  

 kan tage stilling til spørgsmålet om opsættende virkning inden for  

 omgørelsesmuligheden  

 i sager af den pågældende art.
Underinstansen kan tage stilling hertil i alle  

 fald inden for tilbagekaldelsesmuligheden i den pågældende sag.
Uden for  

 partstvister eller partstvistlignende sager må der særlige holdepunkter  

 til, førend lovbestemmelser om opsættende virkning kan anses for udtømmende.  

 Med andre ord kan myndighederne i disse tilfælde normalt ikke være retligt  

 afskåret fra at tillægge en klage opsættende virkning selv om den ikke har  

 det  

 ifølge loven, jf.
Karsten Loiborg mfl., Forvaltningsret (1994), s. 648.
Socialministeriet henviste i  

 sit brev af 15. juni 1998 retshjælpen til at rette henvendelse til  

 udlændingemyndighederne for så vidt angik (A)s (fortsatte) ret til  

 ophold her  

 i landet.
I min supplerende høring af 31. august 1998 anførte jeg at jeg  

 havde  

 forstået Socialministeriets brev således at ministeriet ikke mente at have  

 kompetence til at tage stilling til om klagen hertil kunne tillægges  

 opsættende  

 virkning.
 Socialministeriet har i sin  

 udtalelse af 7. oktober 1998 anført at hjemsendelsesafgørelsen ikke på  

 daværende tidspunkt kunne indbringes for anden administrativ myndighed  

 hvorfor opsættende virkning i sædvanlig forstand ikke kunne komme på tale.
 Jeg har opfattet udtalelsen  

 således at ministeriet mener at der normalt kun vil kunne tillægges en klage  

 opsættende virkning i tilfælde hvor der er en rekursinstans og under  

 hensyntagen til sandsynligheden for at rekursinstansen vil ændre afgørelsen.
Som nævnt ovenfor vil  

 underinstansen ud fra almindelige forvaltningsretlige principper imidlertid  

 også kunne tillægge en klage opsættende virkning i hvert fald inden for  

 tilbagekaldelsesmuligheden i den konkrete sag.
Samtidig er det min opfattelse  

 at en myndighed ud fra lignende betragtninger ligeledes har adgang til at  

 tillægge en klage til mig opsættende virkning.
 Det er derfor min opfattelse  

 at Socialministeriet ikke generelt var afskåret fra at tillægge klagen hertil  

 over hjemsendelsesafgørelsen opsættende virkning, også uanset bestemmelsen  

 i udlændingelovens § 18, stk. 1.
Den myndighed til hvilken en  

 part retter begæring om opsættende virkning, er forpligtet til at tage  

 stilling til begæringen, jf.
Karsten Loiborg mfl., Forvaltningsret (1994), s.  

 649.
Jeg mener på denne baggrund  

 at det er beklageligt at Socialministeriet ikke konkret over for retshjælpen  

 tog stilling til anmodningen om opsættende virkning, men alene henviste til  

 udlændingemyndighederne.
Udlændingemyndighederne havde efter min opfattelse  

 ikke kompetence til at tillægge en klage hertil over Socialministeriets  

 afgørelse opsættende virkning.
2.  

  

 Anmodningen om opsættende virkning blev fremsat af retshjælpen  

 den 17. februar 1998. I brev hertil af 11. maj 1998 bad retshjælpen på ny om  

 at  

 klagen blev tillagt opsættende virkning.
Socialministeriet besvarede først  

 anmodningen  

 den 15. juni 1998.
 Efter min opfattelse  

 tilsiger god forvaltningsskik at en anmodning om opsættende virkning besvares  

 straks efter modtagelsen.
Jeg mener derfor det er meget  

 beklageligt at ministeriet ikke straks efter modtagelsen af retshjælpens  

 anmodning  

 besvarede denne.
Jeg lægger herved navnlig vægt på hjemsendelsesafgørelsens  

 alvorlige konsekvens for (A), herunder vigtigheden af - for den pågældende -  

 hurtigst muligt at få afklaret om han (fortsat) måtte opholde sig her i  

 landet  

 under min behandling af sagen.
D.
Afslag på yderligere kontanthjælp fra den 1. marts 1998 Århus Retshjælp klagede  

 hertil den 2. juli 1998 på vegne af (A) over at Det Sociale Ankenævn (nu Det  

 Sociale Nævn) for Århus Amt ved brev af 12. maj 1998 havde tiltrådt Århus  

 Kommunes afslag på at udbetale kontanthjælp efter bistandslovens § 37 efter  

 den 1. marts 1998. Retshjælpen klagede endvidere over at Den Sociale  

 Ankestyrelse den 16. juni 1998 havde afvist at behandle sagen.
 Det fremgår af sagen at Århus  

 Kommune den 26. januar og 16. marts 1998 meddelte (A) afslag på yderligere  

 hjælp efter bistandslovens § 37 fra den 1. marts 1998. Kommunen fandt at der  

 ikke var grundlag for at yde hjælp idet den pågældendes opholdstilladelse var  

 bortfaldet som følge af Socialministeriets afgørelse af 15. januar 1998 om  

 hjemsendelse.
 I brev af 19. marts 1998 til  

 kommunen klagede retshjælpen over kommunens afgørelse og henviste navnlig til  

 at Socialministeriets afgørelse om hjemsendelse var ugyldig, og at  

 ministeriet  

 endnu ikke havde taget stilling til retshjælpens anmodning om at få tillagt  

 klagen hertil opsættende virkning.
 Af det sociale ankenævns afgørelse  

 af 12. maj 1998 fremgår bl.a. følgende:
 Det sociale Ankenævn  

  

 stadfæster  

  

 forvaltningens afgørelse.
Socialministeriet har i  

 henhold til bistandslovens § 4 i brev af 15. januar 1998 truffet beslutning  

 om,  

 at (A) ikke har en sådan tilknytning til Danmark, at han er berettiget til  

 vedvarende hjælp.
Ministeriets afgørelse indebærer, at (A) i henhold til  

 udlændingeloven ikke har ret til at ophold i landet.
Det sociale Ankenævn må på  

 den baggrund konstatere, at Århus Kommune ikke er forpligtet til at yde hjælp  

 i  

 henhold til bistandslovens regler, og finder derfor ikke anledning til at  

 tilsidesætte Århus Kommunes afgørelse. Den Sociale Ankestyrelse  

 afviste den 16. juni 1998 at behandle sagen under henvisning til at den ikke  

 havde principiel eller generel betydning.
 De bestemmelser efter hvilke  

 afgørelserne er truffet fremgår af sagen.
Efter min gennemgang af sagen  

 har jeg besluttet ikke at iværksætte en egentlig ombudsmandsundersøgelse i  

 anledning af dette klagepunkt.
Baggrunden herfor er at der ikke er udsigt til  

 at jeg vil kunne kritisere resultatet af ankenævnets og Ankestyrelsens  

 afgørelser.
Efter ombudsmandslovens § 16, stk. 1, afgør ombudsmanden selv om  

 en klage giver tilstrækkelig anledning til undersøgelse.
 Jeg går ud fra at retshjælpen  

 på baggrund af den nye afgørelse som jeg har bedt Socialministeriet om at  

 træffe, vil vurdere om der er grundlag for at bede om genoptagelse af sagen  

 om  

 kontanthjælp.
E.
Sammenfatning Det er min opfattelse at  

 Socialministeriet har undladt at inddrage væsentlige kriterier (omfanget af  

 det faktiske samvær og artikel 8 i den europæiske  

 menneskerettighedskonvention) i sin samlede vurdering af hjemsendelsessagen,  

 samt at ministeriet har inddraget et ulovligt kriterium og til dels inddraget  

 et direkte fejlagtigt element i sin vurdering.
På baggrund af dette forhold  

 har  

 jeg bedt Socialministeriet om at genoptage sagen og træffe en ny afgørelse.
 Endvidere opfylder  

 ministeriets begrundelse for afgørelsen af 15. januar 1998 ikke kravene i  

 forvaltningslovens § 24 ligesom afgørelsen burde have været meddelt (A)  

 direkte og ikke blot ved kopi med et følgebrev.
Det er beklageligt at  

 ministeriet ikke som lovet meddelte en skriftlig begrundelse for det  

 mundtlige  

 afslag på genoptagelse.
Samtidig er det meget beklageligt at ministeriets  

 mundtlige begrundelse for afslaget var direkte forkert.
Yderligere mener jeg  

 det er meget kritisabelt at ministeriet ikke i anledning af retshjælpens brev  

 af 19. januar 1998 genoptog behandlingen af sagen.
Det er min opfattelse at Socialministeriet  

 ikke generelt var afskåret fra at tillægge klagen hertil over  

 hjemsendelsesafgørelsen opsættende virkning.
På den baggrund mener jeg at det  

 er beklageligt at ministeriet ikke konkret over for retshjælpen tog stilling  

 til anmodningen om opsættende virkning.
Det er endvidere meget beklageligt at  

 ministeriet ikke straks efter modtagelsen af retshjælpens anmodning besvarede  

 denne.
 Jeg har gjort  

 Socialministeriet bekendt med min opfattelse og har som ovenfor nævnt bedt  

 ministeriet  

 om at genoptage sagen og træffe en ny afgørelse vedrørende  

 hjemsendelsesspørgsmålet.
Afslutningsvis har jeg  

 besluttet ikke at iværksætte en egentlig ombudsmandsundersøgelse i anledning  

 af  

 klagen over at (A) fik afslag på yderligere kontanthjælp efter den 1. marts  

 1998  

 idet der ikke er udsigt til at jeg vil kunne kritisere resultatet af  

 myndighedernes afgørelser (ombudsmandslovens § 16, stk. 1). Den 15. juli 1999 modtog jeg  

 underretning om at Socialministeriet samme dag havde meddelt Århus Retshjælp  

 at  

 ministeriet efter en samlet gennemgang af sagen fandt at A havde en sådan  

 tilknytning til Danmark at han ikke kunne hjemsendes.
Socialministeriet havde  

 derfor ophævet sin afgørelse af 15. januar 1998 vedrørende hjemsendelse.
