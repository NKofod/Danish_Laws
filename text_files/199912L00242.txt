Fremsat den 30. marts 2000 af  

 erhvervsministeren (Pia Gjellerup) Forslag til Lov om ændring af konkurrenceloven (Fusionskontrol, Konkurrencerådets  

 sammensætning, decentralisering m.v.) § 1 I konkurrenceloven, lov nr. 384 af 10. juni 1997, foretages  

 følgende ændringer:
 1. I § 2, stk. 4, indsættes som 2.  

 pkt.:
»Retter Konkurrencerådet henvendelse til  

 pågældende myndighed m.v. med henblik på en  

 afgørelse af, hvorvidt en konkurrencebegrænsning er omfattet af  

 stk. 2, skal myndigheden træffe afgørelse herom senest otte  

 uger fra modtagelsen heraf.« 2. § 2, stk. 5, affattes således:
»Stk. 5. Hvis en konkurrencebegrænsning er omfattet af  

 stk. 2 eller i øvrigt hindrer en effektiv samfundsmæssig  

 ressourceanvendelse, kan Konkurrencerådet over for myndigheden, jf.  

 stk. 4, 1. pkt., påpege mulige skadelige virkninger for  

 konkurrencen samt fremkomme med forslag til fremme af konkurrencen på  

 området.
Myndigheden skal svare på en henvendelse fra rådet  

 herom senest tre måneder fra modtagelsen.« 3. § 2, stk. 6, ophæves.
4. I § 7, stk. 1, nr. 1, ændres »jf.  

 stk. 3,« til: »jf. dog stk. 2-4,« 5. I § 7, stk. 1, nr. 2, ændres »jf. dog  

 stk. 2 og 3.« til: »jf. dog stk. 2-4.« 6. § 7, stk. 2, affattes således:
»Stk. 2. Undtagelserne i stk. 1 gælder ikke i  

 tilfælde, hvor 1)	virksomheder eller en sammenslutning af virksomheder aftaler,  

 vedtager eller på anden måde tilkendegiver, at der ved videresalg  

 i efterfølgende omsætningsled skal overholdes mindstepriser  

 eller -avancer, eller 2)	to eller flere virksomheder gennem aftale m.v. gennemfører  

 eller søger at gennemføre forudgående regulering af bud,  

 fastsætter eller søger at fastsætte betingelser for  

 åbning af bud, foretager eller søger at foretage udskydning af  

 bud, forpligter sig til forudgående anmeldelse af bud eller i  

 øvrigt forpligter sig til at samarbejde inden  

 tilbudsgivningen.« 7. I § 7 indsættes efter stk. 2 som  

 nyt stykke:
»Stk. 3. Forbudet i § 6, stk. 1, gælder,  

 uanset stk. 1, for en aftale mellem virksomheder, en vedtagelse inden  

 for en sammenslutning af virksomheder og samordnet praksis mellem  

 virksomheder, hvis denne aftale m.v. sammen med lignende aftaler m.v.  

 begrænser konkurrencen.« Stk. 3 og 4 bliver herefter til stk. 4 og 5.
 8. § 11, stk. 1, affattes således:
 »Det er forbudt for en eller flere virksomheder m.v. at  

 misbruge en dominerende stilling«.
 9. I § 11 indsættes efter stk. 1 som  

 nyt stykke:
»Stk. 2. I vurderingen af, hvorvidt en eller flere  

 virksomheder m.v. har en dominerende stilling, skal indgå  

 undersøgelser af efterspørgselssubstitutionen,  

 udbudssubstitutionen og den potentielle konkurrence.« Stk. 2-4 bliver herefter til stk. 3-5.
 10. I § 11, stk. 4, der bliver stk. 5,  

 ændres »stk. 3« til: »stk. 4«.
11. Overskriften til kapitel 4 affattes således:  

 »Fusionskontrol« 12. § 12 ophæves, og i stedet  

 indsættes:
»§ 12. Bestemmelserne i dette kapitel finder  

 anvendelse på fusioner, hvor 1)	de deltagende virksomheder tilsammen har en samlet årlig  

 omsætning i Danmark på mindst 3 mia. kr., og mindst to af de  

 deltagende virksomheder hver især har en samlet årlig  

 omsætning i Danmark på mindst 200 mio. kr., eller 2)	mindst én af de deltagende virksomheder har en samlet  

 årlig omsætning i Danmark på mindst 3 mia. kr., og mindst  

 én af de øvrige deltagende virksomheder har en samlet  

 årlig omsætning på verdensplan på mindst 3 mia.  

 kr.
 Stk. 2. Opstår en fusion gennem erhvervelse af dele af  

 en eller flere virksomheder, tages der ved beregningen af omsætningen i  

 stk. 1 for sælgerens eller sælgernes vedkommende kun hensyn  

 til den del af omsætningen, der vedrører de overtagne  

 aktiver.
 Stk. 3. Dog betragtes to eller flere erhvervelser, som  

 omhandlet i stk. 2, der finder sted inden for to år mellem samme  

 personer eller virksomheder som en enkelt fusion, der finder sted på  

 tidspunktet for den seneste transaktion.
 Stk. 4. Erhvervsministeren fastsætter efter at have  

 indhentet udtalelse fra Konkurrencerådet nærmere regler om  

 beregningen af omsætningen efter stk. 1, herunder regler om, at  

 for finansielle virksomheder skal de nævnte  

 omsætningsgrænser beregnes på grundlag af andre  

 værdier.
 Stk. 5. Bestemmelserne i dette kapitel finder ikke anvendelse  

 på fusioner, der er omfattet af fusionskontrolforordningen, medmindre  

 Europa-Kommissionen henviser sagen til Konkurrencerådets  

 behandling.
§ 12 a.
Ved en fusion forstås i denne lov:
1)	når to eller flere hidtil uafhængige virksomheder  

 sammensmeltes til én virksomhed, eller 2)	når en eller flere personer, som allerede kontrollerer mindst  

 én virksomhed, eller en eller flere virksomheder ved opkøb af  

 andele eller aktiver, gennem aftale eller på anden vis erhverver den  

 direkte eller indirekte kontrol over det hele eller dele af en eller flere  

 andre virksomheder.
 Stk. 2. Oprettelse af et joint venture, som på et varigt  

 grundlag varetager en selvstændig erhvervsvirksomheds samtlige  

 funktioner, udgør en fusion efter stk. 1, nr. 2.
 Stk. 3. Efter denne lov opnås kontrol over en virksomhed  

 gennem rettigheder, aftaler eller på andre måder, som, enkeltvis  

 eller tilsammen, giver mulighed for at få afgørende indflydelse  

 på virksomhedens drift.
 Stk. 4. Der foreligger ikke en fusion i henhold til  

 stk. 1:
1)	når kreditinstitutter, andre finansielle virksomheder eller  

 forsikringsselskaber, hvis sædvanlige virksomhed indbefatter  

 transaktioner og handel med værdipapirer for egen eller fremmed  

 regning, midlertidigt er i besiddelse af andele, som de har erhvervet i en  

 virksomhed med henblik på videresalg, for så vidt de ikke  

 udøver den til disse andele knyttede stemmeret med henblik på at  

 fastlægge virksomhedens konkurrencemæssige adfærd eller  

 alene udøver denne stemmeret med det formål at forberede hel  

 eller delvis afhændelse af denne virksomhed eller af dens aktiver eller  

 afhændelse af disse andele, og afhændelsen sker senest et  

 år efter erhvervelsen, 2)	når kontrollen erhverves af en person, der efter lovgivningen  

 om konkurs m.v. kan råde over virksomheden, eller 3)	når de i stk. 1, nr. 2, nævnte transaktioner  

 gennemføres af holdingselskaber, som defineret i  

 årsregnskabsdirektivet, dog med den begrænsning, at de  

 stemmerettigheder, der er knyttet til de andele, de er i besiddelse af,  

 navnlig i forbindelse med udnævnelse af medlemmer af ledelsesorganerne  

 og tilsynsorganerne i de virksomheder, hvor de har andele, kun benyttes til  

 at bevare den fulde værdi af disse investeringer og ikke til direkte  

 eller indirekte at bestemme den konkurrencemæssige adfærd i disse  

 virksomheder.
 Stk. 5. Konkurrencerådet kan efter anmodning  

 forlænge fristen i stk. 4, nr. 1, hvis kreditinstituttet, den  

 finansielle virksomhed eller forsikringsselskabet godtgør, at der ikke  

 har været rimelig mulighed for at foretage afhændelsen inden for  

 den fastsatte frist.
§ 12 b.
En fusion, der er omfattet af denne lov, skal anmeldes  

 til Konkurrencestyrelsen senest en uge efter aftalens indgåelse,  

 offentliggørelse af overtagelses- eller ombytningstilbudet eller  

 erhvervelsen af kontrol.
Den første af disse begivenheder vil  

 være afgørende for beregning af fristen efter 1. pkt.
Stk. 2. Konkurrencestyrelsen kan offentliggøre, at der  

 er anmeldt en fusion.
Offentliggørelsen omfatter navnene på  

 deltagerne i fusionen, fusionens art og de berørte økonomiske  

 sektorer.
 Stk. 3. Erhvervsministeren fastsætter efter at have  

 indhentet udtalelse fra Konkurrencerådet nærmere regler om  

 anmeldelse af fusioner, herunder regler om brug af særlige  

 anmeldelsesskemaer.
§ 12 c.
Konkurrencerådet træffer afgørelse  

 om, hvorvidt en fusion, der er anmeldelsespligtig i henhold til § 12 b,  

 stk. 1, eller som af Europa-Kommissionen er henvist til  

 Konkurrencerådets behandling, jf. § 12, stk. 5, kan godkendes  

 eller forbydes.
 Stk. 2. En fusion, hvorved en eller flere virksomheder ikke  

 skaber eller styrker en dominerende stilling, der bevirker, at den effektive  

 konkurrence hæmmes betydeligt, skal godkendes.
 Stk. 3. I det omfang, hvor oprettelsen af et joint venture,  

 som udgør en fusion efter § 12 a, stk. 2, tillige har til  

 formål eller til følge at samordne fortsat uafhængige  

 virksomheders konkurrenceadfærd, vurderes denne samordning efter  

 kriterierne i § 6, stk. 1, og § 8, stk. 1, for at  

 fastslå, om transaktionen kan godkendes.
 Stk. 4. Ved vurderingen efter stk. 3 tager  

 Konkurrencerådet navnlig hensyn til:
1)	om der samtidig findes to eller flere stiftende virksomheder, som  

 på markant vis gør sig gældende på samme marked som  

 det pågældende joint venture eller på et marked i et  

 tidligere eller efterfølgende led i forhold til dette marked eller  

 på et beslægtet marked, som er nært forbundet med dette  

 marked, og 2)	om de deltagende virksomheder i kraft af deres samordning, der  

 direkte skyldes oprettelsen af det pågældende joint venture, har  

 mulighed for at hindre konkurrencen for en væsentlig del af de  

 pågældende varer eller tjenesteydelser.
 Stk. 5. En fusion, der er omfattet af denne lov, må ikke  

 gennemføres, før Konkurrencerådet har godkendt denne i  

 henhold til stk. 1. Dette er ikke til hinder for gennemførelsen  

 af et offentligt overtagelses- eller ombytningstilbud, der i henhold til  

 § 12 b, stk. 1, er anmeldt til Konkurrencestyrelsen, for så  

 vidt erhververen ikke udøver de stemmerettigheder, der er knyttet til  

 de erhvervede andele, eller kun udøver dem med henblik på at  

 bevare den fulde værdi af sin investering på grundlag af en  

 dispensation fra Konkurrencerådet, jf. stk. 6.
 Stk. 6. Konkurrencerådet kan dispensere fra bestemmelsen  

 i stk. 5 og kan i den forbindelse knytte vilkår eller udstede  

 påbud med henblik på at sikre en effektiv konkurrence.
§ 12 d.
Senest fire uger efter modtagelsen af en  

 fuldstændig anmeldelse i henhold til § 12 b, stk. 1, eller  

 § 12, stk. 5, træffer Konkurrencerådet afgørelse  

 om en fusions godkendelse eller beslutning om særskilt  

 undersøgelse heraf.
 Stk. 2. Såfremt Konkurrencerådet i henhold til  

 stk. 1 har truffet beslutning om indledning af særskilt  

 undersøgelse af en fusion, træffes afgørelse om  

 godkendelse eller forbud i henhold til § 12 c, stk. 1, senest tre  

 måneder efter modtagelsen af en fuldstændig anmeldelse.
 Stk. 3. Har Konkurrencerådet ikke truffet  

 afgørelse inden for de frister, som fremgår af stk. 1 og 2,  

 betragtes dette som en afgørelse om godkendelse af fusionen.  

 Konkurrencerådet kan i ganske særlige tilfælde afbryde  

 fristerne efter stk. 1 og 2, herunder med henblik på at indhente  

 yderligere oplysninger, jf. § 17.
§ 12 e.
Konkurrencerådet kan til godkendelsen af en  

 fusion, jf. § 12 c, stk. 2, knytte vilkår eller udstede  

 påbud, herunder for at sikre, at de deltagende virksomheder opfylder de  

 tilsagn, de har givet over for Konkurrencerådet for at fjerne de  

 skadelige virkninger af fusionen.
 Stk. 2. Vilkår eller påbud kan bl.a. bestå  

 i, at de deltagende virksomheder skal:
1)	afhænde en virksomhed, dele af en virksomhed, aktiver eller  

 andre ejerinteresser, 2)	indrømme tredjepartsadgang, eller 3)	foretage andre foranstaltninger, som kan fremme en effektiv  

 konkurrence.
§ 12 f.
Konkurrencerådet kan tilbagekalde en godkendelse  

 af en fusion:
1)	når Konkurrencerådets afgørelse i  

 væsentligt omfang bygger på urigtige eller vildledende  

 oplysninger, som kan tilskrives en eller flere af de deltagende virksomheder,  

 eller 2)	hvis de deltagende virksomheder undlader at efterkomme vilkår  

 eller påbud, jf. § 12 e, stk. 1.
§ 12 g.
Konkurrencerådet kan ved beslutning om at  

 forbyde en fusion efter § 12 c, stk. 1, som allerede er  

 gennemført, udstede påbud om en deling af de overtagne eller  

 fusionerede virksomheder eller aktiver eller ophør af den fælles  

 kontrol eller enhver anden forholdsregel, som vil kunne genoprette en  

 effektiv konkurrence.« 13. § 13, stk. 1, affattes således:
»Lov om offentlighed i forvaltningen gælder ikke for  

 sager efter denne lov bortset fra sager om fastsættelse af bestemmelser  

 efter § 5, stk. 2, § 7, stk. 4 og stk. 5, 2. pkt.,  

 § 8, stk. 2, 2. pkt., § 9, 2. pkt., § 10, § 11,  

 stk. 5, 2. pkt., § 12, stk. 4, § 12 b, stk. 3,  

 § 14, stk. 3, § 18, stk. 2, 2. pkt., § 18 a,  

 stk. 3, og § 21, stk. 3. Dog finder § 4, stk. 2, og  

 § 6 i lov om offentlighed i forvaltningen tilsvarende anvendelse på  

 sager efter denne lov. 1. og 2. pkt. gælder tillige, når  

 oplysninger tilvejebragt efter denne lov er videregivet til en anden  

 forvaltningsmyndighed.« 14. § 13, stk. 2, affattes således:
»Stk. 2. Pågældende myndigheds afgørelse  

 efter § 2, stk. 4, 1. pkt., Konkurrencerådets henvendelser og  

 myndighedernes svar efter § 2, stk. 5, samt rådets  

 afgørelser truffet i medfør af loven skal  

 offentliggøres.« 15. I § 14, stk. 1, 1. pkt., indsættes efter  

 »§ 2, stk. 4«: », 1. pkt.« 16. § 15 affattes således:
»§ 15. Konkurrencerådet består af  

 syv faste medlemmer, herunder en formand, der alle skal være  

 uafhængige af erhvervs- og forbrugerinteresser, samt efter ministerens  

 nærmere bestemmelse et antal medlemmer, der udnævnes efter  

 indstilling fra erhvervsorganisationer, forbrugerorganisationer og kommunale  

 organisationer.
Formanden udnævnes af kongen for en periode på op  

 til fire år.
De øvrige medlemmer udnævnes af  

 erhvervsministeren for en periode på op til fire år.
Rådet  

 skal omfatte et alsidigt kendskab til offentlig og privat erhvervsvirksomhed,  

 herunder juridiske, økonomiske, finansielle og forbrugermæssige  

 forhold.
Stk. 2. De syv faste medlemmer afgør sager efter loven  

 og afgiver udtalelser til erhvervsministeren, forinden denne udsteder  

 nærmere regler efter loven.
De øvrige medlemmer kan give  

 møde under behandlingen af sager, som har særlig interesse for  

 det pågældende medlem, såfremt medlemmet ønsker at  

 afgive indlæg.
De øvrige medlemmer deltager ikke i de syv faste  

 medlemmers rådslagninger.« 17. I § 16, stk. 1, ændres »§ 11,  

 stk. 3,« til: »§ 11, stk. 4,«.
18. I § 18, stk. 1, nr. 1, udgår efter  

 »data,«: »og« 19. I § 18, stk. 1, indsættes efter nr.  

 1:
»2)	kræve mundtlige forklaringer på stedet, og« Nr. 2 bliver herefter nr. 3.
 20. Efter § 18 indsættes i kapitel 6:
»§ 18 a.
Konkurrencestyrelsen kan til andre  

 landes konkurrencemyndigheder under forbehold om gensidighed videregive  

 oplysninger, som er omfattet af Konkurrencestyrelsens tavshedspligt, og som  

 er nødvendige for at fremme håndhævelsen af disse landes  

 konkurrencelovgivning, herunder med henblik på at opfylde Danmarks  

 bilaterale eller multilaterale forpligtelser.
 Stk. 2. Ved videregivelse af oplysninger til myndigheder i  

 medfør af stk. 1 skal Konkurrencestyrelsen betinge videregivelsen  

 af, at oplysningerne:
1)	er undergivet en tilsvarende tavshedspligt hos modtageren, 2)	udelukkende anvendes til det formål, som er fastsat i en  

 gældende bilateral eller multilateral aftale, såfremt  

 udvekslingen finder sted i medfør heraf, og 3)	kun kan videregives med udtrykkeligt samtykke fra  

 Konkurrencestyrelsen og kun til det formål, som samtykket  

 omfatter.
Stk. 3. Erhvervsministeren kan fastsætte nærmere  

 regler om Konkurrencestyrelsens videregivelse til udenlandske myndigheder af  

 oplysninger, der er omfattet af Konkurrencestyrelsens tavshedspligt.« 21. § 19, stk. 1, affattes således:
»Konkurrencerådets afgørelser truffet efter  

 § 2, stk. 1, § 3, 1. pkt., § 5, stk. 1, § 6,  

 stk. 1 og stk. 4, § 7, stk. 1-3, § 8, stk. 1 og  

 stk. 3-5, § 9, § 11, stk. 1, stk. 4 og stk. 5,  

 1. pkt., § 12 a, stk. 5, § 12 b, stk. 1, 1. pkt.,  

 § 12 c, stk. 1-3, og stk. 6, § 12 d, stk. 3, 1.  

 pkt., § 12 e, stk. 1,  § 12 f, § 12 g, § 13, stk. 4,  

 § 16, § 23 a, stk. 2, jf. stk. 1, og § 27, stk. 4,  

 2. pkt., kan påklages til Konkurrenceankenævnet.« 22. I § 22, stk. 1, 1. pkt., indsættes efter  

 »efterkomme«: »et vilkår eller« 23. § 23, stk. 1, affattes således:
»Medmindre højere straf er forskyldt efter anden  

 lovgivning, straffes med bøde den, der forsætligt eller groft  

 uagtsomt 1)	overtræder § 6, stk. 1, 2)	overtræder et vilkår meddelt i henhold til § 8,  

 stk. 3, 3. pkt., 3)	overtræder § 11, stk. 1, 4)	undlader at anmelde en fusion eller anmelder en fusion for sent i  

 henhold til § 12 b, stk. 1, 5)	gennemfører en fusion på trods af et forbud herimod i  

 henhold til § 12 c, stk. 1, overtræder forbudet mod  

 gennemførelse af en fusion inden godkendelse heraf i henhold til  

 § 12 c, stk. 5, 1. pkt., overtræder et vilkår eller  

 påbud efter § 12 c, stk. 6, eller efter § 12 e,  

 stk. 1, eller overtræder et påbud meddelt i henhold til  

 § 12 g, 6)	undlader at efterkomme et påbud udstedt efter § 6,  

 stk. 4, eller § 11, stk. 4, jf. § 16, 7)	undlader at efterkomme krav efter § 17, 8)	afgiver urigtige eller vildledende oplysninger til  

 Konkurrencestyrelsen, Konkurrencerådet eller  

 Konkurrenceankenævnet eller fortier forhold af betydning for den  

 pågældende sag, eller 9)	overtræder forbudet i EF-traktatens artikel 81, stk. 1,  

 eller forbudet i artikel 82, jf. § 23 a, stk. 1.« 24. Overskriften til Kapitel 9 affattes således:  

 »EU-konkurrencereglerne« 25. Efter § 23 indsættes i kapitel 9:
»§ 23 a.
Konkurrencerådet påser  

 overholdelsen af bestemmelserne i EF-traktatens artikel 81 og artikel 82 som  

 national kompetent myndighed i henhold til forordninger og direktiver udstedt  

 i medfør af traktatens artikel 83 og i henhold til traktatens artikel  

 84. Ved udøvelse af denne kompetence som national kompetent  

 konkurrencemyndighed anvendes EF-traktatens artikel 81, stk. 1, og  

 artikel 82 direkte på aftaler m.v., henholdsvis misbrug af dominerende  

 stilling, som påvirker samhandelen mellem medlemsstaterne.
 Stk. 2. Bestemmelserne i denne lovs kapitel 2, 3, 5, 6, 7 og 8  

 finder i øvrigt anvendelse på udøvelse af  

 Konkurrencerådets kompetence, jf. stk. 1, i det omfang  

 forordninger og direktiver udstedt i medfør af EF-traktatens artikel  

 83 ikke er til hinder herfor.
Stk. 3. Konkurrencestyrelsen underretter Europa-Kommissionen,  

 inden der træffes afgørelse efter stk. 1.« 26. § 27, stk. 5, ophæves.
§ 2 Loven træder i kraft den 1. oktober 2000. Dog træder § 1,  

 nr. 16, i kraft den 1. juli 2000.
Bemærkninger til lovforslaget Almindelige bemærkninger 1. Lovforslagets indhold Med vedtagelsen i maj 1997 af konkurrenceloven (L 172, FT  

 1996-97, tillæg C, s. 584ff), jf. lov nr. 384 af 10. juni 1997, blev  

 det hidtidige kontrolprincip i dansk konkurrencelovgivning erstattet med det  

 samme forbudsprincip, som gælder i EU-konkurrenceretten og i de fleste  

 andre EU-medlemsstaters konkurrencelovgivning.
Der var tale om en tilpasning af den danske konkurrencelov  

 til EU s konkurrenceregler   ikke en fuldstændig indførelse af  

 de samme regler.
Der blev således ikke indført fusionskontrol,  

 ligesom en virksomheds førstegangs misbrug af en dominerende stilling  

 ikke blev strafsanktioneret.
For så vidt angik administrationen af  

 loven blev det besluttet, at den   som under den tidligere lov   skulle  

 varetages af et uafhængigt kollegialt råd,  

 Konkurrencerådet.
Med baggrund i rådets funktion blev antallet af  

 medlemmer imidlertid udvidet.
 Siden konkurrencelovens vedtagelse i maj 1997 har  

 Europa-Kommissionen taget initiativ til større decentralisering til de  

 nationale konkurrencemyndigheder af sager, der indebærer anvendelsen af  

 konkurrencereglerne i EF-traktatens artikel 81, stk. 1, og artikel 82  

 (tidligere artikel 85, stk. 1, og artikel 86).
Kommissionen har således udtrykt et generelt  

 ønske om, at alle medlemsstaters konkurrencemyndigheder får  

 mulighed for at anvende EF-traktatens konkurrenceregler direkte,  

 således som det fremgår af Kommissionens meddelelse om  

 samarbejdet med de nationale konkurrencemyndigheder, jf.
EF-Tidende 1997, nr.  

 C 313, s. 3.
 En decentralisering vil være i overensstemmelse med  

 Danmarks ønske om, at alle sager behandles så tæt på  

 borgerne og virksomhederne som muligt (nærhedsprincippet). Det vil  

 indebære en lettere kommunikation mellem virksomheder og myndighed.  

 Endvidere vil det være en fordel for danske virksomheder, at sagerne  

 behandles af en dansk myndighed med tæt kendskab til danske  

 erhvervsforhold.
 Dansk deltagelse i en decentraliseringsproces gør  

 det derfor hensigtsmæssigt at ændre konkurrenceloven  

 således, at Konkurrencerådet får beføjelse til at  

 anvende EF-traktatens artikel 81, stk. 1, og artikel 82.
 Herved vil samarbejdet med Kommissionen umiddelbart blive  

 styrket, og konkurrenceloven vil på dette punkt blive bragt på  

 niveau med lovgivningen i de fleste af EU-medlemsstaterne.
Ved denne ændring af konkurrenceloven vil det blive  

 muligt for Konkurrencerådet at anvende EF-traktatens artikel 81,  

 stk. 1, og artikel 82 i sager, hvor samhandelen mellem medlemsstaterne  

 mærkbart kan blive påvirket som følge af en  

 konkurrencebegrænsende aftale m.v. eller, hvor en eller flere  

 virksomheders misbrug af en dominerende stilling på  

 fællesmarkedet eller en væsentlig del heraf kan påvirke  

 samhandelen mellem medlemsstaterne.
I sager, hvor der ikke foreligger en  

 sådan påvirkning af samhandelen, anvendes konkurrenceloven som  

 hjemmel.
Anvendelsen af EF-traktaten som direkte hjemmel vil  

 indebære, at Konkurrencestyrelsen som sekretariat for  

 Konkurrencerådet, jf. § 14, stk. 2, i den gældende lov,  

 kan medvirke til at løse internationale sager i samarbejde med  

 konkurrencemyndighederne i andre lande.
Et effektivt samarbejde  

 forudsætter imidlertid, at de involverede konkurrencemyndigheder har  

 det samme grundlag at træffe en beslutning ud fra.
Den gældende  

 lov indeholder ikke hjemmel til, at Konkurrencestyrelsen kan udveksle  

 oplysninger, som er omfattet af styrelsens tavshedspligt, med  

 konkurrencemyndighederne i andre lande.
 På denne baggrund foreslås det at  

 indsætte en bestemmelse i konkurrenceloven, hvorefter  

 Konkurrencestyrelsen bl.a. til opfyldelse af bilaterale eller multilaterale  

 forpligtelser på nærmere angivne betingelser kan udveksle  

 sådanne oplysninger med konkurrencemyndighederne i andre lande.
 Kommissionen har tilkendegivet, at det er en  

 forudsætning for en større decentralisering af sager, der  

 indebærer anvendelsen af EU-konkurrencereglerne, at der i  

 medlemsstaterne findes effektive sanktioner for overtrædelser af  

 forbudene.
Efter EU-konkurrenceretten kan der pålægges  

 bøder for overtrædelser af såvel forbudet mod  

 konkurrencebegrænsende aftaler m.v. som forbudet mod misbrug af en  

 dominerende stilling.
Det samme er imidlertid ikke tilfældet efter den  

 gældende konkurrencelov, hvor kun en forsætlig eller grov uagtsom  

 overtrædelse af forbudet mod konkurrencebegrænsende aftaler m.v.  

 kan straffes umiddelbart.
Virksomheder med forholdsvis begrænset  

 markedsstyrke, der indgår konkurrencebegrænsende aftaler m.v.,  

 kan også blive pålagt bøder.
Derimod kan selv store  

 virksomheder, der forsætligt eller groft uagtsomt misbruger deres  

 dominerende stilling, ikke pålægges bøder, første  

 gang de overtræder loven.
Der kan først blive tale om  

 pålæggelse af en bøde, hvis en virksomhed inden for en  

 periode af fem år, fra den første gang har fået et  

 påbud, på ny misbruger sin dominerende stilling på  

 tilsvarende måde.
Ved lovens vedtagelse var begrundelsen for denne forskel,  

 at der på daværende tidspunkt var betydelig retsusikkerhed om,  

 hvornår en virksomhed er dominerende, og om misbrugsbegrebet.
På  

 baggrund af Konkurrencestyrelsens vejledninger og henved 2 års praksis  

   en praksis, som ligger på linie med praksis efter  

 EU-konkurrencereglerne   er denne usikkerhed betydeligt mindre i dag.
Hertil  

 kommer, at der foreslås indsat en udtrykkelig angivelse i loven af,  

 hvilke elementer, der altid skal indgå i undersøgelsen af, om en  

 eller flere virksomheder har en dominerende stilling.
Det vil være naturligt også på dette  

 punkt at følge EU-konkurrencereglerne og dermed ophæve  

 forskelsbehandlingen i sanktionsmæssig henseende af behandlingen af en  

 virksomheds konkurrencebegrænsende aftaler m.v. og en virksomheds  

 misbrug af en dominerende stilling.
Det foreslås derfor, at det  

 også bliver muligt at pålægge en virksomhed en bøde,  

 når den første gang forsætligt eller groft uagtsomt  

 misbruger en dominerende stilling.
Siden 1997 har Finland og Holland indført  

 fusionskontrol.
Danmark er herefter det eneste land i EU, der ikke har  

 fusionskontrol.
 Fusionskontrol blev drøftet under konkurrencelovens  

 tilblivelse (L 172, FF 1996-97, sp. 4918ff., sp. 7850ff. samt sp. 7855). Det  

 blev tillagt vægt, at der ikke skulle lægges barrierer i vejen  

 for fusioner, der kunne lede til flere store virksomheder.
Formålet med fusionskontrol er imidlertid ikke i sig  

 selv at hindre sammenslutninger af virksomheder.
Formålet er derimod at  

 sikre, at fusionerne tilrettelægges på en sådan måde,  

 at de fordele for de fusionerende virksomheder, der f.eks. kan ligge i en  

 større styrke på eksportmarkederne, ikke betales af de danske  

 forbrugere i form af højere priser eller af mindre konkurrenter, som  

 risikerer at blive presset ud af markedet.
Dette kan ske ved at knytte  

 vilkår eller udstede påbud til en godkendelse af en fusion.
Rådets forordning (EØF) nr. 4064/89 af 21.  

 december 1989 om kontrol med fusioner og virksomhedsovertagelser, som  

 ændret ved Rådets forordning (EF) nr. 1310/97 af 30. juni 1997  

 i det følgende benævnt fusionskontrolforordningen   gælder  

 også for fusioner, hvori deltager danske virksomheder, dog forudsat, at  

 fusionen har såkaldt »fællesskabsdimension«, hvilket relaterer  

 sig til de deltagende virksomheders omsætning på verdensplan og  

 på EU-niveau.
Efter fusionskontrolforordningen kan Kommissionen henvise  

 en fusion til behandling i en medlemsstat efter nationale regler om  

 fusionskontrol.
Da den gældende konkurrencelov ikke indeholder regler  

 om fusionskontrol, er denne henvisningsmulighed uden indhold for så  

 vidt angår fusioner, som har virkninger i Danmark, og hvori danske  

 virksomheder deltager.
På denne baggrund foreslås det, at der  

 indføres dansk fusionskontrol baseret på relativt høje  

 omsætningsgrænser for de deltagende virksomheder.
Herved sikres,  

 at kun de mest betydende fusioner skal kontrolleres.
Sagerne skal af hensyn  

 til virksomhederne behandles inden for en kort tidsfrist.
Det foreslås  

 endvidere, at ankeinstansen i fusionssager ikke - som i de fleste andre lande  

 - bliver ministeren, men Konkurrenceankenævnet, der efter den  

 gældende lov er ankeinstans for Konkurrencerådets  

 afgørelser.
 Med indførelsen af hjemmel for  

 Konkurrencerådet til at påse overholdelsen af  

 forbudsbestemmelserne i EF-traktatens artikel 81, stk. 1, og artikel 82,  

 fusionskontrol samt bøder for førstegangs misbrug af en  

 dominerende stilling vil dansk erhvervsliv herefter konkurrenceretligt blive  

 underlagt fuldstændigt samme materielle regelsæt nationalt som i  

 europæisk sammenhæng.
 I forbindelse med en ændring af den gældende  

 lov er det naturligt at overveje Konkurrencerådets funktion og  

 sammensætning.
Med vedtagelsen af konkurrenceloven blev  

 Konkurrencerådet udvidet fra 15 til 19 medlemmer.
Et så stort  

 beslutningstagende organ fremmer ikke en effektiv beslutningsproces, som er  

 nødvendig for, at virksomhederne inden for en rimelig frist kan  

 få svar på klager eller på de aftaler, herunder  

 fusionsaftaler, som de anmelder.
Erhvervsinteresser har efter den gældende lov en  

 stærk repræsentation i rådet, hvilket er en særlig  

 dansk konstruktion.
I en række af de andre EU-medlemsstater, som  

 også har et konkurrenceråd, består dette således  

 alene af sagkyndige medlemmer, som er uafhængige af erhvervs- og  

 forbrugerinteresser.
 Ud fra effektivitetshensyn vil det være  

 hensigtsmæssigt at etablere et beslutningstagende organ efter en model,  

 som i højere grad svarer til forholdene i andre EU-medlemsstater.
 På denne baggrund foreslås det, at  

 sammensætningen af Konkurrencerådet ændres således,  

 at det består af syv faste medlemmer, inkl. formanden, der alle skal  

 være uafhængige af erhvervs- og forbrugerinteresser, samt   efter  

 ministerens nærmere bestemmelse   et antal medlemmer, der  

 udnævnes efter indstilling fra erhvervsorganisationer,  

 forbrugerorganisationer og kommunale organisationer.
 De syv faste medlemmer afgør sager efter loven  

 m.v., mens de øvrige medlemmer kan give møde og afgive  

 indlæg under sagernes behandling.
 Endelig indeholder lovforslaget en række justeringer  

 af den gældende lov   justeringer, som den hidtidige administration af  

 loven har vist nødvendigheden af.
2. Økonomiske og administrative konsekvenser Lovforslaget indeholder en bestemmelse, der giver  

 Konkurrencerådet hjemmel til at anvende artikel 81, stk. 1, og  

 artikel 82 i EF-traktaten.
Denne bestemmelse skønnes at ville  

 medføre, at Kommissionen henviser omkring 5 sager årligt til  

 Konkurrencerådet.
Lovforslagets bestemmelser om fusionskontrol med de  

 foreslåede høje omsætningstærskler betyder, at kun  

 de store fusioner skal vurderes.
Vurderet ud fra fusionsaktiviteten i de  

 seneste år ville de foreslåede tærskler have omfattet under  

 10 fusioner eller virksomhedsovertagelser pr. år.
 Merudgifterne til lovens administration afholdes inden for  

 erhvervsministeriets eksisterende rammer.
 Forslaget kan styrke konkurrencen i dansk økonomi,  

 hvilket kan medføre øget effektivitet og lavere priser på  

 en række offentlige udgiftsområder.
 Efter den gældende konkurrencelov skal en statslig,  

 amtskommunal og kommunal myndighed, der regulerer eller træffer  

 beslutning om erhvervsvirksomhed, som udøves af myndigheden selv m.v.,  

 anmelde reguleringen eller beslutningen til Konkurrencestyrelsen, hvis  

 reguleringen m.v. har betydning for konkurrencen.
 Da bestemmelsen ikke har haft den store gennemslagskraft,  

 og fordi Konkurrencerådet bliver gjort bekendt med problemstillingen  

 på anden vis, foreslås den ophævet med deraf  

 følgende administrative lettelser for de pågældende  

 myndigheder.
3. Erhvervsøkonomiske og administrative konsekvenser for  

 virksomhederne En række undersøgelser af  

 konkurrencesituationen i Danmark peger på, at der i visse brancher er  

 tegn på et lavt konkurrencepres, jf.
Konkurrencestyrelsens  

 »Konkurrenceredegørelse 1999«.
 Mangel på konkurrence kan have en række  

 negative konsekvenser for samfundet.
For det første kan den føre til, at  

 forbrugere og virksomheder må betale mere for varerne, end de ellers  

 skulle have gjort.
De gennemsnitlige danske forbrugerpriser ligger i  

 øjeblikket ca. 5 pct. over de tilsvarende priser i udlandet, selv  

 når der korrigeres for moms og afgifter, og der sammenlignes med lande  

 med et nogenlunde tilsvarende velstandsniveau som Danmark.
Det kan være  

 et tegn på manglende konkurrencepres i Danmark.
For det andet er der en tæt sammenhæng mellem  

 konkurrence og produktivitet.
Virksomheder, som er udsat for hård  

 konkurrence, presses i større omfang til at effektivisere  

 produktionen, fx ved at indføre ny teknologi eller mere effektive  

 organisationsformer.
Endelig kan øget konkurrence være med til  

 at presse virksomhederne til at udvikle nye produkter og ydelser.
 Samlet fører mangel på konkurrence  

 således til et velfærdstab for samfundet som helhed.
Lovforslaget sigter på at styrke konkurrencen i  

 dansk erhvervsliv.
Det er ikke muligt at vurdere, hvor stor effekt forslaget  

 vil have på konkurrencesituationen i Danmark.
I det omfang forslaget  

 bidrager til øget konkurrence, vil nogle virksomheder på kort  

 sigt kunne opleve et mindre overskud.
For samfundet som helhed vil der  

 være tale om en velfærdsgevinst.
På længere sigt vil  

 øget konkurrence bidrage til en højere produktivitet og  

 øget innovation og dermed forbedre virksomhedernes strukturelle  

 konkurrenceevne til gavn for både virksomheder og samfundet som  

 helhed.
En decentral anvendelse af forbudsbestemmelserne i  

 EF-traktatens artikel 81, stk. 1 og artikel 82 vil give bedre kommunikation  

 mellem virksomheder og myndighed og føre til hurtigere  

 afgørelser.
Det vil desuden være en fordel for virksomhederne,  

 at sagerne behandles af en dansk myndighed med tæt kendskab til danske  

 erhvervsforhold.
Decentraliseringen vil fuldføre den proces, der  

 blev indledt med den gældende konkurrencelov, hvorefter danske  

 virksomheder behandles efter de samme konkurrenceretlige principper som  

 virksomheder i andre EU-medlemsstater både med hensyn til  

 konkurrencelovgivningens udformning og dens administration.
En ensartet  

 behandling af virksomheder beliggende i forskellige medlemsstater vil kunne  

 understøtte en udvikling mod et bedre fungerende indre marked.
Desuden  

 vil det administrativt være lettere for virksomheder med aktiviteter i  

 flere EU-lande at være omfattet af ensartede regler i alle  

 EU-lande.
En fusion mellem to virksomheder kan have både  

 positive og negative konsekvenser for samfundet.
I det omfang fusionen  

 medfører en mere effektiv indretning af produktionen, vil den  

 være til gavn for såvel virksomhed som samfund.
Fusioner kan  

 således være et udtryk for en god erhvervsudvikling.  Der er  

 imidlertid en risiko for, at fusioner fører til koncentration af  

 få store virksomheder i nogle brancher og dermed muligvis mindsker  

 konkurrencen på markedet.
Den stigende internationalisering samt den fælles  

 EU-praksis vil i stigende grad lede til, at afgrænsningen af det  

 relevante geografiske marked i konkurrencesager ikke er Danmark, men et  

 større område.
Det betyder, at en dansk virksomhed af en given  

 størrelse ikke automatisk bedømmes mere strengt end  

 virksomheder i større lande, fordi markedet afgrænses mere  

 snævert.
Hastigheden af denne udvikling vil bl.a. afhænge af, i  

 hvilket omfang nationale reguleringer, handelssædvaner, mv., der  

 stiller udenlandske virksomheder dårligere end danske virksomheder  

 på  det danske marked, reduceres i omfang og betydning.
Der må  

 endvidere fortsat forventes at være en række sager, bl.a. inden  

 for servicesektoren, hvor det relevante geografiske marked alene er en del af  

 det danske marked.
Endeligt må det ved sammenligning af danske og  

 udenlandske virksomheders retsstilling tages i betragtning, at det relevante  

 geografiske marked i større lande ofte kun udgør en del af  

 landet.
 Den ændrede sammensætning af  

 Konkurrencerådet vil fremme en mere effektiv beslutningsproces og  

 dermed hurtigere afgørelser for virksomhederne.
Det forventes, at reglerne om fusionskontrol vil  

 medføre knap 10 anmeldte fusioner om året.
Det vurderes, at af  

 disse vil kun ca. to anmeldte fusioner om året have en sådan  

 karakter, at det bliver nødvendigt at gennemføre en  

 dybdegående konkurrenceanalyse på maksimalt 3 mdr.
De  

 øvrige anmeldte fusioner vurderes at kunne blive behandlet inden for  

 maksimalt 1 måned.
En ekspertvurdering af de administrative  

 konsekvenser af lovforslaget vurderer, at den erhvervsmæssige byrde vil  

 udgøre ca. 2.800 timer om året.
 4. Miljømæssige konsekvenser.
 Lovforslaget skønnes ikke at have  

 miljømæssige konsekvenser.
5. Forholdet til EU-retten Med lovforslaget vil der blive indført hjemmel for  

 Konkurrencerådet til at påse overholdelsen af EF-traktatens  

 artikel 81, stk. 1, og artikel 82 (tidligere artikel 85, stk. 1, og  

 artikel 86) samt tilknyttede forordninger og direktiver i sager, hvor en  

 konkurrencebegrænsende aftale m.v. eller en virksomheds misbrug af en  

 dominerende stilling kan påvirke samhandelen mellem  

 medlemsstaterne.
Lovforslaget vil indebære, at den danske  

 konkurrencemyndighed vil være rustet til Kommissionens stigende  

 decentralisering af behandlingen af sager, der involverer anvendelsen af  

 EU-konkurrencereglerne.
Denne decentralisering vil være i  

 overensstemmelse med Danmarks ønske om, at alle sager behandles  

 så tæt på borgerne og virksomhederne som muligt  

 (nærhedsprincipppet).
6. Høring Lovforslaget er sendt i høring hos  

 Advokatrådet, Amtsrådsforeningen, Andelsboligforeningernes  

 Fællesrepræsentation, Arbejderbevægelsens  

 Erhvervsråd, Arbejdsministeriet, Arkitekt-Ingeniør-Rådet,  

 Asfaltindustrien, Boligselskabernes Landsforening, Bryggeriforeningen,  

 Bygge-, Anlægs- og Trækartellet, Byggefagenes Kooperative  

 Landssammenslutning, By- og Boligministeriet, Byggeriets Arbejdsgivere,  

 Børsmæglerforeningen, CO-Industri, Danmarks Apotekerforening,  

 Danmarks Fiskeriforening, Danmarks Fiskeindustri- og Eksportforening,  

 Danmarks Nationalbank, Danmarks Rederiforening, Dansk  

 Annoncørforening, Dansk Arbejdsgiverforening, Dansk Dataforening,  

 Dansk Familielandbrug, Dansk Fødevareråd, Dansk Handel og  

 Service, Dansk Industri, Dansk Skovforening, Dansk Taxiforbund, Dansk  

 Transport og Logistik, Dansk VVS, Danske Andelsselskaber, Danske  

 Busvognmænd, Danske Dagblades Forening, Danske Elværkers  

 Forening, Danske Entreprenører, Danske Fjernvarmeværkers  

 Forening, Danske Malermestre, De Danske Husmoderforeninger, De Danske  

 Landboforeninger, Den Danske Forlæggerforening, De Samvirkende  

 Købmandsforeninger, Det Danske Handelskammer, Dommerforeningen, DONG  

 Dansk Olie og Naturgas A/S, ELFO, Finansministeriet, Finansrådet -  

 Danske Pengeinstitutters Forening, Forbrugerrådet, Foreningen af  

 Registrerede Revisorer, Foreningen af Rådgivende Ingeniører,  

 Foreningen af Statsautoriserede Revisorer, Foreningen for  

 affaldshåndtering i Danmark, Forsikring og Pension,  

 Forskningsministeriet, Forsvarsministeriet, Frederiksberg Kommune,  

 Funktionærernes og Tjenestemændenes Fællesråd,  

 Fællesforeningen for Danmarks Brugsforeninger,  

 Fødevareministeriet, Hovedstadsregionens Naturgasselskab I/S,  

 Håndværksrådet, Indenrigsministeriet,  

 Ingeniørforeningen i Danmark, Investeringsforeningsrådet,  

 Justitsministeriet, Kommunernes Landsforening, Kulturministeriet,  

 Københavns Kommune, Landbrugsraadet, Landsorganisationen i Danmark,  

 Ledernes Hovedorganisation, Liberale Erhvervs Råd, Lokale  

 Pengeinstitutter, Miljø- og Energiministeriet, Naturgas Fyn I/S,  

 Naturgas Midt/Nord I/S, Naturgas Sjælland I/S, Oliebranchens  

 Fællesrepræsentation, Praktiserende Arkitekters Råd,  

 Realkreditrådet, Renosam, Samordningsudvalget for den statslige  

 Ejendomsforvaltning, Skatteministeriet, Socialministeriet, Statsministeriet,  

 Sundhedsministeriet, Trafikministeriet, Turistvognmændenes  

 Landsforening, Udenrigsministeriet, Undervisningsministeriet og  

 Økonomiministeriet.
7. Skema over lovforslagets konsekvenser Positive konsekvenser/mindre udgifter (hvis  

 ja, angiv omfang) Negative konsekvenser/merudgifter (hvis ja,  

 angiv omfang) Økonomiske konsekvenser for stat, kommuner og  

 amtskommuner Forslaget kan føre til besparelser i de offentlige  

 udgifter pga. lavere priser ved det offentliges køb af varer og  

 tjenester.
 Merudgifter i forbindelse med lovens administration vil blive  

 afholdt inden for erhvervsministeriets eksisterende rammer.
Administrative konsekvenser for stat, kommuner og  

 amtskommuner Forslaget fører til en administrativ lettelse for  

 myndigheder, der regulerer eller træffer beslutning om  

 erhvervsvirksomhed, der udøves af dem selv.
Det skyldes, at  

 indberetningspligten for disse aktiviteter bortfalder.
 Forslaget bidrager til mere administration for staten af  

 f.eks. fusionskontrolregler og EU-sager, jf. ovenfor.
Økonomiske konsekvenser for  

 erhvervslivet Forslaget styrker konkurrencen i dansk erhvervsliv og  

 medvirker til, at virksomhederne producerer et større og bedre  

 vareudbud til lavere priser pga. en større effektivitet, der samtidig  

 kan forbedre virksomhedernes konkurrenceevne i forhold til udenlandske  

 virksomheder.
 Ingen.
Administrative konsekvenser for  

 erhvervslivet For de virksomheder, hvor den danske konkurrencemyndighed  

 overtager sagen fra Kommissionen, kan forslaget betyde, at virksomheden  

 sparer tid m.v. i forbindelse med behandlingen ved Kommissionen.
 For få større virksomheder vil forslaget  

 føre til flere administrative byrder pga. fusionskontrol.
 Den samfundsmæssige byrde skønnes at udgøre 2.800  

 timer om året.
Miljømæssige konsekvenser Ingen.
 Ingen.
Administrative konsekvenser for borgerne Ingen.
 Ingen.
Forholdet til EU-retten Forslaget vil indebære, at den danske  

 konkurrencemyndighed vil være rustet til Kommissionens stigende  

 decentralisering af sager.
Bemærkninger til lovforslagets  

 enkelte bestemmelser Til § 1 Til nr. 1 Ved udformningen af den gældende bestemmelse i  

 § 2, stk. 4, 1. pkt., var det en given forudsætning, at  

 Konkurrencerådet ikke kan gå ind i en legalitetsprøvelse  

 af, hvorvidt en konkurrencebegrænsning er en direkte eller  

 nødvendig følge af offentlig regulering.
 Denne legalitetsprøvelse foretages af den myndighed  

 m.v., der har fastsat reguleringen eller truffet beslutningen, eller,  

 såfremt reguleringen er fastsat ved lov eller ved EF-forordning, af  

 vedkommende minister, jf. § 2, stk. 4, i den gældende  

 lov.
 En afgørelse efter § 2, stk. 4, 1. pkt.,  

 og hermed en afklaring af, om en konkurrencebegrænsning er omfattet af  

 § 2, stk. 2, er afgørende for, om Konkurrencerådet kan  

 gribe ind i medfør af konkurrencelovens kapitel 2 og 3 over for  

 konkurrencebegrænsningen.
For at sikre en effektiv sagsbehandling og  

 ressourceanvendelse er der i den foreslåede bestemmelse fastsat en  

 svarfrist.
I tilfælde af en henvendelse fra Konkurrencerådet skal  

 den pågældende myndighed træffe en afgørelse i  

 medfør af § 2, stk. 4, 1. pkt., senest otte uger fra  

 modtagelsen af Konkurrencerådets anmodning.
Til nr. 2 I forhold til den gældende § 2, stk. 5,  

 fremgår det nu ved lovforslagets nr. 2, at Konkurrencerådet,  

 udover konkurrencebegrænsninger omfattet af § 2, stk. 2, i  

 øvrigt kan rette henvendelse til en myndighed, såfremt en  

 konkurrencebegrænsning hindrer en effektiv samfundsmæssig  

 ressourceanvendelse.
Dette indebærer, at Konkurrencerådet kan  

 rette henvendelse til den pågældende myndighed i de  

 tilfælde, hvor en konkurrencebegrænsning ikke er omfattet af  

 lovens kapitel 2 og 3, men hvor konkurrencebegrænsningen ikke desto  

 mindre strider mod lovens formålsbestemmelse.
En sådan henvendelse kan eksempelvis afgives til en  

 minister, hvor en regulering indebærer, at antallet af  

 erhvervsudøvere på et givet marked begrænses.
I dette  

 tilfælde er der hverken tale om, at flere virksomheder har  

 indgået en konkurrencebegrænsende aftale eller, at en virksomhed  

 misbruger sin dominerende stilling.
Forbudsbestemmelserne i lovens kapitel 2  

 og 3 kan derfor ikke anvendes.
Ikke desto mindre begrænses adgangen til  

 markedet, og der kan i et sådant tilfælde være grund til,  

 at Konkurrencerådet retter en henvendelse til den  

 pågældende minister om eksempelvis at udforme reguleringen  

 på en sådan måde, at alle, der opfylder nogle nærmere  

 angivne krav, kan få adgang til markedet.
Til nr. 3 Begrundelsen for at ophæve anmeldelsespligten for  

 myndigheder, der regulerer erhvervsvirksomhed, og som selv udøver  

 denne erhvervsvirksomhed (»dobbeltrolle«), er, at Konkurrencestyrelsen i  

 praksis bliver gjort bekendt med problemstillingen på anden vis, nemlig  

 gennem konkrete sager, og ikke gennem anmeldelser.
Da målet kan  

 nås på en anden og for myndighederne mindre bebyrdende  

 måde, foreslås bestemmelsen ophævet.
Til nr. 4-7 § 7, stk. 1, i den gældende lov indeholder  

 to undtagelser fra forbudet i § 6, stk. 1, mod  

 konkurrencebegrænsende aftaler.
Undtagelserne har begge karakter af  

 bagatelgrænser.
Der er tale om henholdsvis en øvre  

 bagatelgrænse - hvor de deltagende virksomheder har en samlet  

 årlig omsætning på under 1 mia. kr. og en samlet  

 markedsandel på under 10 pct. - og en nedre bagatelgrænse - hvor  

 de deltagende virksomheders samlede årlige omsætning er under 150  

 mio. kr.
Såfremt en af de nævnte bagatelgrænser er opfyldt,  

 finder forbudet i § 6, stk. 1, som udgangspunkt ikke  

 anvendelse.
 Anvendelsesområdet for den nedre bagatelgrænse  

 i § 7, stk. 1, nr. 2, begrænses dog af § 7, stk. 2,  

 der fastslår, at den nedre bagatelgrænse ikke kan anvendes i  

 tilfælde, hvor »den samlede virkning af lignende aftaler«  

 begrænser konkurrencen inden for samme branche, jf. § 7,  

 stk. 2, nr. 1, og i tilfælde af vertikale prisbindinger, jf.  

 § 7, stk. 2, nr. 2.
 Baggrunden for at lade forbudsbestemmelsen i § 6,  

 stk. 1, gælde også i disse tilfælde er dels, at  

 vertikale prisbindinger har negative følger for konkurrencen, dels et  

 ønske om at undgå, at forbudet omgås, idet det sikres, at  

 en aftale sammen med flere lignende aftaler også rammes af forbudet  

 uanset den nedre bagatelgrænse.
Prisbindinger betragtes almindeligvis som »hardcore«  

 aftaler, der som udgangspunkt er forbudte, medmindre særlige  

 omstændigheder for en fritagelse er opfyldt.
Priskonkurrence er et  

 væsentligt element for en effektiv konkurrence.
Der kan fremhæves  

 to væsentlige følger for konkurrencen af aftaler m.v. om  

 bindende priser.
Prisbindinger betyder, at virksomheder i et  

 efterfølgende omsætningsled ikke længere kan konkurrere  

 på prisen for et givet produkt eller en given tjenesteydelse, hvilket  

 betyder en fuldstændig fjernelse af priskonkurrencen inden for det  

 pågældende produkt eller den pågældende tjeneste.  

 Endvidere kan prisbindinger medføre større prisgennemsigtighed,  

 hvilket specielt på koncentrerede markeder kan gøre det lettere  

 for andre virksomheder at lave horisontale aftaler.
En begrænset  

 priskonkurrence inden for omsætningen af et givet produkt eller en  

 given tjenesteydelse kan indirekte føre til mindre konkurrence mellem  

 forskellige produkter eller tjenesteydelser.
Det følger allerede udtrykkeligt af § 6,  

 stk. 2, nr. 1, i den gældende lov, at det er forbudt at  

 fastsætte købs- eller salgspriser.
Dette forbud gælder for  

 såvel horisontale som vertikale aftaler m.v.
 Hensynet til en effektiv konkurrence er baggrunden for det  

 udtrykkelige forbud mod vertikale prisbindinger indeholdt i den  

 gældende lovs § 7, stk. 2, nr. 2, der med forslagets nr. 6  

 bliver ændret til § 7, stk. 2, nr. 1.
 Ved forslagets nr. 6 (§ 7, stk. 2, nr. 2)  

 indføres en ny »hardcore« bestemmelse om forbud mod tilbudskarteller.  

 Ordlyden i forslaget svarer til indholdet af bestemmelsen i licitationslovens  

 § 4 om forbud mod tilbudskarteller.
 Den gældende bestemmelse i § 7, stk. 2,  

 nr. 1, som sikrer, at forbudet i § 6, stk. 1, ikke omgås,  

 udgår af stk. 2 og medtages som et nyt selvstændigt  

 stk. 3. Bestemmelsens materielle indhold opretholdes; ordlyden er dog  

 omformuleret for at præcisere bestemmelsens indhold, da den  

 gældende formulering har givet anledning til tvivl.  

 Anvendelsesområdet for bestemmelsen udvides til også at  

 gælde for aftaler omfattet af den øvre bagatelgrænse, idet  

 omgåelseshensyn i fuldt ud samme omfang gør sig gældende  

 for sådanne aftaler.
Ved at lade den gældende § 7, stk. 2, nr.  

 1, blive til et nyt stykke 3 opnås der ved forslaget, at § 7,  

 stk. 2, alene kommer til at indeholde konkurrenceretlige »hardcore«  

 bestemmelser.
Anvendelsesområdet for forslagets nr. 6 (§ 7,  

 stk. 2) er tillige udformet således, at det ikke indskrænkes  

 af bagatelgrænserne i lovens § 7, stk. 1. Dette er for  

 så vidt angår bestemmelsen om vertikale prisbindinger, jf.  

 forslagets nr. 6 (§ 7, stk. 2, nr. 1), en udvidelse af  

 anvendelsesområdet i forhold til den gældende lov.
Udgangspunktet om, at vertikale prisbindinger er forbudte,  

 medmindre der foreligger en fritagelse efter § 8, stk. 1,  

 gennemføres således konsekvent ved forslaget.
Konkurrenceloven  

 kommer herved på linie med EU-konkurrenceretten.
Der kan henvises til  

 Kommissionens meddelelse om aftaler af ringe betydning, der ikke falder ind  

 under EF-traktatens artikel 85, stk. 1, (»bagatelmeddelelsen«, jf.  

 EF-Tidende 1997, nr.
C 372, s. 13), hvor det af pkt. 11 fremgår, at det  

 ikke kan udelukkes, at artikel 85, stk. 1, finder anvendelse, selvom de  

 deltagende virksomheders samlede markedsandel ligger under de i meddelelsen  

 fastsatte bagatelgrænser, når der eksempelvis foreligger en  

 vertikal aftale, der har til formål at fastsætte  

 videresalgspriser.
Forslaget indeholder endvidere et generelt forbud mod  

 tilbudskarteller, hvor forbudet i licitationslovens § 4 kun omfatter  

 bygge- og anlægsområdet.
Ligesom det specielle forbud mod  

 tilbudskarteller i licitationsloven bør det generelle forbud i  

 konkurrenceloven gælde uden beløbsgrænser, hvilket er  

 baggrunden for, at der med lovforslagets nr. 6 (§ 7, stk. 2, nr. 2)  

 indsættes en undtagelse til bagatelgrænserne i lovens § 7,  

 stk. 1.
Til nr. 4 Der er tale om en konsekvensændring som følge  

 af, at der dels indsættes et nyt stykke 3, dels at  

 anvendelsesområdet for bestemmelserne i stk. 2 og stk. 3  

 udvides, hvorpå den øvre bagatelgrænse i § 7,  

 stk. 1, nr. 1, ikke finder anvendelse.
Konsekvensen heraf er, at aftaler  

 m.v., der indeholder bestemmelser, som omhandlet i stk. 2 og 3, ikke i  

 medfør af § 7, stk. 1, undtages fra forbudet i § 6,  

 stk. 1.
Til nr. 5 Der er tale om en konsekvensændring som følge  

 af, at der indsættes et nyt stykke 3, som bagatelgrænsen i  

 § 7, stk. 1, nr. 2, ikke finder anvendelse på.
Dette  

 indebærer, at ingen af de bestemmelser, der er omhandlet i stk. 2  

 og 3, i medfør af § 7, stk. 1, undtages fra forbudet i  

 § 6, stk. 1.
Til nr. 6 Den gældende bestemmelse i § 7, stk. 2,  

 nr. 1, udgår af stk. 2 og medtages som et nyt stykke 3, jf.  

 forslagets nr. 7.
 Den gældende § 7, stk. 2, nr. 2, bliver  

 herefter til § 7, stk. 2, nr. 1.
 Der indsættes et nyt nummer 2 i § 7,  

 stk. 2, hvor ordlyden svarer til forbudet i licitationslovens  

 § 4.
 Henvisningen i den gældende § 7, stk. 2,  

 til § 7, stk. 1, nr. 2, ændres således, at hele  

 § 7, stk. 1, skal vige for bl.a. stk. 2. Der er herved  

 foretaget en udvidelse af anvendelsesområdet for bestemmelsen i  

 § 7, stk. 2. Konsekvensen heraf er, at uanset om en  

 konkurrencebegrænsende aftale, en vedtagelse eller en samordnet praksis  

 opfylder bagatelgrænserne i § 7, stk. 1, så undtages  

 aftalen m.v. ikke fra forbudet i lovens § 6, stk. 1, hvis aftalen  

 m.v. er omfattet af blot en af bestemmelserne i stk. 2.
 Forslagets nr. 6 (§ 7, stk. 2, nr. 1) svarer til  

 den gældende § 7, stk. 2, nr. 2.
Det nye nummer 2, i § 7, stk. 2, er, som  

 nævnt, udstrækningen af det specielle forbud i licitationslovens  

 § 4 mod tilbudskarteller til at gælde for alle brancher og ikke  

 blot for bygge- og anlægsområdet.
Tilbudskarteller vil herefter  

 være omfattet af forbudet i konkurrencelovens § 6, stk. 1,  

 der skal fortolkes i overensstemmelse med EU-praksis.
 Efter EU-praksis er det i strid med EF-traktatens artikel  

 81, stk. 1 (tidligere artikel 85, stk. 1), hvis virksomheder  

 aftaler at udveksle oplysninger med betydning for konkurrencen forud for  

 licitationer, at samordne bud, direkte eller indirekte, helt eller delvist at  

 fastsætte priser og andre vilkår for entrepriser, at fordele de  

 udliciterede entrepriser mellem medlemmerne gennem forudgående  

 udpegelse af den entreprenør, der skal have kontrakten, eller at  

 aftale at beskytte en forhandlingsberettiget entreprenør.
 Forbudet mod tilbudskarteller følger således  

 af konkurrencelovens § 6, stk. 1. Da tilbudskarteller strider mod  

 den grundlæggende forudsætning om en virksom konkurrence, er det  

 fundet mest hensigtsmæssigt at indsætte en udtrykkelig  

 bestemmelse i § 7, stk. 2, nr. 2, hvorefter sådanne karteller  

 ikke kan nyde godt af bagatelgrænserne i § 7, stk. 1.
En samordning af tilbud vil ofte føre til en  

 nedsættelse af det højeste bud for at undgå, at en  

 ordregiver får forelagt stærkt afvigende tilbudssummer.
En  

 sådan eliminering af større prisafvigelser tjener til at  

 beskytte visse tilbudsgivere, der kunne opfattes som værende »for  

 dyre«, mod risikoen for på forhånd at blive udelukket fra at  

 få tildelt senere kontrakter ved eksempelvis underhåndsaftaler.  

 Har en af tilbudsgiverne omvendt fået tillagt forrang, kan de  

 øvrige deltageres endelige tilbudssummer forhøjes, så  

 prisforskellen mellem de bud, der afgives til ordregiveren, vil virke til  

 gunst for de tilbudsgivere, der har fået tillagt forrang.
I begge  

 tilfælde indvirker systemet på ordregivers valgfrihed og  

 forrykker grundlaget for dennes valg.
De samordnede og eventuelt forudsatte  

 tilbudssummer giver ordregiver et fejlagtigt indtryk af prisniveauet og  

 vildledende oplysninger om den faktiske situation på markedet og  

 på udbudssituationen, hvor det fejlagtige indtryk kan få  

 betydning for fremtidige licitationer eller udbud af  

 underhåndsentrepriser.
 En sådan forbudt samordning mellem tilbudsgiverne  

 kan også omfatte andre markedsvilkår end priser og priselementer,  

 f.eks. den leveringsfrist, der angives i tilbudet.
 Lovforslaget indebærer, at enhver aftale om at  

 samordne tilbud er forbudt, men udelukker dog ikke, at aftaleparterne kan  

 søge om en individuel fritagelse efter lovens § 8,  

 stk. 1.
Hvad angår licitationsloven, er denne at betragte  

 som lex specialis for bygge- og anlægsområdet.
Dette  

 indebærer, at licitationsloven i det hele gælder for bygge- og  

 anlægsområdet.
Der vil således ikke være mulighed  

 for, at virksomheder inden for bygge- og anlægsområdet kan  

 få en fritagelse efter konkurrencelovens § 8, stk. 1, til aftaler om  

 samordning af bud m.v.
Til nr. 7 Bestemmelsen svarer indholdsmæssigt til den  

 gældende § 7, stk. 2, nr. 1, dog således, at  

 bestemmelsens anvendelsesområde udvides til at omfatte begge  

 bagatelgrænser i § 7, stk. 1. Bestemmelsens ordlyd er  

 omformuleret, da ordlyden i den gældende § 7, stk. 2, nr. 1,  

 i praksis har kunnet give anledning til tvivl.
 Med den foreslåede udformning af stk. 3 er  

 formålet med og anvendelsesområdet for bestemmelsen  

 tydeliggjort.
Der bør ikke være mulighed for at omgå  

 forbudsbestemmelsen i § 6, stk. 1, via bagatelgrænserne i  

 § 7, stk. 1, ligesom det skal være muligt at ramme lignende  

 aftaler, som tilsammen har skadelige virkninger for konkurrencen.
Derfor  

 foreslås anvendelsesområdet for bestemmelsen udvidet til  

 også at omfatte den øvre bagatelgrænse i § 7,  

 stk. 1, nr. 1. Dette er ensbetydende med, at hvor der sker en  

 begrænsning af konkurrencen som følge af den samlede virkning af  

 lignende aftaler, skal den enkelte aftale m.v. ikke kunne nyde godt af  

 bagatelgrænserne i § 7, stk. 1, når denne aftale m.v.  

 netop bidrager til konkurrencebegrænsningen.
 Konsekvensen af § 7, stk. 3, er, at en aftale,  

 der indgås mellem virksomheder, som isoleret set enten har en  

 samlet årlig omsætning på under 150 mio. kr. og en samlet  

 markedsandel på mere end 10 pct. eller har en markedsandel  

 på under 10 pct. og en samlet årlig omsætning på  

 under 1 mia. kr., alligevel kan rammes af forbudsbestemmelsen i § 6,  

 stk. 1, såfremt denne aftale sammen med lignende aftaler  

 begrænser konkurrencen.
Ved »lignende aftaler« skal der ikke forstås  

 fuldstændigt identiske aftaler.
Det er ifølge  

 Konkurrencerådets praksis tilstrækkeligt, at der kan  

 påvises et net af aftaler med en sammenlignelig  

 konkurrencebegrænsende virkning.
Til nr. 8-10 § 11, stk. 1, i den gældende lov  

 indeholder et forbud mod misbrug af en dominerende stilling på det  

 danske marked eller en del heraf.
Ved forslagets nr. 8 udelades, at den  

 dominerende stilling skal foreligge på det danske marked eller en del  

 heraf, mens der ved forslagets nr. 9 indføres nogle lovfæstede  

 kriterier, som altid skal indgå i vurderingen af, om der foreligger  

 dominans.
Udformningen af § 11 er inspireret dels af  

 EF-traktatens artikel 82, dels af EU-praksis, som også vil være  

 vejledende ved fortolkningen heraf.
Med lovforslaget indeholder bestemmelsen  

 i stk. 1 selve forbudet mod, at en eller flere virksomheder med en  

 dominerende stilling misbruger denne dominans.
Til forskel fra EF-traktatens  

 artikel 82 indeholder § 11, stk. 2, jf. lovforslagets nr. 9,  

 eksplicit de kriterier, der skal anvendes, når det vurderes, om der er  

 tale om dominans.
Selve dominansvurderingen adskiller sig dog ikke fra  

 EU-praksis.
Bestemmelsen i § 11, stk. 3, angiver analogt med  

 EF-traktatens artikel 81, litra a)-d), eksempler på former for misbrug.  

 Såfremt det konstateres, at en eller flere virksomheder har  

 overtrådt forbudet, kan der udstedes et påbud om at bringe  

 overtrædelsen til ophør, jf. stk. 4. En overtrædelse  

 af såvel et påbud efter stk. 4, som overtrædelse af  

 forbudet i stk. 1, er strafsanktioneret, jf. lovforslagets nr. 23  

 (§ 23, stk. 1, nr. 3 og nr. 6). Dette er til forskel fra den  

 gældende lov, hvorefter en overtrædelse af forbudet alene er  

 strafsanktioneret, såfremt den virksomhed, som overtræder  

 forbudet, inden for de seneste fem år har fået et påbud  

 vedrørende et tilsvarende misbrug af en dominerende stilling jf.  

 bemærkningerne til lovforslagets nr. 23.
Til forskel fra forbudet i konkurrencelovens § 6,  

 stk. 1, kan en eller flere virksomheder ikke få en fritagelse for  

 et misbrug.
Derimod kan en eller flere virksomheder søge om en  

 erklæring om ikke-indgreb, jf. § 11, stk. 5, 1. pkt.
Til nr. 8 § 11, stk. 1 Ved at udelade »på det danske marked eller en del  

 heraf« tager lovforslagets nr. 8 sigte på at klargøre, at det  

 relevante marked, som danner grundlag for en vurdering af, om en virksomhed  

 har en dominerende stilling, ikke nødvendigvis skal være  

 begrænset til det danske marked eller en del heraf.
Anvendelsen af § 11, stk. 1, forudsætter  

 herefter, at en eller flere virksomheder har en dominerende stilling, og at  

 der sker et misbrug heraf.
Selve erhvervelsen af en dominerede stilling er  

 fortsat ikke i strid med forbudet i § 11, stk. 1.
Som en konsekvens af lovens territoriale  

 anvendelsesområde, kan forbudet i stk. 1 kun anvendes på  

 misbrug af dominans, hvis misbruget har virkninger i Danmark.
Det  

 territoriale anvendelsesområde indebærer, at såvel  

 virksomheder beliggende i som uden for Danmark kan rammes af forbudet.  

 Såvel virksomheder med en dominerende stilling på det danske  

 marked, en del heraf, eller på et marked, der er større end  

 Danmark, kan   forudsat, at de udøver et misbrug   rammes af forbudet  

 i § 11, stk. 1.
Forholdet til lovens § 6 Forbudet i § 11, stk. 1, vedrører en  

 dominerende virksomheds ensidige adfærd.
Misbrug af dominans, som er et  

 udslag af flere uafhængige virksomheders fælles vilje,  

 eksempelvis en aftale eller samordnet praksis, vil kunne bedømmes  

 efter såvel forbudet mod konkurrencebegrænsende aftaler, jf.  

 § 6, stk. 1, som forbudet i § 11, stk. 1. Såfremt  

 begge forbudsbestemmelser påberåbes overtrådt, skal der  

 fortsat føres selvstændigt bevis for, at den enkelte  

 forbudsbestemmelse er overtrådt.
Virksomhedsbegrebet Virksomhedsbegrebet skal fortolkes i overensstemmelse med  

 begrebet erhvervsvirksomhed, jf. bemærkningerne til lovens § 2,  

 stk. 1, hvorved forstås enhver økonomisk aktivitet, der  

 foregår i et marked for varer eller tjenester.
Dominansbegrebet Efter EU-praksis foreligger der en dominerende stilling,  

 når en virksomhed indtager en økonomisk magtposition, som  

 sætter den i stand til at hindre, at der opretholdes en effektiv  

 konkurrence på det relevante marked, idet den kan anlægge en i  

 betydeligt omfang uafhængig adfærd over for sine konkurrenter og  

 kunder og i sidste instans over for forbrugerne.
Dominans kan bl.a. give sig  

 udslag i, at en virksomhed er i stand til at begrænse sit udbud og  

 øge prisen til over det niveau, som er kendetegnende for et marked med  

 effektiv konkurrence og uden, at konkurrenter og nye aktører kan  

 trænge ind på markedet.
 Bestemmelsen finder anvendelse uanset, om virksomheden har  

 en dominerende stilling i sin egenskab af køber eller  

 sælger.
 Det er ikke et krav, at virksomheden har et monopol.  

 Omvendt vil et monopol - de jure eller de facto - i sig selv betyde, at der  

 ikke er konkurrence, hvorfor virksomheden opfylder kravet om dominans.
Også hvor to eller flere virksomheder besidder en  

 kollektivt dominerende stilling, kan forbudet i § 11, stk. 1,  

 anvendes forudsat, at betingelsen om misbrug tillige er opfyldt.
Det  

 følger af EU-praksis, at der kan foreligge kollektiv dominans, hvor to  

 eller flere uafhængige virksomheder på et marked er forbundet med  

 økonomiske bånd, der forbinder virksomhederne på en  

 sådan måde, at de udviser den samme adfærd på  

 markedet.
Virksomhederne skal på samme marked tilsammen indtage en  

 dominerende stilling i forhold til deres kunder eller konkurrenter.
Kollektiv  

 dominans vil forudsætte, at der ikke består nogen effektiv  

 konkurrence mellem virksomhederne på det relevante marked.
Der er ikke  

 tale om kollektiv dominans, hvor virksomheder tilhører samme koncern  

 og derved udgør en økonomisk enhed.
En dominerende stilling forudsætter, i  

 overensstemmelse med EU-praksis, at indflydelsen har været opretholdt  

 over en vis periode.
En virksomhed vil normalt blive anset for dominerende,  

 hvis den har markedsstyrke i en periode lang nok til at gøre  

 virksomheden i stand til at handle uafhængigt af konkurrenter og  

 kunder, og som gør det muligt for virksomheden at opnå en  

 økonomisk fordel i kraft af denne stilling.
Omvendt er en høj  

 markedsandel på et nyt marked, hvor adgangsbarriererne er lave, normalt  

 ikke tilstrækkeligt til at udgøre et bevis for dominans.
Efter EU-praksis er det fast antaget, at en virksomhed,  

 der indtager en dominerende stilling har en særlig forpligtelse til  

 ikke ved sin adfærd at skade en effektiv og ufordrejet konkurrence.
Det  

 betyder bl.a., at en dominerende virksomhed ikke kan påberåbe  

 sig, at den omstridte adfærd blot er udtryk for almindelig  

 handelssædvane.
En dominerende virksomhed har dog mulighed for at  

 beskytte sine handelsinteresser, hvis disse angribes.
Med hensyn til en offentlig eller privat forsynings- eller  

 transportvirksomhed m.v. med en dominerende markedsposition, der udbyder  

 varer eller tjenesteydelser på et marked, hvor der aktuelt eller  

 potentielt er konkurrerende virksomheder, kan der bestå en mulighed for  

 misbrug af den dominerende stilling ved, at den pågældende  

 virksomhed vanskeliggør eller hindrer andre tjenesteudbyderes  

 nødvendige adgang til forsynings- eller transportvirksomhedens  

 infrastruktur m.v.
Disse andre kan være allerede eksisterende  

 tjenesteudbydere eller nye tjenesteudbydere, der ønsker at komme ind  

 på markedet.
Til nr. 9 § 11, stk. 2 Med bestemmelsen foreslås indført en  

 lovfæstet sikkerhed for, at der i vurderingen af, om en virksomhed er  

 dominerende, altid skal indgå undersøgelser af  

 efterspørgselssubstitutionen, udbudssubstitutionen og den potentielle  

 konkurrence.
Hverken Konkurrencerådet eller en dansk domstol kan  

 således træffe afgørelse om, at en virksomhed har en  

 dominerende stilling uden, at disse tre elementer er indgået i  

 vurderingen.
Omvendt indbærer bestemmelsen ikke, at der ikke kan  

 inddrages andre kriterier end de oplistede ved vurderingen af, om der  

 foreligger dominans.
For at kunne vurdere, om der er tale om en dominerende  

 stilling, er det nødvendigt at afgrænse det relevante marked.  

 Afgrænsningen af det relevante marked har til formål at indkredse  

 de konkurrencebegrænsninger, som en eller flere virksomheder  

 møder, eller med andre ord at undersøge, om kunderne har  

 alternative forsyningskilder, såvel geografisk som  

 produktmæssigt.
EU-praksis, herunder Kommissionens meddelelse fra 1997  

 om afgrænsning af det relevante marked, jf.
EF-Tidende 1997, nr.
C 372,  

 s. 5, vil være vejledende for afgrænsningen af det relevante  

 marked.
 Afgrænsningen af det relevante marked er den samme  

 som ved bedømmelsen af konkurrencebegrænsende aftaler, hhv. af  

 fusioner.
 Ved det relevante produktmarked forstås markedet for  

 de produkter eller tjenesteydelser, som forbrugerne betragter som  

 substituerbare på grund af produkternes egenskaber, pris eller  

 anvendelsesformål.
 Ved det relevante geografiske marked forstås det  

 område, hvor de konkrete virksomheder afsætter eller  

 efterspørger deres produkter eller tjenesteydelser, og som har  

 tilstrækkelige ensartede konkurrencevilkår, og som kan skelnes  

 fra de tilstødende områder, fordi konkurrencevilkårene  

 dér er meget anderledes.
De tre elementer - efterspørgselssubstitutionen,  

 udbudssubstitutionen og den potentielle konkurrence   er de tre  

 hovedårsager til, at en virksomhed kan siges at være udsat for et  

 konkurrencepres.
Dette konkurrencepres kan hindre virksomheden i at handle  

 uafhængigt af konkurrenter, kunder og i sidste instans af  

 forbrugere.
Ved vurderingen af, om virksomhedens kunder har  

 alternative forsyningskilder, skal efterspørgselssubstitutionen  

 undersøges.
Hermed menes en undersøgelse af, hvorledes  

 forbrugernes sandsynlige reaktion vil være på en lille, varig  

 stigning i de relative priser på en virksomheds produkter.
Hvis man  

 forestiller sig, at der sker en varig prisstigning på 5-10 pct. for A s  

 produkt, vil det så betyde, at forbrugerne vil skifte til B s produkt?  

 I bekræftende fald kan B s produkt substituere A s, og i  

 afgrænsningen af det relevante produktmarked skal såvel A s som B  

 s produkter indgå.
 Med ændringsforslaget lægges der op til, at  

 der herudover skal ske en undersøgelse af, hvorvidt der findes  

udbudssubstitution, som også kan være ensbetydende med, at  

 en virksomhed er udsat for et konkurrencepres og dermed i sidste instans ikke  

 kan siges at være dominerende.
I undersøgelsen af udbudssubstitution indgår  

 en vurdering af, hvorvidt andre leverandører, som en reaktion på  

 små, varige ændringer i de relative priser omgående kan  

 omstille produktionen til de relevante produkter og markedsføre dem  

 på kort sigt uden, at det medfører betydelige ekstraomkostninger  

 eller risici.
Med de relevante produkter forstås de produkter, som  

 produceres af den virksomhed, som undersøges for at have en  

 dominerende stilling.
Denne undersøgelse er særligt relevant i  

 tilfælde, hvor undersøgelsen af  

 efterspørgselssubstitutionen er mundet ud i, at der ikke findes  

 alternativer, fordi der eksempelvis er tale om en vare af særlig  

 kvalitet.
Her vil de forskellige kvaliteter blive betragtet som en del af et  

 større produktmarked forudsat, at de forskellige leverandører  

 kan tilbyde og sælge de forskellige kvaliteter omgående og uden  

 væsentlig stigning i omkostningerne, som beskrevet ovenfor.
 Hvis undersøgelsen af substitutionsmulighederne  

 på udbudssiden viser, at andre leverandører skal foretage en  

 væsentlig tilpasning af de eksisterende materielle og immaterielle  

 aktiver, supplerende investeringer, strategiske beslutninger og lign., tages  

 udbudssubstitution ikke i betragtning ved markedsafgrænsningen.
Når det relevante marked er afgrænset  

 produktmæssigt og geografisk   præciserer  

 ændringsforslaget, at et tredje konkurrencepres skal undersøges,  

 nemlig om der findes potentiel konkurrence . Det er en  

 undersøgelse af, hvorvidt der er virksomheder, som ikke er aktuelt til  

 stede på det pågældende marked, men som kunne tænkes  

 inden for relativt kort tid - et år eller så  - at etablere sig på markedet og  

 dermed begrænse virksomhedens uafhængighed.
Potentiel konkurrence  

 indgår modsat efterspørgsels- og udbudssubstitution ikke i  

 afgrænsningen af det relevante marked, men inddrages i den  

 konkurrenceretlige analyse af, om der foreligger dominans.
Det nye i ændringsforslaget er, at det udtrykkeligt  

 i loven angives, at udover efterspørgselssubstitution - som altid skal  

 undersøges ved afgrænsningen af det relevante marked - skal  

 også udbudssubstitution og potentiel konkurrence undersøges,  

 førend det kan fastslås, om en virksomhed har en dominerende  

 stilling.
Dette er til forskel fra den gældende lov, hvor disse to  

 faktorer kun er anført som en mulighed i bemærkningerne til  

 loven.
 Efter EU-praksis er virksomhedens markedsandel et vigtigt  

 kriterium for vurderingen af, om der foreligger en dominerende stilling.
En markedsandel på mindre end 25 pct. vil  

 sjældent være tilstrækkeligt til at statuere dominans.  

 Markedsandele på mellem 25-40 pct. er formentlig ikke alene  

 tilstrækkelige til at statuere dominans.
En markedsandel på 50  

 pct. eller mere kan i sig selv udgøre beviset for, at der foreligger  

 en dominerende stilling.
Hvis en høj markedsandel kun opretholdes  

 eller kun har været opretholdt over en relativ kort periode, er den  

 ikke i sig selv tilstrækkeligt til at statuere dominans.
Markedsandelen er dog kun en af mange faktorer, som  

 må undersøges, når det skal vurderes, om en virksomhed er  

 dominerende.
Af EU-praksis fremgår, at der af sådanne supplerende  

 kriterier bl.a. kan lægges vægt på markedets struktur,  

 konkurrenternes stilling og antallet af disse, adgangsbarrierer til det  

 pågældende marked, herunder juridiske og administrative  

 barrierer, omfanget af virksomhedens tekniske ressourcer,  

 kapitalkrævende investeringer, graden af vertikal integration m.v.
Til nr. 10 Der er tale om en konsekvensændring som følge  

 af, at der indsættes et nyt stykke 2, jf. lovforslagets nr. 9.
Til nr. 11 Overskriften ændres som konsekvens af, at der  

 indføres fusionskontrol.
Til nr. 12 Der har vist sig et behov for regler, der sikrer, at  

 fusioner ikke gennemføres på en sådan måde, at de  

 udelukker en effektiv konkurrence til skade for de øvrige  

 aktører på markedet, herunder konkurrenter og forbrugere.
I den  

 seneste tid har der fundet en række større fusioner sted i dansk  

 erhvervsliv, bl.a. i slagterisektoren og i mejeribranchen.
Denne udvikling  

 må antages at fortsætte i fremtiden bl.a. på grund af den  

 stadigt stigende internationalisering og globalisering.
Endvidere giver  

 forbudsbestemmelserne i § 6, stk. 1, og § 11, stk. 1, mod  

 henholdsvis konkurrencebegrænsende aftaler m.v. og misbrug af en  

 dominerende stilling ikke mulighed for at gribe ind over for eller regulere  

 en fusion.
Bestemmelsen i § 6, stk. 1, retter sig alene mod aftaler  

 mellem (fortsat) uafhængige virksomheder, og § 11, stk. 1,  

 forbyder ikke i sig selv, at markedsdominans skabes eller styrkes.
På denne baggrund foreslås der indført  

 fusionskontrol i Danmark.
Hovedformålet med fusionskontrol er  

 imidlertid ikke at hindre fusioner.
Formålet er derimod at sikre, at de  

 fordele for de fusionerede virksomheder, der f.eks. ligger i en større  

 styrke på eksportmarkederne, ikke betales af de danske forbrugere eller  

 mindre konkurrenter, som risikerer at blive presset ud af markedet eller slet  

 ikke kan få adgang hertil.
Dette kan ske ved, at Konkurrencerådet  

 knytter vilkår eller udsteder påbud til en godkendelse af en  

 fusion.
Endvidere vil indførelsen af fusionskontrol i  

 Danmark indebære, at Europa-Kommissionen vil kunne henvise en fusion  

 med fællesskabsdimension til behandling hos Konkurrencerådet,  

 når fusionen har virkninger på det danske marked.
Dette er i  

 overensstemmelse med nærhedsprincippet.
Lovforslaget vil  

 videreføre det såkaldte »one-stop princip«, hvorefter en fusion  

 kun skal godkendes af én myndighed, som enten vil være  

 Konkurrencerådet eller Europa-Kommissionen.
 På indeværende tidspunkt er det blandt  

 EU-medlemsstaterne kun Danmark, der fortsat ikke har en national  

 fusionskontrol.
Lovforslagets bestemmelser om fusionskontrol er i vidt  

 omfang inspireret af fusionskontrolforordningen, der har været  

 udgangspunktet for udformningen af de danske regler.
Som følge heraf  

 vil fortolkningen af de danske bestemmelser om fusionskontrol ske på  

 baggrund af Europa-Kommissionens, Første Instans Rettens og  

 EF-Domstolens praksis.
Dette vil være til fordel for virksomhederne,  

 når de vurderer deres retsstilling.
Større virksomheder er  

 allerede i vidt omfang bekendt med disse regler, idet fusionskontrol på  

 EU-plan har været gældende siden 1990.
 I forhold til de sagsbehandlingstider, der følger  

 af fusionskontrolforordningen, foreslås kortere frister for  

 Konkurrencerådets behandling af fusionssager.
Ved den administrative behandling af en fusion, der er  

 omfattet af lovforslaget, vil det være muligt for virksomhederne at  

 konsultere Konkurrencestyrelsen med henblik på at søge den  

 nødvendige rådgivning for at få afdækket eventuelle  

 konkurrencemæssige problemer.
Dette gælder såvel inden  

 fusionen anmeldes, som under fusionens behandling.
§ 12 Bestemmelsen fastlægger de kvantitative betingelser  

 for, at en fusion er anmeldelsespligtig og dermed underkastet en godkendelse  

 fra Konkurrencerådet.
Den pågældende fusion skal involvere  

 virksomheder med en vis økonomisk styrke.
Betingelsen om, at en fusion skal involvere virksomheder  

 med en vis økonomisk styrke, er udtrykt ved kvantitative krav til de  

 deltagende virksomheders omsætning.
Ved at anvende betingelser baseret  

 på de deltagende virksomheders omsætning skabes der en enkel og  

 klar afgrænsning af, hvornår virksomhederne skal anmelde en  

 fusion til Konkurrencestyrelsen.
Ved fastlæggelse af virksomhedernes  

 økonomiske styrke er det virksomhedens samlede omsætning for  

 varer og tjenesteydelser m.v., der skal lægges til grund,  

 uafhængigt af hvilke markeder, denne omsætning stammer fra, og om  

 disse markeder berøres af fusionen.
Stk. 1 I § 12, stk. 1, nr. 1 og 2, fastlægges  

 kravene til de deltagende virksomheders omsætning.
Der findes to  

 måder, hvorefter en fusion omfattes af de danske regler om  

 fusionskontrol.
Enten er betingelserne i nr. 1 opfyldt, eller også er  

 betingelserne i nr. 2 opfyldt.
Dette forudsætter opfyldelse af krav til  

 koncernomsætning samt krav til den geografiske fordeling af de  

 deltagende virksomheders omsætning.
I den første situation (§ 12, stk. 1, nr.  

 1) har de deltagende virksomheder en samlet årlig omsætning i  

 Danmark på mindst 3 mia. kr.
Endvidere har mindst to af de deltagende  

 virksomheder hver især en samlet årlig omsætning i Danmark  

 på mindst 200 mio. kr.
Begge betingelser skal være opfyldt for,  

 at en fusion skal anmeldes til Konkurrencestyrelsen.
En sammenlægning  

 af tre virksomheder, som tilsammen har en årlig omsætning i  

 Danmark på 3,5 mia. kr., men hvor to af virksomhederne hver især  

 har en årlig omsætning i Danmark på under 200 mio. kr., vil  

 herefter ikke være anmeldelsespligtig.
I den anden situation (§ 12, stk. 1, nr. 2) skal  

 mindst én af de deltagende virksomheder have en samlet årlig  

 omsætning i Danmark på mindst 3 mia. kr.
Herudover skal mindst  

 én af de øvrige deltagende virksomheder have en samlet  

 årlig omsætning på verdensplan på mindst 3 mia.  

 kr.
Bestemmelsen tager sigte på de situationer, hvor en  

 stor virksomhed på det danske marked fusionerer med en anden stor  

 virksomhed.
Den ene af virksomhederne skal omsætte for mindst 3 mia.  

 kr. på det danske marked, og den anden virksomheds omsætning skal  

 overstige 3 mia. kr. på verdensplan.
Sådanne fusioner kan  

 potentielt påvirke konkurrencen i Danmark i de situationer, hvor  

 eksempelvis en dominerende virksomhed i Danmark overtager en udenlandsk  

 konkurrent, der er på vej ind på det danske marked.
Formålet med bestemmelserne i § 12,  

 stk. 1, er at afgrænse de fusioner, som særligt  

 berører det danske marked i kraft af en væsentlig  

 omsætning.
Bestemmelserne tager således sigte på dels at  

 måle de deltagende virksomheders samlede økonomiske styrke, dels  

 at opstille et krav om, at de deltagende virksomheder udøver et  

 mindstemål af aktiviteter i Danmark.
 Det er nettoomsætningen fra salg af varer og  

 tjenesteydelser, som skal tages i betragtning ved vurderingen af  

 omsætningskravene efter bestemmelserne i § 12, stk. 1.  

 Nettoomsætningen opgøres som omsætningen fra den  

 ordinære drift med fradrag af merværdiafgift og anden skat, der  

 direkte er forbundet med salget, og i givet fald med fradrag af prisnedslag.  

 Omsætningen fra koncerninterne salg vil dog ikke skulle medregnes.
 Ved beregningen af omsætningen i Danmark vil  

 omsætningen omfatte salg af varer og tjenesteydelser til kunder, som  

 på tidspunktet for aftalens indgåelse befinder sig på det  

 danske marked.
Det er omsætningen fra alle aktivitetsområder,  

 der skal medregnes   og ikke kun de områder, der direkte berøres  

 af fusionen.
Det er endvidere som udgangspunkt koncernomsætningen, der  

 skal lægges til grund, jf. dog lovforslagets nr. 12 (§ 12,  

 stk. 2). Indgår en af de overtagende virksomheder i en koncern, er  

 det således hele koncernens omsætning, der skal medregnes, dvs.  

 omsætningen fra den pågældende virksomhed samt  

 omsætningen fra moderselskaber, datterselskaber og  

 søsterselskaber.
Udgangspunktet for beregningen af omsætningen vil  

 være de deltagende virksomheders omsætning i det seneste  

 regnskabsår inden fusionstidspunktet.
For at få et retvisende  

 billede af koncernomsætningen vil der dog kunne ske en justering af  

 omsætningen som følge af erhvervelser eller afhændelser,  

 som er sket efter tidspunktet for aflæggelse af det seneste regnskab.  

 Som det fremgår af § 12, stk. 4, kan erhvervsministeren  

 fastsætte nærmere regler om beregning af omsætningen i  

 stk. 1.
§ 12, stk. 1, og en række af de andre  

 bestemmelser i lovforslaget opererer med begrebet »deltagende virksomheder«.  

 Dette begreb skal fortolkes i overensstemmelse med Europa-Kommissionens  

 praksis, som bl.a. er udtrykt i Kommissionens »Meddelelse om begrebet  

 deltagende virksomheder« (EF-Tidende 1998, nr.
C 66, s. 14). Sammenholdes  

 hovedpunkterne fra denne meddelelse med lovforslaget kan der sondres mellem  

 en række tilfælde, hvor »deltagende virksomheder« må  

 fastlægges forskelligt alt efter karakteren af den  

 pågældende fusion.
I forbindelse med en sammenlægning af flere hidtil  

 uafhængige virksomheder til én ny virksomhed vil de deltagende  

 virksomheder være de virksomheder, der sammenlægges.
Dette  

 indebærer, at det er de sammenlagte virksomheders samlede  

 koncernomsætning i Danmark og/eller på verdensplan, der skal  

 lægges til grund for vurderingen af, om kravet i § 12,  

 stk. 1, er opfyldt.
I tilfælde af erhvervelse af kontrol skal der  

 sondres mellem erhvervelse af enekontrol, henholdsvis erhvervelse af  

 fælles kontrol.
Ved erhvervelse af enekontrol er de deltagende  

 virksomheder den overtagende og den overtagne virksomhed.
 I tilfælde af, at der erhverves enekontrol over en  

 del af en anden virksomhed, er det den overtagende virksomheds  

 (koncern)omsætning samt omsætningen fra den del, som overtages,  

 der skal medregnes, jf. bestemmelserne i § 12, stk. 2. Dette  

 gælder dog ikke, hvor der mellem de samme personer eller virksomheder  

 finder en etapevis erhvervelse sted, jf. § 12, stk. 3.
 Sker erhvervelse af enekontrol via et datterselskab i en  

 koncern, er datterselskabet at betragte som deltagende virksomhed, men hele  

 koncernens omsætning skal dog medregnes.
Ved erhvervelse af fælles kontrol med en nyoprettet  

 virksomhed er de deltagende virksomheder hver af de virksomheder, som  

 erhverver fælles kontrol.
Derimod betragtes den nyoprettede virksomhed  

 ikke som en deltagende virksomhed, eftersom denne virksomhed endnu ikke har  

 en omsætning.
Ved erhvervelse af fælles kontrol med en  

 eksisterende virksomhed er de deltagende virksomheder de virksomheder, der  

 erhverver fælles kontrol, og den virksomhed, der overtages.
Det  

 gælder dog ikke, hvor en virksomhed har enekontrol med et eksisterende  

 selskab, og hvor en eller flere nye aktionærer erhverver fælles  

 kontrol uden, at det oprindelige moderselskab træder ud.
I dette  

 tilfælde er de deltagende virksomheder hver af de virksomheder, der har  

 fælles kontrol, herunder den oprindelige aktionær, men derimod  

 ikke den virksomhed, der er genstand for transaktionerne.
Ved overgang fra fælles kontrol til enekontrol er de  

 deltagende virksomheder den tilbageværende aktionær og joint  

 venturet.
Den aktionær, der afhænder sin aktiepost, skal derimod  

 ikke betragtes som en deltagende virksomhed.
 Hvis der i øvrigt sker ændringer i kredsen af  

 kontrollerende virksomheder, og sådanne transaktioner kan betragtes som  

 en fusion efter lovforslagets nr. 12 (§ 12 a), er de deltagende  

 virksomheder såvel de eksisterende som de nye virksomheder, der  

 udøver kontrol, samt målselskabet.
 I tilfælde, hvor et joint venture erhverver kontrol  

 med et andet selskab, og hvor dette joint venture er at betragte som et  

 selvstændigt fungerende joint venture, jf. bemærkningerne til  

 lovforslagets nr. 12 (§ 12 a, stk. 2), vil dette   og ikke  

 moderselskaberne   skulle betragtes som deltagende virksomhed, hvis  

 omsætning dog omfatter moderselskabernes omsætning.
 Hvis det pågældende joint venture imidlertid  

 er indskudt som et tomt selskab, der blot anvendes som formidler på  

 moderselskabernes vegne, vil det være nødvendigt for at  

 undgå en omgåelse af reglerne at betragte de deltagende  

 virksomheder som hvert af moderselskaberne samt det selskab, der søges  

 overtaget.
Et særligt tilfælde foreligger, hvor to  

 virksomheder fusionerer eller opretter et joint venture for derefter at  

 opløse fusionen eller joint venturet, men med en ny  

 sammensætning af aktiverne.
Her vil der være tale om flere  

 særskilte transaktioner.
Hvad særligt angår  

 opløsningen af en fusion, vil de deltagende virksomheder være de  

 oprindelige fusionsparter på den ene side og de aktiver, som de hver  

 især erhverver, på den anden side.
I tilfælde af en  

 opløsning af et joint venture vil de deltagende virksomheder  

 være på den ene side de oprindelige joint venture-parter, hver  

 især som erhvervende virksomhed, og på den anden side den del af  

 joint venturet, som hver af de oprindelige parter erhverver.
Privatpersoners erhvervelse af kontrol er omfattet af  

 fusionsbegrebet, men kun i det omfang, at disse privatpersoner selv  

 udøver økonomiske aktiviteter, jf. lovforslagets nr. 12  

 (§ 12 a, stk. 1, nr. 2): »når en eller flere personer, som  

 allerede kontrollerer mindst en virksomhed  erhverver  kontrol over det hele  

 eller dele af en eller flere andre virksomheder«.
De deltagende virksomheder  

 er i dette tilfælde den virksomhed, der er målet for  

 transaktionen og den enkelte køber.
Omsætningen fra den eller de  

 virksomheder, som privatpersonen i øvrigt kontrollerer, medregnes i  

 dennes omsætning.
Når kontrollen med en virksomhed overtages af  

 virksomhedens egen ledelse (»management buy-out«), vil der også  

 være tale om privatpersoners erhvervelse af kontrol.
Hvor virksomhedens  

 ledelse vælger at samle sine interesser i en formidlende virksomhed for  

 at kunne optræde enstemmigt og lette beslutningsprocessen, kan dette  

 under visse omstændigheder betragtes som en deltagende virksomhed.
I  

 så fald finder den generelle regel om et joint ventures erhvervelse af  

 kontrol anvendelse, jf. bemærkningerne ovenfor.
Europa-Kommissionens praksis vil ligeledes være  

 vejledende for vurderingen af begrebet deltagende virksomheder i  

 tilfælde, hvor en statslig virksomhed sammenlægges eller  

 overtager kontrollen med en anden statslig virksomhed.
Udgangspunktet er, at  

 der ikke må udøves forskelsbehandling mellem den private og den  

 offentlige sektor.
Stk. 2 Bestemmelsen, der indholdsmæssigt svarer til artikel  

 5, stk. 2, 1. pkt., i fusionskontrolforordningen, indebærer, at  

 der ved beregningen af omsætningen efter § 12, stk. 1, ved  

 overtagelse af dele af en eller flere virksomheder for sælgerens  

 vedkommende kun skal tages hensyn til den del af omsætningen, der  

 vedrører de overtagne aktiver, idet fusionen ikke berører de  

 tilbageværende forretninger eller aktiviteter hos sælgeren, der  

 fortsat er uafhængig.
Ved overtagelse af et datterselskab i en koncern  

 skal der således kun tages hensyn til datterselskabets omsætning  

 ved beregning af grænserne i stk. 1.
Stk. 3 Efter bestemmelsen betragtes to eller flere erhvervelser,  

 som omhandlet i § 12, stk. 2, der finder sted inden for to år  

 mellem samme personer eller virksomheder, som en enkelt fusion, der finder  

 sted på tidspunktet for den seneste transaktion.
Bestemmelsen skal udelukke en omgåelse af  

 anmeldelsesreglerne.
Successive erhvervelser inden for to år mellem  

 samme parter udløser således en anmeldelsespligt.  

 Anmeldelsespligten vil herefter senest indtræde, når  

 erhvervelserne inden for to år overstiger grænserne i § 12,  

 stk. 1.
Bestemmelsen medfører, at hvis selskab A  

 køber et datterselskab af selskab B, der tegner sig for 50 pct. af B´s  

 samlede drift, og et år senere køber det andet datterselskab  

 (B´s resterende 50 pct.), vil de to transaktioner blive betragtet som  

 én.
Hvis det antages, at hvert af datterselskaberne kun har en  

 omsætning i Danmark på 101 mio. kr., skal den første  

 transaktion ikke anmeldes på det tidspunkt, hvor den finder sted.
Men  

 da den anden transaktion finder sted inden for en toårsperiode, skal  

 begge transaktioner anmeldes som en enkelt fusion på det tidspunkt,  

 hvor den anden transaktion finder sted, forudsat de deltagende virksomheder  

 har en samlet årlig omsætning i Danmark på mindst 3 mia.  

 kr.
Stk. 4 Med bestemmelsen bemyndiges erhvervsministeren til, efter  

 at have indhentet udtalelse fra Konkurrencerådet, at fastsætte  

 nærmere regler om beregningen af omsætningen efter lovforslagets  

 nr. 12 (§ 12, stk. 1).
Stk. 5 Bestemmelsen i § 12, stk. 5, er en konsekvens af  

 Europa-Kommissionens enekompetence til efter fusionskontrolforordningen at  

 behandle fusioner med såkaldt fællesskabsdimension.
Bestemmelsen  

 præciserer forholdet til EU-retten.
Systemet indebærer, at en  

 fusion enten skal behandles af Europa-Kommissionen efter  

 fusionskontrolforordningen eller af Konkurrencerådet efter  

 bestemmelserne om fusionskontrol i konkurrenceloven.
Europa-Kommissionen kan  

 dog i medfør af artikel 9 i fusionskontrolforordningen henvise en  

 anmeldt fusion til Konkurrencerådets behandling efter konkurrenceloven,  

 hvilket der er taget højde for i bestemmelsens sidste led.  

 Indførelse af fusionskontrol i Danmark vil indebære, at der kun  

 undtagelsesvis vil være behov for at henvise en fusion til  

 Europa-Kommissionens behandling efter artikel 22, stk. 3, i  

 fusionskontrolforordningen.
§ 12 a Med bestemmelsen defineres fusionsbegrebet i  

 konkurrenceloven.
Fusionsbegrebet omfatter såvel egentlige som  

 uegentlige fusioner, virksomhedsovertagelser og -sammenlægninger samt  

 etablering af joint ventures, når sidstnævnte på et varigt  

 grundlag varetager en selvstændig virksomheds samtlige funktioner.
 Fusionsbegrebet skal forstås i overensstemmelse med  

 fusionsbegrebet som defineret i fusionskontrolforordningen.  

 Europa-Kommissionen har i tilknytning hertil udstedt en række  

 meddelelser, der også i relation til § 12 a vil være  

 vejledende.
Fusionskontrollen tager sigte på at kontrollere og  

 eventuelt forbyde transaktioner, hvorved der sker en varig ændring af  

 konkurrencestrukturen i Danmark.
Der kan ske en varig ændring af  

 konkurrencestrukturen, når to eller flere hidtil uafhængige  

 virksomheder enten ophører med at eksistere som selvstændige  

 enheder, eller når de mister deres uafhængighed i forbindelse  

 med, at en anden virksomhed overtager kontrollen på et varigt  

 grundlag.
Koncerninterne fusioner omfattes ikke af bestemmelsen,  

 idet der ikke er tale om to hidtil uafhængige virksomheder eller  

 erhvervelse af kontrol.
Ved koncerninterne fusioner forstås  

 således en fusion eller sammenlægning af en eller flere  

 virksomheder, der allerede kontrolleres af samme person eller virksomhed.
Et  

 eksempel herpå er en fusion mellem et moder- og datterselskab.
Stk. 1, nr. 1 Ordlyden af § 12 a, stk. 1, nr. 1, svarer til  

 artikel 3, stk. 1, litra a, i fusionskontrolforordningen og skal  

 fortolkes i overensstemmelse hermed.
Europa-Kommissionen har udstedt en »Meddelelse om  

 fusionsbegrebet efter Rådets forordning nr. 4064/89 om kontrol med  

 fusioner og virksomhedsovertagelser« (EF-Tidende 1998, nr.
C 66, s. 5). Denne  

 meddelelse vil være vejledende for Konkurrencerådets fortolkning  

 af § 12 a, stk. 1, nr. 1.
Efter bestemmelsen foreligger der en fusion, når to  

 eller flere hidtil uafhængige virksomheder sammensmeltes til en ny  

 virksomhed, dvs. de fusionerende virksomheder ophører med at  

 bestå som selvstændige juridiske enheder   de såkaldte  

 egentlige fusioner.
Bestemmelsen omfatter også de såkaldte  

 uegentlige fusioner, hvor en virksomhed uden likvidation opløses ved  

 overdragelse af dennes aktiver og gæld som helhed til den overtagende  

 virksomhed, der fortsat består.
Endelig kan en fusion efter stk. 1, nr. 1,  

 opstå i tilfælde, hvor der ikke i retlig henseende er tale om en  

 fusion, men hvor en sammenlægning af hidtil uafhængige  

 virksomheders aktiviteter resulterer i, at der opstår en særskilt  

 økonomisk enhed.
Det kan især være tilfældet,  

 når to eller flere virksomheder   selv om de hver især  

 fortsætter med at bestå som juridiske personer   ved aftale  

 etablerer en fælles økonomisk ledelse.
Hvis dette reelt  

 fører til, at de pågældende virksomheder  

 sammenlægges i en fælles økonomisk enhed, foreligger der  

 en fusion.
Der opstår herved en såkaldt horisontal koncern.
En forudsætning for, at der kan antages at  

 bestå en fælles økonomisk enhed, er, at den har én  

 samlet, permanent ledelse.
Andre relevante faktorer, der kan tages i  

 betragtning, er, om der foregår interne udligninger af overskud og  

 underskud mellem de forskellige koncernvirksomheder, og om de udadtil  

 hæfter samlet.
En sådan de facto-sammensmeltning kan underbygges  

 af krydsejerskab mellem de virksomheder, der indgår i denne  

 økonomiske enhed.
Ved afgørelsen af, om der er tale om hidtil  

 uafhængige virksomheder, kan kontrolforhold spille en vigtig rolle.
Der  

 henvises til bemærkningerne til stk. 3.
Stk. 1, nr. 2 Ordlyden af bestemmelsen svarer indholdsmæssigt til  

 artikel 3, stk. 1, litra b, i fusionskontrolforordningen og skal  

 fortolkes i overensstemmelse hermed.
 Fusionsbegrebet omfatter herefter også  

 tilfælde, hvorved en eller flere personer eller virksomheder, som  

 allerede kontrollerer mindst én virksomhed, erhverver den direkte  

 eller indirekte kontrol over hele eller dele af en eller flere andre  

 virksomheder.
 Udtrykket »person« dækker i denne forbindelse  

 enkeltpersoner, når de udøver en økonomisk aktivitet.
 Offentlige organer dækkes af udtrykket  

 »virksomhed«.
Der foreligger kun en fusion, når der sker varige  

 ændringer i kontrolforholdene.
Ved interne reorganiseringer inden for  

 en koncern er der derfor ikke tale om en fusion, hvilket f.eks. vil  

 være tilfældet ved en sammenlægning af to datterselskaber.  

 Der foreligger heller ikke en fusion, hvis en virksomhed, der allerede  

 besidder f.eks. 80 pct. af stemmerettighederne i en anden virksomhed og  

 efterfølgende erhverver de resterende 20 pct. af stemmerettighederne,  

 idet virksomheden allerede inden erhvervelsen af de resterende 20 pct. havde  

 kontrol med den anden virksomhed.
En særlig situation foreligger, når både  

 den overtagende og den overtagne virksomhed er offentlige virksomheder, der  

 ejes af det samme offentlige organ.
I så fald vil  

 spørgsmålet om, hvorvidt der er tale om en intern  

 reorganisering, afhænge af, om begge virksomheder forinden indgik i den  

 samme økonomiske enhed.
Hvis virksomhederne tidligere indgik i  

 forskellige økonomiske enheder med selvstændig  

 beslutningsbeføjelse, vil transaktionen blive betragtet som en fusion  

 og ikke som en intern reorganisering.
Der vil imidlertid normalt ikke  

 bestå en sådan selvstændig beslutningsbeføjelse,  

 hvis virksomhederne hører ind under det samme holdingselskab.
 For den nærmere afgrænsning af kontrolbegrebet  

 henvises til bemærkningerne til stk. 3.
Stk. 2 Udover de i § 12 a, stk. 1, nr. 1 og 2,  

 nævnte tilfælde, foreligger der i medfør af § 12 a,  

 stk. 2, endvidere en fusion, når der oprettes et joint venture,  

 som på et varigt grundlag varetager en selvstændig  

 erhvervsvirksomheds samtlige funktioner.
 Bestemmelsen svarer til artikel 3, stk. 2, i  

 fusionskontrolforordningen.
Europa-Kommissionen har udstedt en »Meddelelse om begrebet  

 selvstændigt fungerende joint ventures« (EF-Tidende 1998, nr.
C 66, s.  

 1). Denne meddelelse og anden EU-praksis vil være vejledende for  

 fortolkningen af bestemmelsen.
 Tre betingelser skal være opfyldt for, at et joint  

 venture er omfattet af fusionsbegrebet.
For det første skal det pågældende  

 joint venture kontrolleres af to eller flere andre virksomheder i forening,  

 dvs. der skal være tale om fælles kontrol.
Denne fælles  

 kontrol forudsætter en mulighed for at udøve en afgørende  

 indflydelse på det pågældende joint venture.
For så  

 vidt angår forståelsen af begrebet »fælles kontrol«  

 henvises der til bemærkningerne til stk. 3.
 For det andet skal det pågældende joint  

 venture varetage »en selvstændig virksomheds samtlige funktioner«.
Dette indebærer krav om, at det  

 pågældende joint venture i al væsentlighed skal være  

 aktivt på et marked, hvor det varetager de funktioner, der normalt  

 varetages af andre virksomheder, som opererer på det samme marked.
Med  

 henblik herpå må det pågældende joint venture dels  

 have en ledelse, der helliger sig virksomhedens daglige aktiviteter, dels  

 have adgang til tilstrækkelige ressourcer.
Med det sidste menes, at de  

 stiftende virksomheder skal udstyre det pågældende joint venture  

 med de nødvendige ressourcer, herunder finansielle midler, personale  

 samt materielle og immaterielle aktiver med henblik på, at det  

 pågældende joint venture kan udføre dets  

 forretningsmæssige aktiviteter på et varigt grundlag på det  

 område, der er foreskrevet i joint venture-aftalen.
Et joint venture er ikke selvstændigt fungerende,  

 hvis det blot overtager en enkelt af de stiftende virksomheders funktioner  

 uden selv at have adgang til markedet.
Dette er bl.a. tilfældet,  

 når det pågældende joint venture alene skal  

 beskæftige sig med forskning og udvikling eller kun med produktion.
Et  

 sådant joint venture varetager kun en hjælpefunktion for de  

 stiftende virksomheder.
Det samme er tilfældet, når et joint  

 venture hovedsagelig kun skal tage sig af distribution eller salg af de  

 stiftende virksomheders produkter og således primært fungerer som  

 et salgsagentur.
Hvis et joint venture benytter et eller flere af de  

 stiftende virksomheders distributionsnet eller afsætningskanaler, er  

 dette imidlertid normalt ikke ensbetydende med, at det ikke kan være  

 selvstændigt fungerende, så længe de stiftende virksomheder  

 blot optræder som agenter for det pågældende joint  

 venture.
 Hvis de stiftende virksomheder i markant grad er til stede  

 på markeder på tidligere eller senere omsætningstrin, er  

 det en faktor, der må tages med i vurderingen af, om det  

 pågældende joint venture kan siges ikke at være  

 selvstændigt fungerende.
Hvis det kun er i en opstartfase, at det  

 pågældende joint venture så godt som udelukkende er  

 afhængigt af at skulle sælge til eller købe hos de  

 stiftende virksomheder, vil dette normalt ikke bevirke, at det ikke vil blive  

 betragtet som en selvstændigt fungerende enhed.
En sådan  

 opstartfase kan være nødvendig for at få det  

 pågældende joint venture indkørt på markedet.
Denne  

 opstartfase bør efter Europa-Kommissionens praksis, der er vejledende  

 for Konkurrencerådets vurdering, normalt ikke overstige tre år,  

 afhængigt af de særlige forhold, der gør sig  

 gældende på det konkrete marked.
Er det derimod meningen, at det pågældende  

 joint venture skal sælge til de stiftende virksomheder over en  

 længere periode, er det afgørende spørgsmål,  

 hvorvidt joint venture-virksomheden   uanset dette salg   er indrettet til at  

 spille en aktiv rolle på markedet.
En vigtig faktor i denne  

 sammenhæng er, hvor stor en del af joint venture-virksomhedens samlede  

 produktion dette salg til de stiftende virksomheder tegner sig for.
En anden  

 faktor er, om dette salg til de stiftende virksomheder foregår på  

 normale forretningsvilkår eller ej.
Hvad angår leverancer fra de stiftende virksomheder  

 til det pågældende joint venture, kan der især herske tvivl  

 om, hvorvidt det pågældende joint venture kan siges at være  

 en selvstændigt fungerende virksomhed, hvis det ikke selv  

 tilfører de pågældende varer eller tjenesteydelser nogen  

 større værditilvækst.
I sådanne tilfælde  

 må det pågældende joint venture snarere anses for at  

 være et fælles salgsagentur.
 I modsætning hertil vil et joint venture, der  

 opererer aktivt på et marked og varetager de funktioner, som en  

 virksomhed på dette marked sædvanligvis varetager, normalt ikke  

 blot fungere som et salgsselskab for de stiftende virksomheder, men vil  

 derimod optræde som et selvstændigt fungerende joint venture.  

 Dette forudsætter dog, at det pågældende joint venture  

 råder over de fornødne faciliteter og vil være i stand til  

 at skaffe sig en væsentlig del af sine forsyninger ikke alene fra de  

 stiftende virksomheder, men også fra konkurrerende kilder.
 En tredje betingelse, der skal være opfyldt for, at  

 etableringen af et joint venture kan siges at udgøre en fusion, er, at  

 det pågældende joint venture skal være oprettet med henblik  

 på at fungere på »varigt grundlag«.
 Det vil normalt være tilfældet, når de  

 stiftende virksomheder udstyrer det pågældende joint venture med  

 de nødvendige ressourcer, jf. bemærkningerne ovenfor.
I en aftale om etableringen af et joint venture er der  

 ofte taget højde for, at joint venture-projektet f.eks. kan slå  

 fejl eller, at der kan opstå uoverensstemmelser mellem de stiftende  

 virksomheder.
Der kan være indføjet bestemmelser om, under  

 hvilke omstændigheder det pågældende joint venture skal  

 opløses, eller hvornår en eller flere af de stiftende  

 virksomheder kan trække sig ud af det.
Denne type bestemmelser betyder ikke, at et joint venture  

 ikke kan anses for at være etableret på et varigt grundlag.
Det  

 samme gælder endvidere, når aftalen fastsætter  

 nærmere bestemmelser om, hvor længe et joint venture-selskab skal  

 bestå, når dette tidsrum dog er tilstrækkeligt langt til,  

 at det indebærer en varig ændring af de deltagende virksomheders  

 struktur, eller når det er fastsat i aftalen, at det  

 pågældende joint venture også kan fortsætte med at  

 bestå efter udløbet af dette tidsrum.
Derimod vil et joint venture ikke kunne antages at  

 være etableret på et varigt grundlag, hvis det er oprettet for et  

 kort afgrænset tidsrum.
Det kan være tilfældet, hvis et  

 joint venture oprettes med det formål at gennemføre et bestemt  

 projekt f.eks. opførelsen af et kraftværk, men hvor det  

 pågældende joint venture ikke skal deltage i driften af  

 kraftværket, når først det er opført.
Efter Europa-Kommissionens hidtidige praksis er det  

 accepteret, at der ved etableringen af et joint venture, der skulle fungere  

 for en periode på 6 ½ år, var tale om et joint venture oprettet  

 på varigt grundlag.
Perioden ansås for tilstrækkelig lang  

 til, at der var tale om en varig ændring af de deltagende virksomheders  

 struktur.
Omvendt har Europa-Kommissionen fundet, at etableringen af et joint  

 venture, der forudsattes afviklet inden for en periode på 3 år,  

 ikke var etableret på et varigt grundlag.
 Etablering af et selvstændigt fungerende joint  

 venture kan som en direkte konsekvens føre til en samordning af  

 fortsat uafhængige virksomheders konkurrenceadfærd, jf.  

 lovforslagets nr. 12 (§ 12 c, stk. 3).
Foreligger der et selvstændigt fungerende joint  

 venture, som ikke opfylder omsætningstærsklerne i lovforslagets  

 nr. 12 (§ 12, stk. 1), er selve transaktionens fusionsaspekter, dvs. aftalen  

 om at oprette selve joint venturet, ikke omfattet af reglerne om  

 fusionskontrol.
Dette svarer til fusionskontrolforordningens artikel 22, stk.  

 1.
 Transaktionens samordningsaspekter   dvs. en samordning af  

 fortsat uafhængige virksomheders konkurrenceadfærd   der  

 følger af aftalen om at oprette det selvstændigt fungerende  

 joint venture, kan derimod vurderes efter lovens § 6, der forbyder  

 konkurrenceberænsende aftaler, ligesom der kan søges om  

 fritagelse fra dette forbud, jf. lovens § 8, stk. 1.
Konsekvensen af, at der ikke foreligger et joint venture,  

 der skal varetage en selvstændig virksomheds samtlige funktioner  

 på et varigt grundlag, er, at der ikke foreligger en fusion efter  

 lovforslagets nr. 12 (§ 12 a, stk. 2). En aftale om etableringen af  

 et ikke-selvstændigt fungerende joint venture, der blot er at betragte  

 som et hjælpeorgan for de stiftende virksomheder, vil i stedet skulle  

 vurderes efter forbudet mod konkurrencebegrænsende aftaler i lovens  

 § 6, stk. 1. Konkurrencerådets praksis efter den  

 gældende lov videreføres i denne forbindelse.
Dette  

 indebærer   og i overensstemmelse med EU-praksis   at der skal finde en  

 vurdering sted efter lovens § 6, hhv. efter § 8, af selve aftalen  

 om etableringen af det pågældende joint venture i det omfang, det  

 ikke falder ind under en gruppefritagelse udstedt i medfør af lovens  

 § 10. Er der indeholdt bestemmelser i aftalen, som ikke er accessoriske  

 begrænsninger, skal disse underkastes en særskilt vurdering efter  

 § 6 med mulighed for fritagelse efter § 8.
Stk. 3 Bestemmelsen svarer til artikel 3, stk. 3, i  

 fusionskontrolforordningen og skal fortolkes i lyset af EU-praksis på  

 dette område   særligt Europa-Kommissionens meddelelse om  

 fusionsbegrebet (EF-Tidende 1998, nr.
C 66, s. 5).
 Efter denne praksis opnås kontrol særligt,  

 hvis der erhverves ejendoms- eller brugsret til en virksomheds samlede  

 aktiver eller dele heraf, eller hvis der erhverves rettigheder, der sikrer  

 afgørende indflydelse på sammensætningen af en virksomheds  

 styrende organer, deres afstemninger eller beslutninger.
Kontrol kan først og fremmest foreligge på et  

 retligt grundlag.
Dette vil være tilfældet, hvor en virksomhed  

 ved erhvervelse af en kapitalandel overtager flertallet af  

 stemmerettighederne i en anden virksomhed.
Erhvervelse af en  

 minoritetsaktiepost kan dog også være ensbetydende med, at der  

 kan opnås afgørende indflydelse på en virksomhed, hvis der  

 eksempelvis ifølge vedtægterne er krav om forøget  

 stemmevægt på A-aktier eller krav om kvalificeret majoritet ved  

 vedtagelsen af væsentlige beslutninger af strategisk og kommerciel  

 betydning.
Endvidere kan aktionæraftaler om fælles  

 udøvelse af stemmerettigheder eller om tildeling af en ret til at  

 udpege et eller flere medlemmer af direktionen eller bestyrelsen være  

 forhold, der gør, at kontrol kan siges at erhverves på et  

 retligt grundlag.
Kontrol kan dog også ifølge § 12 a,  

 stk. 3, foreligge ud fra en vurdering af de faktiske forhold, herunder  

 særligt de økonomiske relationer.
Et økonomisk  

 afhængighedsforhold i form af meget omfattende langsigtede  

 leveringsaftaler eller kreditter ydet af leverandører eller kunder,  

 kombineret med strukturelle forbindelser, kan således bevirke, at der,  

 om end undtagelsesvist, kan siges at foreligge erhvervelse af kontrol med en  

 anden virksomhed.
Det er ikke en betingelse, at der rent faktisk  

 udøves kontrol, dvs. om der udøves afgørende indflydelse  

 på en virksomheds drift.
Bestemmelsen finder også anvendelse,  

 såfremt der blot består en mulighed for udøvelse af  

 kontrol.
 Hvor den formelle indehaver af en kontrollerende  

 kapitalandel ikke er den samme som den, der rent faktisk har  

 beføjelsen til at udøve de rettigheder, der er knyttet til  

 denne, anses kontrollen for at være erhvervet af den person eller  

 virksomhed, der reelt står bag transaktionen og reelt har kontrollen  

 med den overtagne virksomhed.
 Kontrol kan ifølge § 12 a, stk. 1, nr. 2,  

 erhverves enten af én person eller én virksomhed, dvs.  

 enekontrol, eller af flere personer eller flere virksomheder i  

 fællesskab, dvs. fælleskontrol.
Erhvervelse af enekontrol opstår normalt ved  

 opkøb af en aktiepost, hvortil der er knyttet flertallet af  

 stemmerettigheder i en anden virksomhed.
Det er erhvervelsen af  

 stemmerettigheder, der er af betydning for, om der kan siges at være  

 erhvervet en mulighed for at udøve afgørende indflydelse  

 på en virksomheds drift.
Det er således uden betydning, om der  

 erhverves 50 pct. af kapitalen plus 1 aktie eller, om der erhverves 100 pct.  

 af kapitalen.
Erhvervelse af fælles kontrol med en virksomhed  

 foreligger, hvor to eller flere personer eller virksomheder har mulighed for  

 at udøve afgørende indflydelse på en virksomhed.
Det  

 væsentlige i denne henseende er muligheden for, at to eller flere af  

 aktionærerne (moderselskaberne) hver især kan blokere for  

 vedtagelsen af en foreslået strategisk beslutning, hvilket omvendt  

 indebærer, at aktionærerne (moderselskaberne) er nødsaget  

 til at nå til enighed om den fælles kontrollerede virksomheds  

 forretningsstrategi.
De elementer, der i denne henseende kan være  

 afgørende for, om der kan siges at foreligge fælles kontrol, kan  

 ifølge Europa-Kommissionens meddelelse om fusionsbegrebet (EF-Tidende  

 1998, nr.
C 66, s. 5) bl.a. være en ligelig fordeling af  

 stemmerettighederne eller retten til at udpege medlemmerne af de besluttende  

 organer, vetoret eller fælles udøvelse af stemmerettigheder.
Stk. 4 Der findes tre særtilfælde, hvor erhvervelse  

 af kontrol ikke betragtes som en fusion i lovens forstand, og hvor  

 erhvervelsen derfor er undtaget fra anmeldelsespligten efter § 12 b,  

 stk. 1.
 I medfør af § 12 a, stk. 4, nr. 1, drejer  

 det sig for det første om virksomheder, hvis sædvanlige  

 forretningsområde omfatter transaktioner og handel med  

 værdipapirer for egen eller fremmed regning, når de kun erhverver  

 værdipapirerne som led i denne virksomhed og kun besidder dem  

 midlertidigt.
 Undtagelsen finder kun anvendelse på  

 kreditinstitutter, forsikringsselskaber eller anden finansiel virksomhed, der  

 sædvanligvis udfører denne form for virksomhed.
 Endvidere skal værdipapirerne være erhvervet  

 med henblik på videresalg; den erhvervende virksomhed må ikke  

 udøve stemmerettighederne med det formål at bestemme den  

 overtagne virksomheds konkurrencemæssige adfærd eller må  

 kun udøve disse rettigheder med det formål at forberede en  

 samlet eller delvis afhændelse af virksomheden, dens aktiver eller  

 værdipapirer.
 Endelig skal den erhvervende virksomhed afhænde sine  

 kontrollerende interesser senest et år efter erhvervelsen, dvs. at den  

 inden for et år skal reducere sin aktiepost i virksomheden til et  

 sådant niveau, at den ikke længere kontrollerer virksomheden.
For det andet foreligger der ikke nogen ændring i  

 kontrolforholdene og dermed heller ikke nogen fusion i § 12 a,  

 stk. 1 s forstand, når en person, der i henhold til lovgivningen  

 om konkurs m.v. har erhvervet kontrol med virksomheden og kan råde over  

 denne.
Med udtrykket »en person, der « sigtes primært til en kurator  

 for et konkursbo.
For det tredje foreligger der i medfør af § 12  

 a, stk. 4, nr. 3, ikke nogen fusion, når et holdingselskab  

 erhverver kontrol, forudsat at det pågældende selskab udelukkende  

 udnytter sine stemmerettigheder med det formål at bevare investeringens  

 fulde værdi og ikke på anden vis direkte eller indirekte  

 bestemmer den kontrollerede virksomheds konkurrencemæssige  

 forretningsadfærd.
Holdningselskaber skal forstås i  

 overensstemmelse med artikel 5, stk. 3, i Rådets direktiv (EF) nr.  

 78/660 af 25. juli 1978 om årsregnskaberne for visse selskabsformer  

 (med senere ændringer).
 I forbindelse med undtagelserne efter § 12 a,  

 stk. 4, nr. 1-3, kan der opstå tvivl om, hvorvidt en  

 redningsaktion skal betragtes som en fusion.
Ved en redningsaktion vil der typisk være tale om at  

 overføre eksisterende gæld til et nyt selskab, gennem hvilket et  

 bankkonsortium kan opnå fælles kontrol med den  

 pågældende virksomhed.
Hvis en sådan aktion opfylder  

 betingelserne for, at der foreligger fælles kontrol, vil den normalt  

 blive betragtet som en fusion.
Selv om bankernes primære intentioner  

 drejer sig om en økonomisk reorganisering af virksomheden med henblik  

 på senere afhændelse, finder undtagelsen i § 12 a,  

 stk. 4, nr. 1, normalt ikke anvendelse på en sådan aktion.  

 Det hænger sammen med, at reorganiseringen normalt vil kræve, at  

 de kontrollerende banker fastlægger den pågældende  

 virksomheds forretningspolitik.
Desuden vil det normalt ikke være  

 realistisk at omdanne en sådan virksomhed til en rentabel virksomhed og  

 afhænde den inden for et år.
Endvidere er usikkerheden om, hvor  

 lang tid det vil tage så stor, at det ville være vanskeligt at  

 godkende en forlængelse af fristen, jf. § 12 a, stk. 5.
Stk. 5 Fristen på et år i § 12 a, stk. 4,  

 nr. 1, kan forlænges af Konkurrencerådet, såfremt den  

 erhvervende virksomhed kan godtgøre, at der ikke er rimelig mulighed  

 for afhændelse inden for et år.
§ 12 b For udøvelsen af Konkurrencerådets  

 beføjelse til at godkende, hhv. forbyde en fusion, er det  

 afgørende, at Konkurrencerådet bliver gjort bekendt med en  

 fusion m.v.
På denne baggrund indføres der en pligt til at  

 anmelde fusioner m.v. til Konkurrencestyrelsen, der kan offentliggøre,  

 at der er anmeldt en fusion.
Endvidere bemyndiges erhvervsministeren til  

 efter at have indhentet udtalelse fra Konkurrencerådet at udstede  

 nærmere regler om anmeldelse af fusioner, herunder regler om brug af  

 særlige anmeldelsesskemaer.
Stk. 1 Med bestemmelsen i § 12 b, stk. 1,  

 indføres der en pligt til at anmelde fusioner, der er omfattet af  

 kapitel 4, jf. § 12 og § 12 a, hvor omsætningsgrænserne  

 for de deltagende virksomheder i en fusion, henholdsvis begrebet fusion  

 fastlægges.
 Anmeldelsespligten gælder således for  

 såkaldte egentlige og uegentlige fusioner, virksomhedsovertagelser,  

 virksomhedssammenlægninger samt selvstændigt fungerende joint  

 ventures, hvor omsætningen for de deltagende virksomheder når op  

 på de i § 12, stk. 1, angivne tærskler.
De i § 12 a, stk. 4, nævnte virksomheders  

 eller personers erhvervelse af kontrol er undtaget fra anmeldelsespligten, da  

 der ikke foreligger en fusion i lovens forstand.
Der henvises til  

 bemærkningerne til § 12 a, stk. 4.
Der gælder en anmeldelsesfrist på én  

 uge, der regnes fra aftalens indgåelse, offentliggørelse af  

 overtagelses- eller ombytningstilbudet eller erhvervelsen af kontrol.
Den  

 tidligste af disse begivenheder vil være afgørende for  

 beregningen af anmeldelsesfristen.
Der henvises i øvrigt til  

 Justitsministeriets vejledning om forvaltningsloven fra 1986, punkt 211-213,  

 hvor de for forvaltningsmyndigheder gældende regler for beregning af  

 klagefrister m.v. er kodificeret.
Disse regler vil finde analog anvendelse  

 på beregningen af frister i § 12 b, stk. 1.
For så vidt angår definitionen af,  

 hvornår der er indgået en aftale, vil denne definition være  

 sammenfaldende med dansk rets almindelige regler om, hvornår der  

 foreligger en bindende aftale.
Ikke-bindende hensigtserklæringer vil  

 herefter ikke være tilstrækkelige til, at der består en  

 anmeldelsespligt.
Anmeldes en endnu ikke-bindende aftale til  

 Konkurrencestyrelsen, skal fristen regnes fra det tidspunkt, hvor aftalen er  

 blevet bindende.
 Endvidere kan datoen for offentliggørelse af  

 overtagelses- eller ombytningstilbudet være afgørende for  

 beregningen af fristen.
Endelig kan datoen for erhvervelse af kontrol være  

 afgørende for beregningen af fristen.
Erhvervelse af kontrol omfatter  

 såvel retlig som faktisk kontrol, jf. bemærkningerne til  

 § 12 a, stk. 1, nr. 2, og § 12 a, stk. 3.
 Manglende eller for sen anmeldelse af en fusion m.v. kan  

 straffes med bøde i medfør af lovforslagets nr. 23 (§ 23,  

 stk. 1, nr. 4), og fusionen kan i øvrigt kræves  

 opløst i medfør af § 12 g.
Stk. 2 Bestemmelsen bemyndiger Konkurrencestyrelsen til at  

 offentliggøre, at der er anmeldt en fusion.
En lignende bestemmelse  

 findes i artikel 4, stk. 3, i fusionskontrolforordningen.
Ifølge § 27, stk. 1, i  

 lovbekendtgørelse nr. 797 af 6. november 1998 om  

 værdipapirhandel er en udsteder af værdipapirer, der er optaget  

 til notering på en fondsbørs, forpligtet til straks at  

 offentliggøre oplysninger om væsentlige forhold, der  

 vedrører virksomheden, og som kan få betydning for kursdannelsen  

 på værdipapirer.
Dette sker ved en meddelelse til  

 Københavns Fondsbørs.
Bestemmelsen indebærer, at  

 børsnoterede virksomhederne allerede inden en anmeldelse til  

 Konkurrencestyrelsen vil have offentliggjort, at der er indgået en  

 aftale om fusion.
For at opnå en effektiv forudgående  

 fusionskontrol er det nødvendigt, at der skabes et så bredt  

 beslutningsgrundlag som muligt for Konkurrencerådet.
I den forbindelse  

 er det af væsentlig betydning, at Konkurrencestyrelsen får  

 kendskab til eventuelle konkurrenceproblemer, som en fusion kan give  

 anledning til.
 Forinden Konkurrencestyrelsen offentliggør, at der  

 er anmeldt en fusion, skal styrelsen foreløbigt undersøge, om  

 fusionen vil være omfattet af konkurrencelovens regler om  

 fusionskontrol, jf. lovforslagets nr. 12 (§ 12 og § 12 a).
En offentliggørelse omfatter kun enkelte  

 oplysninger fra anmeldelsen.
Offentliggørelsen af, at der er anmeldt  

 en fusion, vil indeholde en angivelse af, hvem der er de deltagende  

 virksomheder i fusionen, fusionens art (virksomhedsoverdragelse, erhvervelse  

 af kontrol, offentligt overtagelsestilbud m.v.), samt oplysninger om de  

 berørte økonomiske sektorer.
 Offentliggørelsen kan ske på  

 Konkurrencestyrelsens hjemmeside.
Ved Konkurrencestyrelsens offentliggørelse  

 opfordres interesserede til at fremkomme med bemærkninger til den  

 anmeldte fusion.
Denne opfordring retter sig særligt til andre  

 virksomheder, herunder kunder, leverandører og konkurrenter.  

 Imidlertid vil også interesseorganisationer kunne fremsætte  

 bemærkninger til en anmeldt fusion.
For at overholde fristerne i  

 lovforslagets nr. 12 (§ 12 d) kan Konkurrencestyrelsen fastsætte  

 en kort frist for fremsættelsen af bemærkninger til den anmeldte  

 fusion.
Denne frist vil fremgå af Konkurrencestyrelsens  

 offentliggørelse.
Stk. 3 Bestemmelsen indeholder bemyndigelse til, at  

 erhvervsministeren efter at have indhentet udtalelse fra  

 Konkurrencerådet fastsætter nærmere regler om  

 anmeldelsespligtens omfang, herunder regler om, hvem anmeldelsespligten  

 påhviler.
Endvidere bemyndiges erhvervsministeren til at  

 fastsætte nærmere regler om brug af særlige  

 anmeldelsesskemaer.
Disse nærmere fastsatte regler skal sikre, at der  

 tilvejebringes et tilstrækkeligt grundlag til brug for  

 Konkurrencerådets behandling af den anmeldte fusion.
§ 12 c Bestemmelsen i § 12 c fastlægger dels den  

 myndighed, der er kompetent til at træffe afgørelse om en  

 fusion, som er anmeldelsespligtig i henhold til § 12 b, stk. 1,  

 henholdsvis henvist af Europa-Kommissionen til rådets behandling, dels  

 de kriterier efter hvilke, rådet enten skal godkende eller forbyde en  

 fusion.
Stk. 1 og 2 Med bestemmelsen tillægges Konkurrencerådet  

 kompetence til at godkende, hhv. forbyde fusioner, der enten er omfattet af  

 anmeldelsespligten, jf. § 12 b, stk. 1, eller som er henvist af  

 Europa-Kommissionen efter bestemmelserne i fusionskontrolforordningen til  

 Konkurrencerådets behandling.
Lovforslagets bestemmelser om fusionskontrol bygger i det  

 væsentlige på fusionskontrolforordningen.
Det er således de  

 samme konkurrenceretlige principper, som skal lægges til grund ved  

 Konkurrencerådets vurdering af en fusion.
Herudover vil  

 Europa-Kommissionens, Første Instans Rettens og EF-Domstolens praksis  

 i fusionssager være vejledende for Konkurrencerådets  

 afgørelser.
 I medfør af § 12 c, stk. 1,  

 pålægges Konkurrencerådet pligt til at træffe  

 afgørelse i sager, som er omfattet af anmeldelsespligten i § 12  

 b, stk. 1, henholdsvis de sager, som Europa-Kommissionen i medfør  

 af artikel 9 i fusionskontrolforordningen henviser til  

 Konkurrencerådets behandling.
 Lovforslagets nr. 12 (§ 12 c, stk. 2), svarer i  

 det væsentlige til artikel 2, stk. 2, i fusionskontrolordningen.  

 Herefter skal fusioner, hvorved en eller flere virksomheder ikke skaber eller  

 styrker en dominerende stilling, der bevirker, at den effektive konkurrence  

 hæmmes, godkendes.
 Ved Konkurrencerådets godkendelse af en fusion skal  

 rådet samtidig vurdere de konkurrencebegrænsninger, som er  

 direkte knyttet til og nødvendige for fusionens gennemførelse -  

 såkaldte accessoriske begrænsninger.
 En godkendelse af en fusion vil således også  

 omfatte sådanne accessoriske begrænsninger.
Accessoriske begrænsninger kan kun omfatte  

 sådanne begrænsninger, som de deltagende virksomheder vedtager i  

 fællesskab, og som indskrænker deres egen handlefrihed på  

 markedet.
Det omfatter ikke begrænsninger til skade for tredjemand.
Herudover er det en betingelse, at der er tale om  

 begrænsninger, der er af underordnet karakter i forhold til det  

 primære formål med fusionen.
Begrænsninger, der er af  

 fuldstændig forskellig karakter i forhold til dem, der følger af  

 fusionen, betragtes ikke som accessoriske begrænsninger.
Disse vurderes  

 selvstændigt efter lovens § 6.
Endelig er det en betingelse, at begrænsningerne er  

 nødvendige for at gennemføre fusionen.
Heri ligger, at fusionen  

 ikke uden disse begrænsninger kan gennemføres eller kun kan  

 gennemføres under mere risikobetonede vilkår, med betydeligt  

 højere omkostninger, over en meget længere periode, eller med  

 langt færre chancer for et gunstigt udfald.
Ved vurderingen heraf skal  

 proportionalitetsprincippet iagttages.
Dette medfører, at  

 begrænsningernes varighed samt deres materielle og geografiske  

 anvendelsesområde ikke må række ud over, hvad der med  

 rimelighed er nødvendigt af hensyn til fusionens gennemførelse.  

 Hvis der er alternative muligheder, hvorved det tilsigtede mål lige  

 så vel kan nås, må virksomhederne vælge den  

 løsning, der objektivt set virker mindst  

 konkurrencebegrænsende.
Konkurrenceklausuler, licens på industrielle og  

 kommercielle ejendomsrettigheder, licens på knowhow samt leverings- og  

 købsaftaler vil ofte være accessoriske begrænsninger, der  

 vedtages i forbindelse med fusionen.
Kommissionens praksis vil være  

 vejledende for Konkurrencerådets vurdering heraf, jf.
Kommissionens  

 meddelelse om accessoriske begrænsninger i forbindelse med  

 virksomhedssammenslutninger (EF-Tidende 1990, nr.
C 203, s. 5), som forventes  

 revideret i nær fremtid.
Efter bestemmelsen i § 12 c, stk. 2, skal  

 Konkurrencerådet godkende en fusion, hvis denne ikke skaber eller  

 styrker en dominerende stilling eller en kollektivt dominerende stilling.
Det  

 er desuden en betingelse, at denne dominerende stilling ikke bevirker, at den  

 effektive konkurrence hæmmes betydeligt.
 Begrebet dominerende stilling skal forstås i  

 overensstemmelse med den gældende lovs § 11, stk. 1, som  

 foreslås ændret med lovforslagets nr. 8, og EF-traktatens artikel  

 82 (tidligere artikel 86), jf. forslagets nr. 25 (§ 23 a). Efter  

 EF-Domstolens praksis foreligger der en dominerende stilling, når en  

 virksomhed indtager en så stærk økonomisk stilling, at den  

 har mulighed for at hindre, at der opretholdes en effektiv konkurrence  

 på det pågældende marked, idet den nævnte stilling  

 giver virksomheden mulighed for en uafhængig adfærd i forhold til  

 konkurrenter, kunder og i sidste instans forbrugerne.
For at undgå fortolkningstvivl er der indsat en  

 eksplicit bestemmelse om kollektivt dominerende stilling, jf. »En fusion,  

 hvorved...flere virksomheder skaber eller styrker en dominerende stilling  

 « Begrebet kollektivt dominerende stilling skal fortolkes i  

 overensstemmelse med EU-praksis på området.
EF-Domstolen har  

 således slået fast, at fusionskontrolforordningen kan finde  

 anvendelse i situationer, hvor de deltagende virksomheder i fusionen sammen  

 med en tredjemand på markedet skaber eller styrker en kollektivt  

 dominerende stilling.
Afgrænsningen af det relevante marked er  

 afgørende for vurderingen af, om der foreligger en dominerende  

 stilling, herunder en kollektivt dominerende stilling.
Det relevante marked  

 består dels af et produktmarked dels af et geografisk marked.
 Det relevante produktmarked er markedet for de produkter  

 eller tjenesteydelser, som forbrugerne betragter som substituerbare på  

 grund af produkternes egenskaber, pris eller anvendelsesformål.
 Det relevante geografiske marked defineres som det  

 område, hvor de konkrete virksomheder afsætter eller  

 efterspørger deres produkter eller tjenesteydelser, og som har  

 tilstrækkelige ensartede konkurrencevilkår, og som kan skelnes  

 fra de tilstødende områder, fordi konkurrencevilkårene  

 dér er meget anderledes.
Fastlæggelsen af det relevante marked skal ske i  

 overensstemmelse med EU-praksis, jf.
Kommissionens meddelelse om  

 afgrænsning af det relevante marked i forbindelse med  

 Fællesskabets konkurrenceret (EF-Tidende 1997, nr.
C 372, s. 5) samt  

 EF-Domstolens, hhv.
Første Instans Rettens praksis.  

 Afgrænsningen er den samme ved bedømmelsen af  

 konkurrencebegrænsende aftaler, virksomheders dominerende stilling og  

 fusioner.
Ifølge lovforslagets nr. 12 (§ 12 c,  

 stk. 2) skal det undersøges, om fusionen bevirker, at den  

 effektive konkurrence hæmmes betydeligt.
Ved vurderingen heraf må  

 der foretages en konkret vurdering af fusionens påvirkning af  

 konkurrencen, herunder hvilke markeder, der berøres.
Til brug for vurderingen af en fusions negative og  

 positive virkninger for konkurrencen foretages en såkaldt  

 konkurrencetest i lighed med vurderingen efter artikel 2, stk. 1, i  

 fusionskontrolforordningen.
I konkurrencetesten indgår en række  

 forhold, som også har sammenhæng med vurderingen af dominans.
Ved  

 foretagelsen af konkurrencetesten er det den fremtidige konkurrencesituation  

 på de definerede markeder, som er af interesse.
 Følgende omstændigheder kan indgå i  

 bedømmelsen: Den faktiske eller potentielle konkurrence fra  

 virksomheder, som er beliggende i eller uden for Danmark, markedernes  

 struktur, de deltagende virksomheders stilling på markedet og deres  

 økonomiske og finansielle styrke, kunder og leverandørers  

 valgmuligheder til leverancer eller markeder, retlige eller faktiske  

 hindringer for adgang til markedet, udviklingen i udbud og  

 efterspørgsel angående de berørte varer og  

 tjenesteydelser, de interesser, som forbrugerne i mellemleddene og de  

 endelige forbrugere har, samt udviklingen i det tekniske eller  

 økonomiske fremskridt, for så vidt som dette er til fordel for  

 forbrugerne, og det ikke udgør en hindring for konkurrencen.
 Den væsentligste faktor ved vurderingen af en  

 fusions virkninger er fusionsdeltagernes markedsstyrke, som beregnes på  

 grundlag af deres markedsandele på de afgrænsede markeder.
Det afgørende ved vurderingen af konkurrencetesten  

 er ikke den øgede koncentration, men den reelle påvirkning af  

 konkurrencen i form af en reduktion af konkurrencen.
Undersøgelsen af  

 markedsstyrken kan under ingen omstændigheder stå alene.  

 Konkurrenternes styrke og tilstedeværelse på markedet må  

 tages i betragtning, ligesom kunders og leverandørers  

 forhandlingsstyrke kan spille en vigtig rolle.
Samtidig må der tages  

 hensyn til potentiel konkurrence fra såvel ind- som udland.
Ved  

 vurdering af koncentrationer vil mindre forøgelser af markedsandelen  

 til eksempelvis 25 pct. ikke antages at hæmme den effektive  

 konkurrence.
Hidtidig praksis viser, at der sjældent gribes ind ved  

 markedsandele under 40 pct., og at mange indgreb sker ved højere  

 markedsandele.
Jo større forskel, der er på  

 fusionsdeltagernes og de nærmeste konkurrenters markedsandele, jo  

 større vil sandsynligheden være for, at fusionsdeltagerne kan  

 blive betragtet som dominerende på markedet.
Ved vurderingen af  

 markedsandelene skal det undersøges, om markedsandelene har  

 været stabile i de seneste år samt, om markedsandelene kan  

 fastholdes i fremtiden.
I den forbindelse må markedets udvikling tages  

 i betragtning, herunder om der er tale om et marked præget af en hurtig  

 teknologisk udvikling.
I visse tilfælde må det accepteres, at  

 konkurrencen på markedet begrænses, hvis en fusion kan tillades  

 ud fra det såkaldte »failing company defence«-princip.
Men i  

 sådanne tilfælde accepteres fusionen netop kun fordi, at  

 begrænsningen af konkurrencen på markedet ville blive en  

 realitet, også selv om den pågældende fusion ikke blev  

 gennemført.
Europa-Kommissionen har opstillet tre kumulative  

 betingelser for, at princippet kan finde anvendelse.
En fusion kan herefter  

 ikke antages at være årsagen til en konkurrencebegrænsning,  

 når det kan fastslås, 1) at den overtagne virksomhed inden  

 længe vil blive tvunget ud af markedet, hvis den ikke overtages af en  

 anden virksomhed, 2) at den overtagne virksomheds markedsandel, såfremt  

 den må trække sig ud af markedet, vil tilfalde den overtagende  

 virksomhed, og 3) at der ikke findes noget andet overtagelsesalternativ, der  

 vil virke mindre konkurrencebegrænsende.
Stk. 3 og 4 Bestemmelserne fastlægger de kriterier, som  

 Konkurrencerådet skal lægge til grund ved vurderingen af, om  

 oprettelsen af et selvstændigt fungerende joint venture, som på  

 et varigt grundlag varetager en selvstændig erhvervsvirksomheds  

 samtlige funktioner, jf. lovforslagets nr. 12 (§ 12 a, stk. 2), kan  

 godkendes.
I sådanne tilfælde vil Konkurrencerådets  

 vurdering være todelt.
For det første skal  

 Konkurrencerådet undersøge transaktionens fusionsaspekter, dvs.  

 om der mellem to eller flere virksomheder skabes eller styrkes en dominerende  

 stilling, som bevirker, at den effektive konkurrence hæmmes  

 betydeligt.
 For det andet skal Konkurrencerådet  

 undersøge, om fusionen har til formål eller til følge at  

 samordne fortsat uafhængige virksomheders konkurrenceadfærd.  

 Denne undersøgelse skal foretages efter konkurrencelovens § 6,  

 der forbyder konkurrencebegrænsende aftaler m.v. og efter § 8 om  

 fritagelse til konkurrencebegrænsende aftaler.
I denne forbindelse skal Konkurrencerådet  

 særligt vurdere de stiftende virksomheders fortsatte  

 tilstedeværelse på markedet, jf. § 12 c, stk. 4, nr. 1.  

 EU-praksis på dette område skal være vejledende herfor  

 særligt Kommissionens meddelelse om sondringen mellem joint ventures  

 oprettet i fusionsøjemed og joint ventures oprettet i  

 samarbejdsøjemed (EF-Tidende 1994, nr.
C 385, s. 1) samt Kommissionens  

 meddelelse om begrebet selvstændigt fungerende joint ventures  

 (EF-Tidende 1998, nr.
C 66, s. 1).
Hvis de stiftende virksomheder overfører samtlige  

 af deres aktiviteter til det pågældende joint venture, vil der  

 ikke være nogen risiko for samordning af de stiftende virksomheders  

 konkurrenceadfærd.
Det samme vil være tilfældet, hvis kun  

 en af de stiftende virksomheder vil være aktiv på samme marked  

 som det marked, hvor det pågældende joint venture skal  

 operere.
 Hvis derimod to eller flere af de stiftende virksomheder  

 fortsat og på markant vis vil være til stede på samme  

 geografiske og samme produktmarked, som det pågældende joint  

 venture skal operere på, vil der være en åbenbar risiko for  

 en samordning af de stiftende virksomheders konkurrenceadfærd.
Er de stiftende virksomheder og det pågældende  

 joint venture til stede på samme produktmarked, men ikke samme  

 geografiske marked, vil der som udgangspunkt ikke være risiko for en  

 samordning af de stiftende virksomheders adfærd.
Det skal dog  

 særligt undersøges, om der er mulighed for en åbning af  

 disse forskellige geografiske markeder.
Hvis dette er tilfældet, kan  

 oprettelsen af det pågældende joint venture være et middel  

 for de stiftende virksomheder til en markedsopdeling.
 Hvis de stiftende virksomheder er aktive på samme  

 marked, og dette marked ligger på et tidligere eller senere led i  

 omsætningskæden i forhold til det pågældende joint  

 ventures marked, vil der være risiko for en samordning af de stiftende  

 virksomheders konkurrenceadfærd.
Med et »beslægtet marked« menes et produktmarked,  

 der er forskelligt fra det pågældende joint ventures marked, men  

 som dog har nær tilknytning til dette i kraft af en række  

 fællestræk så som samme teknologi, samme kunder,  

 leverandører eller konkurrenter.
Hvis de stiftende virksomheder  

 fortsat har aktiviteter på et sådant beslægtet marked, kan  

 oprettelsen af det pågældende joint venture føre til en  

 samordning af de stiftende virksomheders adfærd.
 Hvis Konkurrencerådets undersøgelse munder ud  

 i, at der i henhold til § 12 c, stk. 4, nr. 1, foreligger en risiko  

 for en samordning af de stiftende virksomheders konkurrenceadfærd, vil  

 udgangspunktet være, at samordningsaspekterne i forbindelse med det  

 pågældende joint venture er forbudt efter § 6,  

 stk. 1.
Efter § 8, stk. 1, er der imidlertid mulighed  

 for, at en konkurrencebegrænsende aftale kan fritages fra forbudet i  

 § 6, stk. 1, forudsat, at betingelserne efter § 8,  

 stk. 1, er opfyldt.
I denne forbindelse skal Konkurrencerådet, jf.  

 § 12 c, stk. 4, nr. 2, særligt tage hensyn til, om de  

 deltagende virksomheder i kraft af deres samordning har mulighed for at  

 hindre konkurrencen for en væsentlig del af de pågældende  

 varer og tjenesteydelser.
Stk. 5 Efter bestemmelsen må de deltagende virksomheder  

 ikke gennemføre en fusion, før Konkurrencerådet har  

 godkendt denne.
Dette omfatter enhver handling, som har til formål  

 eller til følge at gennemføre en fusion.
Herefter kan der ikke  

 ske ændringer i bestyrelse, betaling af købesum eller lignende.  

 Bestemmelsen skal sikre en effektiv forudgående fusionskontrol.  

 Fusionen skal derfor stilles i bero, indtil der er truffet endelig  

 afgørelse om fusionens godkendelse eller forbud.
Forbudet mod at  

 gennemføre fusionen ophører, når Konkurrencerådet  

 har truffet afgørelse om godkendelse eller fristerne for rådets  

 afgørelse af sagen udløber i medfør af § 12 d,  

 stk. 1 og 2, medmindre Konkurrencerådet har afbrudt fristen i  

 medfør af § 12 d, stk. 3.
I medfør af § 12 c, stk. 5, 2. pkt., kan  

 der dog ske gennemførelse af et offentligt overtagelses- eller  

 ombytningstilbud, som i henhold til § 12 b, stk. 1, er anmeldt til  

 Konkurrencestyrelsen.
Dette gælder kun selve erhvervelsen, hvorimod der  

 ikke må ske en gennemførelse af fusionen, ligesom erhververen  

 ikke må udøve de stemmerettigheder, der er knyttet til de  

 erhvervede andele.
Rådet kan dispensere fra bestemmelsen.
 Overtrædelse af forbudet mod at gennemføre  

 fusionen, før Konkurrencerådet har truffet afgørelse, kan  

 sanktioneres med bøde, jf. bemærkningerne til lovforslagets nr.  

 23 (§ 23, stk. 1, nr. 5).
 Bestemmelserne i § 12 c, stk. 5, svarer til  

 artikel 7, stk. 1 og 3, i fusionskontrolforordningen.
Stk. 6 Efter bestemmelsen kan Konkurrencerådet dispensere  

 fra forbudet mod at gennemføre en fusion, samt dispensere fra  

 § 12 c, stk. 5, når erhververen ikke udøver de  

 stemmerettigheder, der er knyttet til de erhvervede andele eller kun anvender  

 stemmerettighederne med henblik på at bevare den fulde værdi af  

 sin investering.
Dispensationer til gennemførelse af en fusion,  

 inden Konkurrencerådets godkendelse foreligger, vil særligt  

 være afhængig af rådets vurdering af fusionens konsekvenser  

 for konkurrencen.
Ved en vurdering af muligheden for dispensation skal alle  

 relevante omstændigheder, herunder bl.a. arten og omfanget af den  

 skade, de deltagende virksomheder eller tredjemand kan få  

 påført, og den trussel, fusionen udgør for konkurrencen,  

 inddrages.
Vurderes en fusion ikke at udgøre nogen trussel for  

 konkurrencen på markedet, vil rådet kunne imødekomme en  

 anmodning om at gennemføre en fusion.
Der må dog skulle  

 foreligge et begrundet ønske om dispensation, da sager uden  

 konkurrencemæssige konsekvenser vil kunne godkendes senest fire uger  

 efter anmeldelsen, jf. forslagets nr. 12 (§ 12 d, stk. 1).
 Konkurrencerådet kan til dispensationer efter  

 § 12 c, stk. 6, knytte vilkår eller udstede påbud med  

 henblik på at sikre en effektiv konkurrence.
 Bestemmelsen i stk. 6 svarer til artikel 7,  

 stk. 4, i fusionskontrolforordningen.
§ 12 d Bestemmelsen i § 12 d fastlægger de frister,  

 der gælder for Konkurrencerådets behandling af en anmeldt  

 fusion.
 Behandlingen af en anmeldelse kan ske i to faser.
 Første fase kan maksimalt vare fire uger fra, at  

 Konkurrencestyrelsen har modtaget en fuldstændig anmeldelse.
 Anden fase kan maksimalt vare tre måneder fra, at  

 Konkurrencestyrelsen har modtaget en fuldstændig anmeldelse.
 Såvel fristen for første som anden fase kan  

 undtagelsesvis afbrydes efter stk. 3.
Den faseopdelte sagsbehandling muliggør dels en  

 hurtig godkendelse af en fusion m.v., der er uproblematisk i  

 konkurrenceretlig forstand, dels en indgående behandling af en anmeldt  

 fusion, hvor der er tvivl om, hvorvidt denne kan godkendes.
Fristerne har  

 samtidig til følge, at de deltagende virksomheder i en fusion på  

 forhånd har mulighed for at beregne, hvornår  

 Konkurrencerådets behandling af en anmeldelse af en fusion senest er  

 tilendebragt.
Europa-Kommissionen benytter sig også af en  

 faseopdelt sagsbehandling, idet der i fusionskontrolforordningen i artikel  

 10, stk. 1 og 3, er fastsat frister for Europa-Kommissionens behandling  

 af en anmeldelse af en fusion i henholdsvis første og anden fase.  

 Sagsbehandlingstiden udgør som udgangspunkt maksimalt en måned  

 under den første fase, medmindre de deltagende virksomheder afgiver  

 tilsagn, i hvilket tilfælde behandlingen kan udstrækkes til seks  

 uger fra anmeldelsen.
Under den anden fase udgør sagsbehandlingen som  

 udgangspunkt maksimalt fire måneder fra indledningen af en  

 særskilt undersøgelse.
 I forhold til de i fusionskontrolforordningen indeholdte  

 frister vil Konkurrencerådets sagsbehandling være kortere end  

 Europa-Kommissionens.
Ved beregningen af fristens længde vil fristen  

 udløbe den samme uge- eller månedsdag, som anmeldelsen er kommet  

 frem til Konkurrencestyrelsen, det fastsatte antal uger eller måneder  

 senere.
Der henvises i øvrigt til Justitsministeriets vejledning om  

 forvaltningsloven fra 1986, punkt 211-213, hvor de for  

 forvaltningsmyndigheder gældende regler for beregning af klagefrister  

 m.v. er kodificeret.
Disse regler vil finde analog anvendelse på  

 beregningen af fristerne i § 12 d.
Stk. 1 I medfør af bestemmelsen skal  

 Konkurrencerådet enten træffe beslutning om godkendelse af en  

 fusion eller beslutning om indledning af særskilt undersøgelse  

 heraf senest fire uger efter, at Konkurrencestyrelsen har modtaget en  

 fuldstændig anmeldelse, jf. § 12 b, stk. 1.
 Hvad angår en henvisning af en sag fra  

 Europa-Kommissionen, jf. § 12, stk. 5, regnes fristen ligeledes fra  

 det tidspunkt, hvor Konkurrencestyrelsen modtager en fuldstændig  

 anmeldelse.
 For så vidt angår spørgsmålet om,  

 hvornår en anmeldelse er fuldstændig, henvises der til § 12  

 b, stk. 3, hvorefter erhvervsministeren fastsætter nærmere  

 regler om anmeldelse af fusioner, herunder om brug af særlige  

 anmeldelsesskemaer.
 Som anført under de indledende bestemmelser til  

 § 12 d, angiver bestemmelsen således en sagsbehandling opdelt i  

 faser.
 I første fase har Konkurrencerådet kun  

 mulighed for at godkende en anmeldt fusion, mens et forbud herimod  

 kræver en særskilt undersøgelse, jf. § 12 d,  

 stk. 2.
 Det må forventes, at den overvejende del af de  

 anmeldte fusioner vil blive godkendt allerede i den første fase.
I anden fase indledes den såkaldte særskilte  

 undersøgelse af en anmeldt fusion.
Udtrykket »særskilt  

 undersøgelse« tjener alene til at afgrænse den første  

 fase over for den anden fase.
Man kan således ikke deraf udlede, at der  

 ikke foretages en grundig undersøgelse af en anmeldt fusion allerede i  

 løbet af den første fase.
Imidlertid vil visse anmeldte  

 fusioner kræve yderligere behandling, der ikke kan afsluttes inden for  

 den første fase.
Herved sikres det, at de deltagende virksomheder i en  

 anmeldt fusion senest fire uger efter anmeldelsen opnår enten en  

 godkendelse eller en beslutning om, at en særskilt undersøgelse  

 er påkrævet.
Stk. 2 § 12 d, stk. 2, omhandler fristen for den  

 såkaldte anden fase, hvor der iværksættes en særskilt  

 undersøgelse af en anmeldt fusion.
 Bestemmelsen fastlægger, at Konkurrencerådet  

 senest tre måneder efter modtagelsen af en fuldstændig anmeldelse  

 skal godkende eller forbyde en anmeldt fusion.
Stk. 3 § 12 d, stk. 3, angiver retsvirkningen af, at  

 Konkurrencerådet ikke har truffet en afgørelse om godkendelse  

 eller forbud af en anmeldt fusion inden for de i stk. 1 og stk. 2  

 fastsatte frister.
 Såfremt Konkurrencerådet ikke har truffet en  

 afgørelse inden for de fastsatte frister, betragtes dette som en  

 afgørelse om en godkendelse af en anmeldt fusion.
 Bestemmelsen forudsættes administreret  

 således, at det kun rent undtagelsesvis vil være tilfældet,  

 at der ikke træffes en afgørelse inden for fristerne angivet i  

 stk. 1 og stk. 2.
 Endvidere indeholder § 12 d, stk. 3, en mulighed  

 for at fravige de i stk. 1 og stk. 2 fastsatte frister for  

 afgørelse af, hvorvidt en fusion skal godkendes eller forbydes.  

 Muligheden for at afbryde fristerne bør kun undtagelsesvis bringes i  

 anvendelse, idet det som udgangspunkt påhviler de deltagende  

 virksomheder i en fusion at tilvejebringe de oplysninger, der er  

 nødvendige for at Konkurrencerådet kan vurdere, om en fusion  

 skal godkendes.
 Afbrydelsen af en frist, der normalt ikke bør  

 strække sig til mere end to uger, vil bl.a. kunne finde sted, når  

 der er behov for at indhente yderligere oplysninger i medfør af lovens  

 § 17. Afbrydelse af fristerne kan endvidere være  

 påkrævet, hvis de deltagende virksomheder i en fusion kort  

 forinden udløbet af en frist afgiver tilsagn, jf. § 12 e,  

 stk. 1, eller hvis Konkurrencerådet modtager nye oplysninger om  

 fusionens virkninger for konkurrencen.
§ 12 e Med bestemmelsen foreslås det, at  

 Konkurrencerådet til en godkendelse af en fusion, jf. § 12 c,  

 stk. 2, kan knytte vilkår eller udstede påbud for at sikre  

 opfyldelsen af de tilsagn, som virksomhederne har afgivet over for  

 Konkurrencerådet.
Anvendelsen af vilkår eller påbud skal  

 fjerne de skadelige virkninger af en fusion, som fastlagt ved  

 Konkurrencerådets undersøgelser.
Bestemmelsen svarer til artikel  

 6, stk. 2, i fusionskontrolforordningen.
Europa-Kommissionen har gennem  

 et stort antal sager udviklet en righoldig praksis herom.
Bestemmelsen er meget central i forbindelse med  

 fusionskontrol.
Det primære mål med fusionskontrol er  

 således ikke at forbyde fusioner, men at gøre det muligt via  

 vilkår eller påbud at fjerne de skadelige virkninger af en fusion  

   og vel at mærke på et tidspunkt, hvor den fusionerede enhed  

 endnu ikke er aktiv på markedet.
Stk. 1 Bestemmelsen fastslår, at det er virksomhederne, som  

 skal afgive tilsagn over for Konkurrencerådet.
Begrundelsen herfor er,  

 at det er virksomhederne, som er nærmest til at vurdere, hvilke tilsagn  

 de er parat til at imødekomme med henblik på at afværge  

 konkurrenceproblemer og dermed få fusionen godkendt.
Tilsagnene skal  

 afgives over for Konkurrencerådet, som vil vurdere tilsagnene i  

 forbindelse med selve vurderingen af fusionen, herunder om den kan godkendes.  

 Forbud mod en fusion kan således kun komme på tale i  

 tilfælde, hvor de konkurrenceskadelige virkninger af en fusion ikke kan  

 afhjælpes ved at knytte vilkår eller udstede påbud til  

 godkendelsen.
 En fusion kan godkendes med tilsagn i begge faser af  

 undersøgelsen efter lovforslagets nr. 12 (§ 12 d, stk. 1 og  

 2).
Stk. 2 I bestemmelsen anføres eksempler på  

 vilkår eller påbud, som Konkurrencerådet kan knytte til en  

 godkendelse af en fusion.
Opregningen af mulige vilkår eller  

 påbud er ikke udtømmende.
Vilkår eller påbud  

 fastsættes ud fra en konkret vurdering af den enkelte fusion.  

 Konkurrencerådet skal altid vælge det mindst bebyrdende indgreb  

 for at afhjælpe de konkurrenceskadelige virkninger af en fusion.
Efter bestemmelsen i § 12 e, stk. 2, nr. 1, kan  

 der stilles krav om, at deltagerne i fusionen skal afhænde en  

 virksomhed, dele af en virksomhed, aktiver eller andre ejerinteresser.
En  

 betingelse om afhændelse af en del af den samlede virksomhed kan rette  

 sig mod eksisterende dele af såvel den ophørende som den  

 fortsættende virksomhed.
Såfremt den ved fusionen dannede  

 virksomhed kun fører til, at der skabes eller styrkes en dominerende  

 stilling på enkelte af de markeder, der omfattes af fusionen, kan det  

 være tilstrækkeligt, at der kun gribes ind over for disse dele af  

 virksomheden.
Begrebet andre ejerinteresser sigter bl.a. på  

 afhændelse af aktieposter i andre virksomheder for at bryde eventuelle  

 strukturelle forbindelser mellem virksomhederne.
Begrebet kan også  

 omfatte afhændelse af varemærker og patenter m.v.
Med § 12 e, stk. 2, nr. 2, foreslås der  

 åbnet mulighed for, at Konkurrencerådet kan godkende en fusion,  

 såfremt der indrømmes tredjepartsadgang.
En sådan  

 tredjepartsadgang kan indebære adgang til større eller mindre  

 dele af den fusionerede enheds forsyningssystemer, produktionsapparat eller  

 distributionsapparat.
Endelig foreslås der med § 12 e, stk. 2,  

 nr. 3, mulighed for, at Konkurrencerådet kan fastsætte  

 vilkår eller påbud om, at de deltagende virksomheder skal  

 foretage andre konkurrencefremmende foranstaltninger.
Disse kan f.eks.  

 bestå i, at en virksomhed afbryder samarbejdet med bestemte andre  

 virksomheder på de pågældende markeder.
 Overholdes Konkurrencerådets vilkår eller  

 påbud efter § 12 e, stk. 1, ikke, vil der kunne  

 pålægges tvangsbøder, jf. lovens § 22, som  

 foreslås ændret, jf. lovforslagets nr. 22, bøder, jf.  

 lovforslagets nr. 23 (§ 23, stk. 1, nr. 5), ligesom der vil kunne  

 ske en tilbagekaldelse af godkendelsen af fusionen, jf. lovforslagets nr. 12  

 (§12 f).
§ 12 f Bestemmelsen åbner mulighed for, at  

 Konkurrencerådet kan tilbagekalde godkendelsen af en fusion på  

 visse nærmere angivne betingelser, der opregnes i nr. 1 og 2.
 Europa-Kommissionen kan i henhold til artikel 6,  

 stk. 3, litra a og b, og artikel 8, stk. 5, litra a og b, i  

 fusionskontrolforordningen, tilbagekalde en beslutning om at erklære en  

 anmeldt fusion for forenelig med fællesmarkedet, hvis erklæringen  

 om forenelighed bygger på urigtige oplysninger, som kan tilskrives en  

 af de deltagende virksomheder, eller der til grund for erklæringen  

 foreligger en svigagtig adfærd, eller hvis de deltagende virksomheder  

 undlader at efterkomme et til beslutningen knyttet påbud.
Europa-Kommissionen har hidtil kun anvendt artikel 6,  

 stk. 3, litra a, én gang, hvor en godkendelse af en fusion blev  

 tilbagekaldt og behandlingen af fusionen genåbnet, idet de deltagende  

 virksomheder havde undladt at beskrive visse relevante markeder, der var  

 omfattet af fusionen.
Artikel 8, stk. 5, litra a og b, har hidtil ikke  

 været bragt i anvendelse.
EU-praksis på området vil  

 være vejledende for anvendelsen af bestemmelsen.
 § 12 f forudsættes administreret således,  

 at det kun rent undtagelsesvist vil være nødvendigt for  

 Konkurrencerådet at tilbagekalde en godkendelse.
Nr. 1 I medfør af bestemmelsen kan Konkurrencerådet  

 tilbagekalde en godkendelse af en fusion, såfremt rådets  

 afgørelse i væsentligt omfang bygger på urigtige eller  

 vildledende oplysninger, som kan tilskrives en eller flere af de deltagende  

 virksomheder.
Det er som udgangspunkt op til de virksomheder, der  

 deltager i en fusion, at tilvejebringe tilstrækkelige informationer  

 til, at Konkurrencerådet kan fastslå, om betingelserne for  

 godkendelse af en fusion er opfyldt.
Konkurrencerådet kan dog tillige  

 af egen drift indhente yderligere oplysninger, som skønnes  

 nødvendige for dets virksomhed eller til afgørelse af, om et  

 forhold er omfattet af loven, jf. § 17.
 Konkurrencerådets tilbagekaldelse af en godkendelse  

 kræver for det første, at Konkurrencerådets  

 afgørelse i væsentligt omfang bygger på urigtige eller  

 vildledende oplysninger.
 Begrebet urigtige eller vildledende oplysninger omfatter  

 såvel manglende oplysninger, egentlige svigagtige forhold som  

 oplysninger, hvor de deltagende virksomheder inden afgivelsen heraf ikke i  

 tilstrækkeligt omfang har sikret sig, at disse var korrekte.
 Kravet om, at Konkurrencerådets afgørelse i  

 væsentligt omfang skal bygge på urigtige eller vildledende  

 oplysninger medfører, at de pågældende oplysninger skal  

 have været direkte eller indirekte medvirkende til og indgået i  

 Konkurrencerådets begrundelse for at godkende fusionen.
For det andet kræves det, at de urigtige oplysninger  

 kan tilskrives en eller flere af de deltagende virksomheder.
Dette  

 indebærer en begrænsning i Konkurrencerådets muligheder for  

 at kunne tilbagekalde godkendelsen af en fusion.
Oplysninger, der kan  

 tilskrives en eller flere af de deltagende virksomheder, omfatter i  

 første række oplysninger, der er afgivet, udarbejdet eller  

 bekræftet af en eller flere af de deltagende virksomheder eller disses  

 repræsentanter og rådgivere.
Manglende oplysninger er tillige  

 omfattet.
Endelig er oplysninger, der er indhentet fra tredjemand i  

 medfør af § 17, omfattet, såfremt de deltagende  

 virksomheder i fusionen har fået disse forelagt som led i den  

 almindelige kontradiktionsprocedure og ikke har afkræftet rigtigheden  

 af disse oplysninger.
Nr. 2 I medfør af bestemmelsen kan Konkurrencerådet  

 endvidere tilbagekalde en godkendelse, såfremt de deltagende  

 virksomheder undlader at efterkomme de til Konkurrencerådets  

 godkendelse knyttede vilkår eller udstedte påbud.
Sådanne  

 vilkår eller påbud er en afgørende forudsætning for  

 en godkendelse af en fusion, hvorfor manglende opfyldelse eller overholdelse  

 heraf kan nødvendiggøre en tilbagekaldelse af godkendelsen.
Som anført under de indledende bemærkninger  

 til § 12 f, forudsættes bestemmelsen administreret restriktivt.  

 Såfremt de deltagende virksomheder efterfølgende godtgør,  

 at det ikke længere er muligt eller nødvendigt at opfylde de til  

 godkendelsen knyttede vilkår eller udstedte påbud, kan dette  

 bevirke, at Konkurrencerådet ikke vil tilbagekalde godkendelsen.
Dette  

 kan navnlig forekomme, når markedsforholdene har ændret sig  

 væsentligt i forhold til de på tidspunktet for godkendelsen  

 herskende markedsforhold.
§ 12 g Bestemmelsen giver Konkurrencerådet hjemmel til at  

 kræve en allerede gennemført fusion opløst.
Dette  

 omfatter dog kun de fusioner, hvorved en eller flere virksomheder skaber  

 eller styrker en dominerende stilling, der bevirker, at den effektive  

 konkurrence hæmmes betydeligt på det danske marked eller en  

 væsentlig del heraf.
 Konkurrencerådets afgørelse efter § 12 g  

 kan indeholde påbud om deling af de overtagne eller fusionerede  

 virksomheder eller aktiver eller ophør af den fælles kontrol  

 eller enhver anden forholdsregel, som vil kunne genoprette en effektiv  

 konkurrence.
Bestemmelsen svarer til Europa-Kommissionens  

 beføjelser efter artikel 8, stk. 4, i fusionskontrolforordningen  

 og vil skulle fortolkes i overensstemmelse hermed.
Kommissionen har hidtil  

 kun anvendt artikel 8, stk. 4, i to sager, hvor der blev der stillet  

 krav om afhændelse af de erhvervede aktiver.
Udformningen af Konkurrencerådets påbud vil  

 afhænge af, hvilken type fusion der er tale om, jf. lovforslagets nr.  

 12 (§ 12 a), samt de konkrete omstændigheder.
Dette kan f.eks.  

 omhandle afhændelse af aktier erhvervet gennem et offentligt  

 overtagelses- eller ombytningstilbud.
Ved etablering af et joint venture kan  

 rådets påbud omhandle en opløsning heraf.
I begge  

 tilfælde vil påbudet indeholde en frist for opfyldelse heraf.
 Bestemmelsen, der kun tænkes anvendt undtagelsesvis,  

 tillægger Konkurrencerådet en ganske vid kompetence til at  

 træffe foranstaltninger til genoprettelse af en effektiv konkurrence.  

 Dog vil rådet være underlagt det almindelige  

 proportionalitetsprincip, hvorefter den mindst vidtgående  

 foranstaltning skal vælges.
Bestemmelsen skal sikre en effektiv fusionskontrol.  

 Undlader de fusionerede virksomheder at følge Konkurrencerådets  

 påbud, vil der kunne pålægges tvangsbøder efter  

 lovens § 22, som foreslås ændret, jf. lovforslagets nr. 22,  

 med henblik på at tvinge virksomhederne til at efterkomme  

 Konkurrencerådets påbud.
Endvidere vil der kunne  

 pålægges bødestraf for den manglende overholdelse af  

 påbudet, jf. lovforslagets nr. 23 (§ 23, stk. 1, nr. 5).
Til nr. 13 Efter § 13, stk. 1, i den gældende lov  

 finder lov om offentlighed i forvaltningen, lov nr. 572 af 19. december 1985  

 med senere ændringer (»offentlighedsloven«), alene anvendelse på  

 sager om fastsættelse af forskrifter i medfør af loven.
Efter  

 lovforslaget bemyndiges erhvervsministeren til at udstede  

 bekendtgørelser i henhold til forslagets nr. 12 (§ 12,  

 stk. 4, og § 12 b, stk. 3) og nr. 20 (§ 18 a,  

 stk. 3). I konsekvens heraf udvides anvendelsesområdet tilsvarende  

 for § 13, stk. 1.
Konkurrencerådet har udviklet en praksis, hvorefter  

 virksomheder kan få adgang til oplysninger, der omhandler dem selv  

 uden, at de nødvendigvis er part i den pågældende sag.
Det  

 er derfor fundet mest hensigtsmæssigt, at det udtrykkeligt  

 fremgår af stk. 1, at dette princip om såkaldt »egen  

 access«, jf. § 4, stk. 2, i offentlighedsloven, gælder for  

 alle sager, hvor der vil blive truffet afgørelse efter  

 konkurrenceloven.
 Med tilføjelsen om, at § 6 i offentlighedsloven  

 også gælder, præciseres det, at pligten for offentlige  

 myndigheder til at tage notater af mundtlige oplysninger også  

 gælder i sager, hvor der vil blive truffet afgørelse efter  

 konkurrenceloven.
 Der har i praksis vist sig et behov for, at de  

 oplysninger, som Konkurrencerådet tilvejebringer efter  

 konkurrenceloven, og som videregives til en anden forvaltningsmyndighed  

 eksempelvis Telestyrelsen   heller ikke vil være underlagt aktindsigt  

 efter offentlighedsloven, hvilket er baggrunden for det foreslåede nye  

 pkt. i § 13, stk. 1. Det er fundet mest hensigtsmæssigt, at denne  

 undtagelse indsættes i konkurrenceloven i stedet for i de forskellige  

 særlove.
Til nr. 14 Bestemmelsen indebærer bl.a., at der er pligt til at  

 offentliggøre myndighedernes afgørelser og udtalelser, jf.  

 lovforslagets nr. 1-2 (§ 2, stk. 4-5). Bestemmelsen er en stramning  

 i forhold til den gældende lov, hvor der alene er mulighed for at  

 offentliggøre myndighedens, hhv. vedkommende ministers svar på  

 Konkurrencerådets henvendelse.
 Gennem en offentliggørelse tydeliggøres den  

 samfundsmæssige afvejning af de skadelige virkninger for konkurrencen  

 over for andre samfundsmæssige hensyn end hensynet til konkurrencen.  

 Der er hermed skabt grundlag for en offentlig debat.
Som udgangspunkt vil det være vedkommende minister,  

 hhv.
Konkurrencerådet, der er pålagt denne handlepligt.
I praksis  

 vil Konkurrencerådet dog kunne forestå en samlet  

 offentliggørelse efter stk. 2.
Praksis efter den gældende lov er, at samtlige af  

 Konkurrencerådets afgørelser offentliggøres på  

 styrelsens hjemmeside.
På den baggrund er det fundet  

 hensigtsmæssigt, at det udtrykkeligt fremgår af stk. 2, at  

 rådets afgørelser truffet i medfør af loven skal  

 offentliggøres.
Til nr. 15 Ændringen er en konsekvens af lovforslagets nr.  

 1.
Til nr. 16 Ud fra hensyn til på den ene side at sikre en  

 effektiv og hurtig sagsbehandling   særligt i forbindelse med  

 behandlingen af anmeldte fusioner - og på den anden side hensyn til  

 størst mulig retssikkerhed for virksomhederne, foreslås  

 Konkurrencerådets sammensætning og beslutningsproces  

 ændret.
 Efter forslaget vil Konkurrencerådet således  

 bestå af syv faste medlemmer, inklusiv formanden, samt et antal  

 medlemmer efter erhvervsministerens nærmere bestemmelse herom.
 Et Konkurrenceråd med syv sagkyndige medlemmer vil  

 endvidere være en konstruktion, der er mere lig andre EU-landes  

 konkurrencemyndigheder, f.eks. konkurrencemyndighederne i Finland, Belgien,  

 Frankrig, Spanien og Italien.
De syv faste medlemmer skal være uafhængige af  

 erhvervs- og forbrugerinteresser.
De øvrige medlemmer indstilles til  

 erhvervsministerens udnævnelse af erhvervsorganisationer,  

 forbrugerorganisationer og kommunale organisationer.
Det er således  

 fortsat afgørende, at rådet omfatter et alsidigt kendskab til  

 offentlig og privat erhvervsvirksomhed, herunder juridiske,  

 økonomiske, finansielle og forbrugermæssige forhold.
 De syv faste medlemmer afgør sager efter loven,  

 herunder afgiver udtalelser efter § 2, stk. 5, jf. lovforslagets  

 nr. 2, samt afgiver udtalelser til erhvervsministeren forinden, at denne  

 udsteder de nærmere regler, som forudsættes fastsat efter loven  

 og nærværende lovforslag.
 De øvrige medlemmer af rådet vil som  

 udgangspunkt modtage samme materiale til brug for rådets møder  

 som de syv faste medlemmer, men de deltager kun i rådets behandling af  

 en sag, hvis de på forhånd har meddelt, at de ønsker at  

 afgive et mundtligt indlæg.
Udgangspunktet om, at de øvrige medlemmer af  

 rådet modtager samme materiale som de syv faste medlemmer, vil dog  

 kunne fraviges   f.eks. i fusionssager.
I forbindelse med anmeldelse af en  

 fusion vil det således kunne forventes at forekomme, at anmelderen i  

 medfør af § 13, stk. 5, i den gældende lov  

 fremsætter begæring over for rådets formand om, at drifts-  

 og forretningshemmeligheder m.v., jf. § 13, stk. 4, ikke må  

 udleveres eller gøres offentligt tilgængelige, herunder ikke  

 må udleveres til rådets medlemmer.
Den eksklusive  

 beføjelse, som formanden har til bl.a. at afgøre, i hvilket  

 omfang oplysningerne bør afgives, indebærer beføjelse til  

 at beslutte, at oplysningerne kun afgives til de syv faste medlemmer af  

 rådet.
Med »behandling af en sag« menes sagsoplysningen.
De  

 øvrige medlemmer deltager således ikke i de syv faste medlemmers  

 rådslagninger, herunder afstemningen i den enkelte sag, jf.  

 stk. 2. Det samme gælder repræsentanter for  

 Konkurrencestyrelsen   bortset fra en referent.
Med udtrykket »særlig interesse for det  

 pågældende medlem«, jf. stk. 2, kræves ikke, at denne  

 særlige interesse kan dokumenteres.
Afgørende er alene, at  

 vedkommende mener at kunne tilføre sagen yderligere oplysninger ved et  

 mundtligt indlæg.
Det enkelte medlem af rådet udnævnes for en  

 periode på op til fire år, hvorved forstås fire år ad  

 gangen.
Genudnævnelse er således ikke efter forslaget  

 udelukket.
 Med denne sammensætning og beslutningsproces er der  

 ikke længere behov for faste stedfortrædere for rådets  

 medlemmer, idet det nye Konkurrenceråds forretningsorden vil sikre, at  

 der kun kan træffes beslutninger, når formanden eller  

 næstformanden og mindst tre af de øvrige faste medlemmer er til  

 stede.
 Samtlige medlemmer af rådet vil være underlagt  

 tavshedspligt efter reglerne i forvaltningsloven og straffeloven om  

 tavshedspligt for virke inden for den offentlige forvaltning.
 Med henblik på størst mulig retssikkerhed for  

 virksomhederne vil det nye Konkurrenceråds forretningsorden indeholde  

 bestemmelser om, at som led i høringen af de involverede virksomheder  

 vil disse få tilsendt hele Konkurrencestyrelsens udkast til  

 afgørelse, dvs. inklusiv styrelsens indstilling og vurdering.  

 Endvidere vil virksomhederne få tilbud om at kunne afgive et mundtligt  

 indlæg med henblik på at fremhæve særlige forhold,  

 som skønnes at kunne have betydning, før de syv faste medlemmer  

 træffer afgørelse.
Til nr. 17 Der er tale om en konsekvensændring som følge  

 af lovforslagets nr. 9, hvor der indsættes et nyt stykke 2 i  

 § 11.
Til nr. 18 Der er tale om en konsekvensændring som følge  

 af lovforslagets nr. 19 (§ 18, stk. 1).
Til nr. 19 Bestemmelsen indeholder en udtrykkelig hjemmel for  

 Konkurrencestyrelsen til at kræve mundtlige forklaringer på  

 stedet under en kontrolundersøgelse.
 Bestemmelsen svarer til § 25, stk. 1, nr. 3, i  

 den gældende lov, der vedrører kontrolundersøgelser, som  

 Konkurrencestyrelsen foretager efter anmodning fra Europa-Kommissionen.  

 Endvidere svarer bestemmelsen indholdsmæssigt til artikel 14,  

 stk. 1, litra c, i Rådets forordning nr. 17 fra 1962  

 første forordning om anvendelse af bestemmelserne i traktatens  

 artikler 85 og 86 (EF-Tidende, Specialudgaven, 1959-1962, s. 81)   med senere  

 ændringer, hvorefter Europa-Kommissionen har en tilsvarende hjemmel,  

 når den - bistået af medlemsstaternes myndigheder - selv  

 foretager en kontrolundersøgelse.
Begrundelsen for at give Konkurrencestyrelsen en  

 udtrykkelig hjemmel til at kunne kræve mundtlige forklaringer på  

 stedet i forbindelse med en kontrolundersøgelse er et ønske om  

 at harmonisere reglerne.
Lovforslaget indebærer således, at  

 Konkurrencestyrelsen udtrykkeligt vil have de samme beføjelser, hvad  

 enten styrelsen foretager en kontrolundersøgelse på egne vegne i  

 henhold til § 18 eller på Kommissionens vegne i medfør af  

 § 25 eller bistår Kommissionen ved dennes foretagelse af en  

 kontrolundersøgelse i henhold til § 26.
 Denne harmonisering er endvidere hensigtsmæssig som  

 følge af, at Konkurrencerådet i medfør af lovforslagets  

 nr. 25 (§ 23 a, stk. 1) skal påse overholdelsen af  

 EF-traktatens artikel 81 og artikel 82 (tidligere artikel 85 og artikel  

 86).
De personer, der under kontrolundersøgelsen kan  

 afkræves en mundtlig forklaring, er repræsentanter for den  

 virksomhed, der er undergivet kontrolundersøgelsen.
Begrebet  

 »repræsentanter for virksomheden« skal fortolkes bredt.
Det  

 følger heraf, at enhver ejer, medejer eller ansat, der kan  

 repræsentere virksomheden, kan afkræves en mundtlig  

 forklaring.
 De spørgsmål, som Konkurrencestyrelsen er  

 berettiget til at stille i forbindelse med afgivelsen af en mundtlig  

 forklaring, skal være præcise og vedrøre genstanden for  

 kontrolundersøgelsen.
 Det vil navnlig dreje sig om spørgsmål, der  

 tjener til opklaring af, hvor bøger og andre forretningspapirer  

 befinder sig, hvorledes disse er systematiseret, eller hvorfor visse  

 dokumenter mangler.
 Endvidere vil der kunne stilles spørgsmål til  

 indholdet af disse bøger og forretningspapirer m.v. før, under  

 og efter undersøgelsen heraf.
Endelig vil der kunne stilles faktuelle  

 spørgsmål med relation til disse bøger og  

 forretningspapirer m.v.
Derimod må der ikke stilles  

 spørgsmål, der forudsætter en overtrædelse af  

 forbudsbestemmelserne i loven.
Bestemmelsen indeholder endvidere ikke hjemmel  

 til, at der under en kontrolundersøgelse kan afkræves forklaring  

 om strafbare forhold.
Efterforskning af sådanne forhold skal i  

 overensstemmelse med almindelige principper overlades til politiet.
Der vil i almindelighed blive udfærdiget et referat  

 af de under kontrolundersøgelsen afgivne mundtlige forklaringer, jf.  

 § 6, stk. 1, i offentlighedsloven.
Et sådant referat vil ikke  

 være offentligt tilgængeligt, jf. lovforslagets nr. 13  

 (§ 13, stk. 1).
 EU-praksis vil i øvrigt være vejledende for  

 anvendelsen af bestemmelsen.
Til nr. 20 § 18 a Med lovforslagets nr. 20 foreslås indført en  

 hjemmel for Konkurrencestyrelsen til at videregive oplysninger, som er  

 omfattet af styrelsens tavshedspligt, til andre landes konkurrencemyndigheder  

 under forudsætning af gensidighed.
Dette kan bl.a. være  

 nødvendigt for at opfylde Danmarks bilaterale eller multilaterale  

 forpligtelser.
 Sådanne forpligtelser kendes bl.a. fra området  

 for skattekontrol, hvor Danmark har forpligtet sig til at udlevere fortrolige  

 oplysninger (jf. lov nr. 635 af 13. december 1978 vedr. gensidig bistand  

 inden for området direkte skatter mellem stater, der er medlem af De  

 europæiske Fællesskaber).
 Bestemmelsen er nødvendig for at effektivisere  

 bekæmpelsen af internationale konkurrencebegrænsende aftaler og  

 misbrug af dominerende stilling og er i overensstemmelse med rekommandationer  

 fra OECD herom.
Virksomhederne har i stadigt større omfang  

 aktiviteter, der strækker sig ud over de nationale grænser,  

 hvilket nødvendiggør en effektiv kontrol med  

 konkurrencebegrænsende aftaler m.v.
En sådan kontrol er kun mulig  

 gennem øget samarbejde og informationsudveksling  

 konkurrencemyndighederne imellem.
Danmark har på indeværende tidspunkt ikke  

 indgået bilaterale eller multilaterale aftaler om videregivelse af  

 oplysninger på konkurrenceområdet.
Danmark er dog som  

 følge af sit medlemskab af EU forpligtet til at videregive visse  

 oplysninger til Europa-Kommissionen.
I medfør af artikel 11, stk. 1, i Rådets  

 forordning nr. 17/62 er den danske regering - og Konkurrencestyrelsen som  

 kompetent myndighed - forpligtet til at udlevere oplysninger begæret af  

 Europa-Kommissionen til løsning af opgaverne i EF-traktatens artikel  

 85 (tidligere artikel 89) og de i medfør af artikel 83 (tidligere  

 artikel 87) fastsatte regler.
Tilsvarende pligt til at udlevere oplysningerne  

 gælder i medfør af gennemførelsesforordningerne på  

 transportområdet.
Kommissionen ønsker en styrkelse af den decentrale  

 håndhævelse af de fællesskabsretlige konkurrenceregler i  

 EF-traktatens artikel 81 og 82 (tidligere artikel 85 og 86), jf.  

 Kommissionens »Meddelelse om samarbejdet mellem Kommissionen og  

 medlemsstaternes konkurrencemyndigheder ved behandling af sager, der  

 henhører under EF-traktatens artikel 85 og 86« (EF-Tidende 1997, nr.
C  

 313, s. 3). De nationale konkurrencemyndigheder, der i Danmark udgøres  

 af Konkurrencerådet og Konkurrencestyrelsen, der fungerer som  

 sekretariat for rådet, skal således i større omfang end  

 tidligere håndhæve disse regler, jf. bemærkningerne til  

 lovforslagets nr. 25 (§ 23 a).
 En decentralisering af EU-konkurrencereglerne vil  

 nødvendigvis føre til et større samarbejde mellem  

 konkurrencemyndigheder i EU.
 Desuden har OECD vedtaget to Rådsrekommandationer om  

 samarbejdet mellem forskellige staters konkurrencemyndigheder, jf. »Revised  

 Recommendation of the Council concerning Co-operation between the Member  

 Countries on Anticompetitive Practices affecting International Trade«,  

 C(95)/130/final, og »Recommendation of the Council concerning effective  

 Action against Hard Core Cartels«, C(98)/35/final.
Med henblik på at kunne sikre en effektiv  

 håndhævelse af konkurrencereglerne er det nødvendigt at  

 give Konkurrencestyrelsen hjemmel til at videregive oplysninger, som er  

 omfattet af styrelsens tavshedspligt, til konkurrencemyndigheder i andre  

 lande.
På indeværende tidspunkt har Konkurrencestyrelsen ikke den  

 fornødne hjemmel hertil.
Stk. 1 Ifølge bestemmelsen vil Konkurrencestyrelsen kun  

 kunne videregive oplysninger, omfattet af styrelsens tavshedspligt, når  

 disse er nødvendige for at fremme håndhævelsen af de  

 landes konkurrencelovgivning, til hvilke der videregives oplysninger,  

 herunder til opfyldelse af en forpligtelse, der følger af en bilateral  

 eller multilateral aftale.
Tilsvarende bemyndiges Konkurrencestyrelsen til at  

 indhente oplysninger til brug for håndhævelsen af den danske  

 konkurrencelov, idet udleveringen forudsætter gensidighed.  

 Videregivelse af sådanne oplysninger til andre landes  

 konkurrencemyndigheder kan således kun finde sted, hvis  

 Konkurrencestyrelsen tillige har mulighed for at modtage tilsvarende  

 oplysninger fra andre landes konkurrencemyndigheder.
Danmark har på indeværende tidspunkt ikke  

 indgået bilaterale eller multilaterale aftaler på  

 konkurrenceområdet.
Det er imidlertid sandsynligt, at der inden for en  

 kortere årrække vil blive indgået sådanne aftaler,  

 dels på nordisk plan, dels som følge af den øgede  

 decentrale håndhævelse af EU-konkurrencereglerne.
 Konkurrencestyrelsens tavshedspligt vedrører de  

 oplysninger, som er omfattet af § 27 i forvaltningsloven (lov nr. 571 af  

 19. december 1985 med senere ændringer).
Stk. 2 Bestemmelsen fastlægger de betingelser, der skal  

 være opfyldt for, at Konkurrencestyrelsen kan videregive oplysninger  

 til et andet lands konkurrencemyndighed.
Det er herefter en betingelse, at  

 modtageren af de oplysninger, der videregives, også er underlagt en  

 tavshedspligt, at oplysningerne kun kan anvendes til det formål, der er  

 angivet i den bilaterale eller multilaterale aftale, hvis en sådan  

 aftaler ligger til grund for anmodningen om udleveringen af oplysningerne, og  

 at modtagerens videregivelse kun kan ske med udtrykkeligt samtykke fra  

 Konkurrencestyrelsen og kun til de formål, som samtykket omfatter.
 Den information, der erfaringsmæssigt vil være  

 behov for at videregive, er oplysninger om forretningsforhold, hvor det er af  

 konkurrencemæssig betydning at hemmeligholde denne for offentligheden,  

 samt oplysninger om mistanke om eller klage over en overtrædelse af  

 konkurrencelovgivningen.
Ønsker konkurrencemyndigheden i et andet land at  

 videregive oplysningerne til en anden myndighed, må dette kun finde  

 sted, hvis der indhentes fornyet samtykke hertil hos Konkurrencestyrelsen og  

 kun til det formål, som samtykket omfatter.
Det følger heraf, at  

 der kun undtagelsesvis vil blive givet samtykke til videregivelse af  

 oplysningerne til andre end et andet lands konkurrencemyndighed.
I givet fald  

 vil det være en forudsætning herfor, at den anden stats  

 konkurrencemyndigheds videregivelse af oplysningerne tjener et  

 konkurrenceretligt formål og, at fortroligheden af de videregivne  

 oplysninger fortsat bevares.
Stk. 3 Efter bestemmelsen kan erhvervsministeren fastsætte  

 nærmere regler om Konkurrencestyrelsens videregivelse til udenlandske  

 myndigheder af oplysninger, der er omfattet af Konkurrencestyrelsens  

 tavshedspligt.
Disse regler vil navnlig kunne omfatte anvendelsen af  

 bestemmelserne i § 18 a, stk. 2.
Til nr. 21 § 19, stk. 1, i den gældende lov  

 fastlægger hvilke af Konkurrencerådets afgørelser, der kan  

 påklages til Konkurrenceankenævnet.
Som følge af  

 lovforslaget, herunder bestemmelserne om fusionskontrol og decentral  

 anvendelse af EF-Traktatens artikel 81 og 82 (tidligere artikel 85 og 86)  

 m.v., udvides klageadgangen for rådets afgørelser i forbindelse  

 hermed.
I lighed med den gældende lov kan stort set alle rådets  

 afgørelser påklages til Konkurrenceankenævnet.
 Udover en udvidelse af klageadgangen som følge af  

 lovforslagets udvidelser er der med den foreslåede affattelse af  

 ankebestemmelsen tale om en præcisering i forhold til den  

 gældende bestemmelse om, hvilke afgørelser, der kan indbringes  

 for Konkurrenceankenævnet.
 Som en konsekvens af lovforslagets nr. 3 udgår  

 klagemuligheden for afgørelser truffet i medfør af den  

 gældende lovs § 2, stk. 6, 1. pkt.
Med muligheden for at påklage  

 Konkurrencerådets afgørelser efter § 3, 1. pkt., til  

 Konkurrenceankenævnet rettes en utilsigtet fejl i den gældende  

 konkurrencelov.
Efter forslaget vil rådets afgørelser af, at der  

 er, henholdsvis ikke er, tale om løn- og arbejdsforhold, kunne  

 indbringes for ankenævnet.
For at sikre, at Konkurrenceankenævnet også  

 kan behandle klagesager om fusionskontrol, indføres der som en  

 konsekvens af lovforslagets nr. 12 mulighed for prøvelse af  

 rådets afgørelser i fusionssager.
Dette indebærer for det  

 første, at Konkurrencerådets afgørelse efter § 12 a,  

 stk. 5, om forlængelse af fristen kan indbringes for  

 ankenævnet.
For det andet kan Konkurrencerådets afgørelse  

 om, at en fusion skal anmeldes efter § 12 b, stk. 1, 1. pkt.,  

 indbringes for ankenævnet.
Herudover vil rådets afgørelser efter  

 § 12 c, stk. 1-3, om godkendelse af eller forbud mod en fusion  

 kunne indbringes for Konkurrenceankenævnet.
Endvidere vil rådets  

 beslutning efter § 12 c, stk. 6, om dispensationer til at  

 gennemføre en fusion kunne påklages.
Ankenævnet vil  

 desuden kunne vurdere nødvendigheden af vilkår eller  

 påbud, som enten er knyttet til en dispensation, jf. § 12 c,  

 stk. 6, 2. led, eller til godkendelsen af en fusion, jf. § 12  

 e.
Ved Konkurrencerådets beslutning om særskilt  

 undersøgelse efter lovforslagets § 12 d, stk. 1, vil der  

 være tale om en processuel beslutning, der ikke er omfattet af  

 afgørelsesbegrebet i loven, eftersom en sådan beslutning ikke  

 endeligt fastlægger parternes retsstilling i den konkrete sag.
En  

 sådan beslutning vil derfor ikke kunne påklages til  

 Konkurrenceankenævnet.
Har Konkurrencerådet ikke truffet afgørelse  

 om godkendelse af eller forbud mod en fusion inden for de frister, som  

 fremgår af § 12 d, stk. 1-2, vil dette blive betragtet som en  

 godkendelse af fusionen, jf. § 12 d, stk. 3, 1. pkt.
En sådan  

 stiltiende afgørelse kan indbringes for ankenævnet, idet  

 afgørelsen fastlægger parternes retsstilling i den konkrete sag  

 derved, at fusionen betragtes som godkendt.
En sådan stiltiende  

 godkendelse af en fusion forudsættes kun anvendt i helt  

 ekstraordinære situationer.
Det klare udgangspunkt vil være, at  

 Konkurrencerådet træffer afgørelser i alle anmeldte  

 fusionssager inden fristernes udløb.
 Tilsvarende vil Konkurrencerådets afgørelser  

 om tilbagekaldelse af en godkendelse efter § 12 f samt påbud efter  

 § 12 g kunne indbringes for Konkurrenceankenævnet.
 Endelig vil Konkurrencerådets afgørelser i  

 sager efter forslagets nr. 25 (§ 23 a, stk. 2, jf. stk. 1), kunne  

 påklages til Konkurrenceankenævnet.
Til nr. 22 Den gældende konkurrencelovs § 22  

 videreføres i relation til pålæggelse af  

 tvangsbøder over for den, der undlader at afgive oplysninger til  

 Konkurrencerådet.
 Kompetencen til at pålægge tvangsbøder  

 tilkommer Konkurrencerådet.
 Med lovforslagets nr. 22 åbnes der mulighed for at  

 sanktionere manglende overholdelse af vilkår udstedt i medfør af  

 § 8, stk. 1, jf. stk. 3, 3. pkt., eller § 12 e,  

 stk. 1.
Konkurrencerådet kan efter den gældende lov  

 knytte vilkår til en række af de fritagelser, der meddeles i  

 medfør af lovens § 8, stk. 1, jf. stk. 3, 3. pkt.
Hvis  

 de deltagende virksomheder i en konkurrencebegrænsende aftale ikke  

 overholder et vilkår knyttet til en fritagelse, jf. § 8,  

 stk. 3, 3. pkt., har Konkurrencerådet mulighed for at tilbagekalde  

 fritagelsen, jf. § 8, stk. 5, nr. 2. Det følger af  

 almindelige forvaltningsretlige regler om proportionalitet, at mindre  

 overtrædelser af meddelte vilkår ikke medfører, at  

 fritagelsen kan tilbagekaldes.
 Der kan således forekomme tilfælde, hvor  

 tilbagekaldelse af en fritagelse ikke er mulig, men hvor konkurrencen  

 på markedet bedre vil kunne sikres, hvis virksomhederne kan tvinges til  

 at opfylde et vilkår.
 På denne baggrund foreslås det at  

 indføre hjemmel til at anvende tvangsbøder som et middel til at  

 sikre, at et vilkår knyttet til en fritagelse, jf. § 8,  

 stk. 3, bliver overholdt.
 Overtrædelse af et vilkår eller et påbud  

 knyttet til en dispensation i medfør af lovforslagets nr. 12  

 (§ 12 c, stk. 6) kan gennemtvinges ved hjælp af  

 tvangsbøder.
 Mindre overtrædelser af et vilkår eller et  

 påbud udstedt i henhold til lovforslagets nr. 12 (§ 12 e,  

 stk. 1) vil ikke kunne medføre, at en godkendelse af en fusion  

 tilbagekaldes i medfør af lovforslagets nr. 12 (§ 12 f, nr.  

 2).
 På denne baggrund foreslås der derfor tillige  

 indført en hjemmel til at anvende tvangsbøder som middel til at  

 sikre opfyldelsen af et vilkår eller et påbud knyttet til en  

 godkendelse af en fusion.
 En tvangsbøde bør alene anvendes, hvor denne  

 kan bruges som et middel til at tvinge en virksomhed til at handle på  

 en nærmere angivet måde.
I modsætning til den gældende konkurrencelov  

 bør Konkurrencerådet således ikke have mulighed for at  

 inddrive tvangsbøder efter, at det forhold, som tvangsbøden  

 udspringer af, er bragt til ophør.
En tvangsbøde er et  

 tvangsmiddel og ikke en straf.
En tvangsbøde får reelt karakter  

 af en straf, hvis den kan inddrives efter, at det forhold, som  

 tvangsbøden udspringer af, er bragt til ophør.
Til nr. 23 § 23 Når en virksomhed har overtrådt en af  

 bestemmelserne i konkurrenceloven, kan Konkurrencestyrelsens direktør  

 beslutte, at der skal rettes henvendelse til anklagemyndigheden med henblik  

 på, at der rejses tiltale for overtrædelse af loven.
Styrelsens  

 direktør kan samtidig hermed anbefale størrelsen af en  

 bøde.
 Finder anklagemyndigheden, at den pågældende  

 sag er egnet til at blive indbragt for domstolene, udarbejdes anklageskrift  

 med nedlæggelse af bødepåstand.
Domstolene afgør herefter, om der foreligger en  

 overtrædelse af loven, og om denne har været forsætlig  

 eller grov uagtsom.
I bekræftende fald er det ligeledes domstolene, der  

 afgør, hvilken bøde, der skal pålægges for  

 overtrædelsen.
Efter strafbestemmelserne i den gældende lov kan  

 bl.a. den, der forsætligt eller groft uagtsomt overtræder  

 forbudet mod konkurrencebegrænsende aftaler, straffes med bøde.  

 En virksomhed, der forsætligt eller groft uagtsomt misbruger en  

 dominerende stilling, kan ligeledes straffes med bøde.
Efter den  

 gældende lov er det dog en betingelse, at den pågældende  

 virksomhed inden for de seneste fem år har fået et påbud  

 vedrørende et tilsvarende misbrug af en dominerende stilling.
 Lovforslaget medfører, at der indføres  

 bødestraf for overtrædelse af vilkår, indeholdt i en  

 fritagelse efter § 8, stk. 3. Endvidere foreslås der  

 indført bødestraf første gang en eller flere  

 virksomheder overtræder forbudet mod misbrug af en dominerende stilling  

 i § 11, stk. 1. Overtrædelse af visse af bestemmelserne om  

 fusionskontrol foreslås ligeledes at kunne straffes med bøde.  

 Som følge af, at konkurrenceloven tilpasses EU-reglerne,  

 indføres der tillige bødestraf for overtrædelse af  

 bestemmelserne i lovforslagets nr. 25 (§ 23 a) om artikel 81 og 82 i  

 EF-traktaten.
Det følger af strafbetingelsen i stk. 1, at  

 virksomheder, der har modtaget erklæring fra Konkurrencerådet  

 efter § 9 eller efter § 11, stk. 5, jf. lovforslagets nr. 9,  

 (ikke-indgrebserklæring), ikke vil kunne pålægges straf.
En  

 ikke-indgrebserklæring bevirker, at kravet om forsætlig eller  

 grov uagtsom overtrædelse ikke kan anses for opfyldt.
Når Europa-Kommissionen udmåler en bøde  

 for overtrædelse af forbudene i EF-traktatens artikel 81, stk. 1,  

 eller artikel 82, sker det med udgangspunkt i Kommissionens retningslinier  

 for beregning af bøder i henhold til artikel 15, stk. 2, i  

 forordning nr. 17 og artikel 65, stk. 5, i EKSF-traktaten, jf.  

 EF-Tidende 1998, nr.
C 9, s. 3. Efter disse retningslinier indgår en  

 overtrædelses grovhed og varighed som de væsentligste elementer i  

 bødeberegningen.
 Ved at sammenholde en overtrædelses grovhed med dens  

 varighed fremkommer således ifølge Kommissionens retningslinier  

 et grundbeløb, der kan justeres i op- og nedgående retning alt  

 efter, om der foreligger skærpende eller formildende  

 omstændigheder.
 Ved vurdering af en overtrædelses grovhed skal det  

 efter retningslinierne afgøres, om der er tale om en mindre  

 overtrædelse, en alvorlig overtrædelse eller en meget alvorlig  

 overtrædelse.
En mindre alvorlig overtrædelse er en vertikal  

 aftale, der indeholder konkurrencebegrænsninger og med en relativ  

 beskeden samhandelspåvirkning.
For en mindre alvorlig  

 overtrædelse er grundbeløbet fra 1.000 til 1 mio.
EURO.
En alvorlig overtrædelse kan bestå i en  

 vertikal eller horisontal konkurrencebegrænsende aftale eller et  

 misbrug af dominerende stilling.
For en alvorlig overtrædelse er  

 grundbeløbet fra 1 mio. til 20 mio.
EURO.
I den sidste kategori, de meget alvorlige  

 overtrædelser, udgør et priskartel, aftaler om markedsdeling  

 eller et meget alvorligt misbrug af dominerende stilling eksempler  

 herpå.
Her er grundbeløbet fra 20 mio.
EURO og derover.
 Når det drejer sig om varigheden af  

 overtrædelsen af EU-konkurrencereglerne, skal der sondres mellem en  

 overtrædelse af kortere varighed (mindre end 1 år), mellemlang  

 varighed (1-5 år) eller af lang varighed (over 5 år).
Grundbeløbet for en mellemlang overtrædelse  

 kan forhøjes med op til 50 pct. af det beløb, der  

 fastlægges for overtrædelsens grovhed.
En overtrædelse af  

 lang varighed kan forhøjes med op til 10 pct. for hvert år af  

 det beløb, der fastlægges for overtrædelsens grovhed.
 Efter Europa-Kommissionens retningslinier kan dette  

 grundbeløb forhøjes eller nedsættes, alt efter om der  

 foreligger skærpende eller formildende omstændigheder.
 Eksempler på skærpende omstændigheder er  

 en eller flere virksomheders gentagne overtrædelser af samme art,  

 forsøg på at hindre en undersøgelse og nægtelse af  

 samarbejde med Kommissionen, en ledende rolle eller rollen som initiativtager  

 til overtrædelsen, pression udøvet over for andre virksomheder  

 eller en ulovlig merfortjeneste.
 Blandt de formildende omstændigheder er eksempelvis  

 passiv deltagelse i overtrædelsen, ikke-overholdelse af den  

 konkurrencebegrænsende aftale m.v., der udgør en  

 overtrædelse, en overtrædelse, som er blevet bragt til  

 ophør, begrundet tvivl hos virksomheden om, hvorvidt der forelå  

 en overtrædelse, uagtsomhed eller, hvis virksomheden har samarbejdet  

 med Europa-Kommissionen.
 Slutresultatet af beregningen af bøden efter  

 ovennævnte model må under ingen omstændigheder overskride  

 10 pct. af en virksomheds verdensomspændende omsætning.
Ved udmåling af bøder for overtrædelser  

 af dansk lovgivning tages der i almindelighed udgangspunkt i en opnået  

 eller tilsigtet økonomisk gevinst i det omfang, den kan beregnes, samt  

 i overtrædelsens grovhed og varighed.
Det er imidlertid generelt  

 forbundet med betydelige bevismæssige vanskeligheder at opgøre  

 en gevinst ved en overtrædelse.
Er det ikke muligt at fastlægge størrelsen af  

 en opnået gevinst, tages der ved bødeberegningen i praksis alene  

 udgangspunkt i overtrædelsens grovhed og varighed.
En  

 bødeberegning på grundlag af overtrædelsens grovhed og  

 varighed skal resultere i en bøde på et sådant niveau, at  

 bødesanktionen herved kan siges at være effektiv, stå i et  

 rimeligt forhold til overtrædelsen og have en afskrækkende  

 virkning.
Inden for konkurrencelovens anvendelsesområde vil  

 det kun rent undtagelsesvist være muligt at beregne den indvundne  

 fortjeneste, idet man ved beregningen af en indvunden gevinst vil skulle  

 opstille en hypotese om de markeds- og konkurrenceforhold, der ville have  

 hersket på det relevante marked, såfremt overtrædelsen af  

 konkurrencereglerne ikke forelå.
En sådan hypotese lader sig kun  

 vanskeligt opstille og vil oftest være behæftet med en  

 sådan usikkerhed, at den ikke vil være egnet til beregning af en  

 bøde.
På denne baggrund må det forventes, at  

 udmålingen af en bøde i den enkelte sag, særligt  

 vedrørende overtrædelse af § 23, nr. 1-3 og nr. 6-9, i  

 lighed med Kommissionens retningslinier vil tage udgangspunkt i et  

 grundbeløb baseret på overtrædelsens grovhed og varighed  

 samt skærpende, hhv. formildende omstændigheder.
Loftet for en  

 bødes størrelse vil i overensstemmelse med Kommissionens  

 praksis ikke kunne overstige 10 pct. af en virksomheds  

 verdensomspændende omsætning.
Med henblik på at kombinere anvendelsen af et  

 grundbeløb med princippet i straffelovens § 51, stk. 3, om  

 den skyldiges betalingsevne bør det tilstræbes, at der i  

 vurderingen af størrelsen af den endelige bødepåstand  

 også indgår en vurdering af den pågældende  

 virksomheds mulighed for at betale denne.
I denne sammenhæng må  

 det forventes, at der vil blive foretaget en vurdering af virksomhedens  

 soliditet for at afgøre, om virksomhedens overlevelse trues.  

 Udgangspunktet vil være, at der skal være tale om en  

 følelig bødestraf.
 Efter EU-konkurrencereglerne anvendes der ikke  

 konfiskation, og der bør derfor som følge heraf ved beregningen  

 af en bøde for overtrædelse af konkurrenceloven tillige  

 gøres op med berigelsen, således at der kun i særlige  

 tilfælde vil blive nedlagt påstand om konfiskation i sager  

 vedrørende overtrædelse af konkurrenceloven.
Ved overtrædelse af reglerne om fusionskontrol er  

 der i artikel 14, stk. 1 og 2, i fusionskontrolforordningen fastlagt et  

 bødeniveau for overtrædelser af forordningen, afhængig af  

 hvilken type overtrædelse, der er tale om.
Ved fastsættelse af  

 bødens størrelse skal der tages hensyn til overtrædelsens  

 art og grovhed, jf. artikel 14, stk. 3. Bødeniveauet for  

 manglende anmeldelse eller slet ingen anmeldelse kan udgøre fra 1.000  

 til 50.000 EURO, jf. artikel. 14, stk. 1, litra a.
 Er der derimod tale om gennemførelse af en fusion  

 på trods af forbud herimod, gennemførelse af en fusion inden  

 Europa-Kommissionens godkendelse, overtrædelse af et vilkår eller  

 påbud knyttet til godkendelsen eller til en dispensation samt  

 overtrædelse af Kommissionens påbud om ophævelse af en  

 fusion, vil dette kunne straffes med bøde på op til 10 pct. af  

 de deltagende personers og virksomheders samlede omsætning, jf.  

 fusionskontrolforordningens artikel 14, stk. 2.
 Bestemmelsen i § 23, stk. 1, nr. 4-5, svarer i  

 vidt omfang til disse bestemmelser i fusionskontrolforordningen, der derfor  

 må være vejledende for de bøder, der skal  

 pålægges for forsætlige eller groft uagtsomme  

 overtrædelser af visse af bestemmelserne om fusionskontrol.
I det omfang en konkurrencebegrænsning i strid med  

 loven påfører en fysisk eller juridisk person et tab, vil der  

 typisk være tale om en retsstridig handling, som kan gøre det  

 muligt for den skadelidte at søge erstatning gennem et civilt  

 søgsmål.
Da dette imidlertid følger af dansk rets  

 almindelige regler, er det ikke fundet nødvendigt at indsætte en  

 udtrykkelig bestemmelse herom.
Stk. 1, nr. 1 For at sikre, at forbudet i lovens § 6, stk. 1,  

 mod konkurrencebegrænsende aftaler m.v. bliver effektivt, kan der  

 pålægges bødestraf for forsætlig eller grov uagtsom  

 overtrædelse af lovens § 6, stk. 1. Bestemmelsen  

 viderefører § 23, stk. 1, nr. 1, i den gældende  

 lov.
Stk. 1, nr. 2 Lovforslagets nr. 22 (§ 22) om tvangsbøder vil  

 være det primære middel til at sikre opfyldelse af vilkår  

 meddelt efter lovens § 8, stk. 3. Således vil der kunne  

 pålægges tvangsbøder, indtil et vilkår efterkommes.  

 Disse tvangsbøder er endvidere tillagt udpantningsret.
 Der kan dog foreligge særlige situationer, hvor en  

 tilbagekaldelse efter lovens § 8, stk. 5, af en fritagelse  

 kombineret med en bøde for en forsætlig eller grov uagtsom  

 overtrædelse af et påbud vil være det bedste middel for  

 konkurrencen på markedet.
 På denne baggrund foreslås der indført  

 hjemmel til at straffe en virksomhed med bøde for manglende  

 overholdelse af et vilkår, jf. § 8, stk. 3.
Stk. 1, nr. 3 Den gældende lov indeholder ikke hjemmel til at  

 pålægge en virksomhed en bøde første gang, den  

 overtræder forbudet mod misbrug af dominerende stilling i § 11,  

 stk. 1. Virksomheden vil kun kunne blive pålagt en bøde,  

 hvis den inden for de seneste 5 år har fået et påbud  

 vedrørende et tilsvarende misbrug af dominerende stilling.
Baggrunden  

 herfor er, at der med vedtagelsen af loven herskede nogen usikkerhed om,  

 hvornår en virksomhed kunne siges at have en dominerende stilling,  

 henholdsvis hvornår der forelå en adfærd, der kunne  

 betragtes som et misbrug.
Der foreligger nu henved to års righoldig praksis.  

 Den sikkerhed om, hvordan det relevante marked skal afgrænses, herunder  

 om der foreligger en dominerende stilling, samt kriterierne for,  

 hvornår der foregår et misbrug, er blevet væsentligt  

 styrket siden lovens vedtagelse.
Det er nu blevet fastlagt, at  

 Konkurrencerådet følger EU-praksis på området.  

 Hertil kommer, at med lovforslagets nr. 9 (§ 11, stk. 2) vil  

 virksomhederne få en lovfæstet sikkerhed for de elementer, som  

 altid skal indgå i undersøgelsen af, hvorvidt en eller flere  

 virksomheder har en dominerende stilling.
Der er derfor ikke længere  

 grundlag for at anvende forskellige sanktioner for en overtrædelse af  

 forbudet i § 6, stk. 1, og i § 11, stk. 1.
 På den baggrund foreslås der indført  

 hjemmel til at kunne pålægge en virksomhed bøde, når  

 den første gang overtræder forbudet i § 11, stk. 1,  

 mod misbrug af dominerende stilling.
Det vil   som hidtil   være et krav, at det kan  

 bevises, at en eller flere virksomheder har en dominerende stilling, og at  

 denne er misbrugt.
Har Konkurrencerådet allerede truffet  

 afgørelse herom, vil domstolene nok i vidt omfang lægge denne  

 afgørelse til grund.
Hvad derimod angår spørgsmålet  

 om strafbarhed forudsætter dette, at tilregnelseskravet om forsæt  

 eller grov uagtsomhed er opfyldt for samtlige elementer i gerningsindholdet.  

 Der skal således foreligge bevis for, at virksomheden var vidende om  

 eller burde vide - at den havde en dominerende stilling, hhv. bevis for, at  

 virksomheden havde til hensigt at misbruge denne eller handlede groft  

 uagtsomt ved sin optræden.
Stk. 1, nr. 4 Med indførelsen af fusionskontrol er det  

 nødvendigt at sikre, at der sker anmeldelse af fusioner, jf.  

 lovforslagets nr. 12 (§ 12 b, stk. 1). Der foreslås derfor  

 indført bødestraf for overtrædelse af anmeldelsespligten  

 i § 12 b, stk. 1. Dette gælder såvel for manglende  

 anmeldelse som ved for sen anmeldelse af en fusion.
Ved udmålingen af en bøde for manglende eller  

 for sen anmeldelse skal der tages udgangspunkt i overtrædelsens art og  

 grovhed.
Tilsidesættelse af anmeldelsespligten må betragtes som  

 en alvorlig overtrædelse, fordi den bidrager til at modvirke  

 formålet med fusionskontrolbestemmelserne.
 Ved overtrædelse af anmeldelsespligten i § 12  

 b, stk. 1, betragtes det som en skærpende omstændighed, hvis  

 fusionen har haft konkurrenceskadelige virkninger, ligesom de deltagende  

 virksomheders størrelse samt overtrædelsens varighed bør  

 indgå i udmålingen af bøden.
Stk. 1, nr. 5 Der foreslås mulighed for at pålægge en  

 bøde for forsætlig eller groft uagtsom gennemførelse af  

 en anmeldelsespligtig fusion på trods af nedlagt forbud herimod, jf.  

 lovforslagets nr. 12 (§ 12 c, stk. 1). Virksomhedernes overholdelse  

 af Konkurrencerådets forbud er en betingelse for en effektiv  

 fusionskontrol.
Efter lovforslagets nr. 12 (§ 12 c, stk. 5, 1.  

 pkt.) må en fusion ikke gennemføres, før  

 Konkurrencerådet har godkendt denne.
Bestemmelsen skal sikre, at  

 rådet kan foretage en effektiv forudgående fusionskontrol.
En  

 overtrædelse heraf vil bringe hele formålet med fusionskontrollen  

 i fare, hvilket er baggrunden for, at en overtrædelse af bestemmelsen  

 foreslås bødebelagt.
 Bestemmelsen i § 23, stk. 1, nr. 5, har som  

 supplement til bestemmelsen om tvangsbøder, jf. lovforslagets nr. 22  

 (§ 22), til formål at sikre, at de deltagende virksomheder  

 overholder de vilkår eller påbud, som Konkurrencerådet i  

 forbindelse med lovforslagets nr. 12 om fusionskontrol kan udstede.
Det gælder for det første vilkår eller  

 påbud knyttet til en dispensation efter § 12 c, stk. 6, fra  

 forbudet i § 12 c, stk. 5, 1. pkt., mod at gennemføre en  

 fusion inden, Konkurrencerådet har godkendt denne.
Herved sikres det  

 bl.a., at en dispensation til at gennemføre en fusion, inden  

 Konkurrencerådets godkendelse foreligger, ikke misbruges.
For det andet drejer det sig om vilkår eller  

 påbud, som Konkurrencerådet efter § 12 e har knyttet til en  

 godkendelse af en fusion.
Herved sikres det, at de deltagende virksomheder  

 overholder de over for Konkurrencerådet afgivne tilsagn, der skal  

 fjerne de skadelige virkninger af en fusion.
 I begge tilfælde vil manglende overholdelse af  

 udstedte vilkår eller påbud være at betragte som en  

 alvorlig overtrædelse af loven, idet disse vilkår eller  

 påbud netop har været en afgørende forudsætning for  

 en dispensation, hhv. en godkendelse af en fusion.
Endvidere vil overtrædelse af et påbud om  

 opløsning af en fusion efter § 12 g kunne sanktioneres med  

 bøde.
Overholdes Konkurrencerådets påbud ikke, vil  

 formålet med fusionskontrol ikke kunne nås.
Dette betragtes  

 derfor som en meget grov overtrædelse af loven.
Stk. 1, nr. 6 Bestemmelsen er en videreførelse af § 23,  

 stk. 1, nr. 4, i den gældende lov.
Med henblik på at sikre opfyldelsen af de  

 påbud, som Konkurrencerådet efter loven kan udstede, kan der  

 pålægges bøder for manglende overholdelse af et  

 påbud.
Det drejer sig om påbud om at bringe en overtrædelse  

 af forbudet mod konkurrencebegrænsende aftaler til ophør, jf.  

 lovens § 6, stk. 1, jf. stk. 4, samt påbud om at  

 ophøre med at misbruge en dominerende stilling, jf. lovens § 11,  

 stk. 1, jf. stk. 4.
Stk. 1, nr. 7 Bestemmelsen er en videreførelse af § 23,  

 stk. 1, nr. 6, i den gældende lov, hvorefter der kan  

 pålægges bødestraf for ikke at efterkomme  

 Konkurrencerådets krav om oplysninger efter § 17.
Stk. 1, nr. 8 Med den gældende bestemmelse i lovens § 23,  

 stk. 1, nr. 5, kan der pålægges straf for afgivelse af  

 urigtige oplysninger m.v. til Konkurrencerådet eller  

 Konkurrenceankenævnet.
Lovforslaget præciserer, at det også  

 er forbundet med bødestraf at afgive urigtige eller vildledende  

 oplysninger til Konkurrencestyrelsen eller fortie forhold af betydning for  

 den pågældende sag.
Stk. 1, nr. 9 Tildelingen af beføjelser til  

 Konkurrencerådet til at anvende artikel 81, stk. 1, og artikel 82  

 i EF-traktaten, jf. lovforslagets nr. 25 (§ 23 a), medfører et  

 behov for at fastsætte sanktioner for overtrædelse heraf.
Det  

 følger af EF-Domstolens praksis, at traktatens artikel 10 (tidligere  

 artikel 5) forpligter medlemsstaterne til at retsforfølge og  

 sanktionere overtrædelser af EF-reguleringen efter samme regler, som  

 gælder for overtrædelser af national ret af samme art og grovhed,  

 og at sanktionen skal være effektiv, afskrækkende og  

 proportional, jf. bl.a.
EF-Domstolens dom af 21. september 1989 i sag  

 C-68/88, Kommissionen mod Grækenland (Saml. 1989, s. 2965), og dom af  

 10. juli 1990 i sag C-326/88, Anklagemyndigheden mod Hansen & Søn  

 I/S (Saml. 1990-I, s. 2911).
 Det synes ud fra et retssikkerhedsmæssigt synspunkt  

 mest rigtigt at indføre en ny bestemmelse i § 23, hvoraf det  

 udtrykkeligt fremgår, at en overtrædelse af EF-traktatens artikel  

 81, stk. 1, og artikel 82, jf. lovforslagets nr. 25 (§ 23 a), kan  

 strafsanktioneres.
 Bestemmelsen er afgørende for en yderligere  

 decentralisering af sager fra Europa-Kommissionen til Konkurrencerådet.  

 Der henvises til bemærkningerne til lovforslagets nr. 25 (§ 23  

 a).
Til nr. 24 Som en konsekvens af forslagets nr. 25 ændres  

 kapiteloverskriften.
Til nr. 25 § 23 a Ifølge EF-Domstolens praksis er EF-traktatens  

 artikel 81, stk. 1, og 82 (tidligere artikel 85, stk. 1, og 86)  

 umiddelbart anvendelige, dvs. de kan håndhæves umiddelbart af de  

 nationale domstole.
 Hvad angår de nationale konkurrencemyndigheders  

 anvendelse af EU-konkurrencereglerne, følger det af traktatens artikel  

 84 (tidligere artikel 88), at medlemsstaternes myndigheder »i  

 overensstemmelse med deres lovgivning« træffer bestemmelse om  

 anvendelse af artikel 81 og 82, men kun indtil  

 gennemførelsesbestemmelser udstedt i medfør af artikel 83  

 (tidligere artikel 87) er trådt i kraft.
I medfør af artikel 83 er bl.a.
Rådets  

 forordning nr. 17/62 om anvendelse af bestemmelserne i traktatens artikel 85  

 og 86 (nu artikel 81 og 82) blevet udstedt.
 Med denne forordning, der som udgangspunkt gælder  

 for alle erhvervssektorer, medmindre en sektor udtrykkeligt er undtaget, har  

 Europa-Kommissionen fået den primære kompetence til at  

 administrere EF-traktatens artikel 81, stk. 1, og artikel 82 og  

 enekompetence til at meddele fritagelse efter traktatens artikel 81,  

 stk. 3.
 Det følger dog af artikel 9, stk. 3, i  

 Rådets forordning nr. 17/62, at de nationale myndigheder i henhold til  

 EF-traktatens artikel 84 forbliver kompetente til at anvende EF-traktatens  

 artikel 81, stk. 1, og artikel 82, sålænge Kommissionen ikke  

 har indledt nogen procedure i medfør af forordningens artikel 2, 3,  

 eller 6.
Rådets forordning nr. 17/62 finder i medfør  

 af Rådets forordning nr. 141/62 ikke anvendelse på  

 transportsektoren.
For denne sektor er der imidlertid gennemført  

 tilsvarende kompetencefordeling mellem Kommissionen og de nationale  

 konkurrencemyndigheder for så vidt angår EU-konkurrencereglernes  

 anvendelse på dele af land-, sø- og  

 lufttransportområderne, jf.
Rådets forordning nr. 1017/68,  

 artikel 15; Rådets forordning nr. 4056/86, artikel 14 og Rådets  

 forordning nr. 3975/87, artikel 7.
 De nationale konkurrencemyndigheders anvendelse af artikel  

 81, stk. 1, og 82, når Kommissionen ikke har indledt procedure,  

 forudsætter imidlertid, at lovgivningen i medlemsstaterne giver de  

 nationale konkurrencemyndigheder proceduremæssig kompetence til at  

 anvende traktatens artikel 81, stk. 1, og 82.
 Efter den gældende lov kan Konkurrencerådet i  

 medfør af § 14, stk. 1, 2. pkt., behandle sager, som  

 henvises fra Kommissionen, men behandlingen af sådanne sager sker efter  

 forbudsbestemmelserne i konkurrencelovens § 6, stk. 1, og  

 § 11, stk. 1.
Kommissionens meddelelse fra 1997 om samarbejdet mellem  

 Kommissionen og medlemsstaternes konkurrencemyndigheder ved behandling af  

 sager, der henhører under EF-traktatens artikel 85 og 86 (EF-Tidende  

 1997, nr.
C 313, s. 3) lægger op til, at Kommissionen henviser flere  

 sager til de nationale konkurrencemyndigheder.
Kommissionen anbefaler i denne  

 samarbejdsmeddelelse, at der indføres hjemmel til, at de nationale  

 konkurrencemyndigheder kan anvende artikel 81, stk. 1, og 82 direkte.  

 Konkurrencerådet har på grundlag af samarbejdsmeddelelsen indtil  

 videre kun fået henvist én sag til behandling efter  

 konkurrenceloven.
Kommissionen arbejder mod en endnu større  

 decentralisering, jf.
Kommissionens »Hvidbog om modernisering af  

 gennemførelsesbestemmelserne til EF-traktatens artikel 85 og 86«  

 (EF-Tidende 1999, nr.
C 132, s. 1). Det er en forudsætning for en  

 yderligere decentralisering, at de nationale konkurrencemyndigheder selv har  

 kompetence til at anvende EU-konkurrencereglerne, og at de  

 proceduremæssige midler til at sikre en effektiv overholdelse af  

 bestemmelserne i artikel 81, stk. 1, og 82 er til stede.
 Dansk deltagelse i decentraliseringsprocessen gør  

 det derfor hensigtsmæssigt at indføje en udtrykkelig hjemmel i  

 konkurrenceloven til, at Konkurrencerådet kan påse overholdelsen  

 af bestemmelserne i artikel 81, stk. 1, og 82. Herved bringes den danske  

 konkurrencelovgivning på linie med konkurrencelovgivningen i mere end  

 halvdelen af de øvrige medlemsstater.
 En sådan hjemmel for Konkurrencerådet til at  

 påse overholdelsen af artikel 81, stk. 1, og 82 indebærer  

 endvidere, at der skabes grundlag for, at Konkurrencerådet eventuelt  

 ved yderligere decentralisering tillægges kompetence til at kunne gribe  

 ind over for konkurrencebegrænsninger, der skabes fra virksomheder  

 beliggende i Danmark, men hvor virkningerne både rammer inden for og  

 uden for Danmark, samt hvor virkningerne alene rammer uden for Danmark.
 Det foreslås derfor, at det udtrykkeligt  

 fastsættes i konkurrenceloven, at artikel 81, stk. 1, og artikel  

 82 finder direkte anvendelse, og at Konkurrencerådet tillægges  

 kompetence til at anvende artikel 81 og 82 og de hertil knyttede  

 retsakter.
 Sager, der henvises fra Kommissionen, vil herefter skulle  

 behandles af Konkurrencerådet i medfør af lovens § 6,  

 stk. 1, § 11, stk. 1, eller lovforslagets nr. 25 (§ 23  

 a). Forudsætningen for, at en sag behandles efter lovforslagets nr. 25  

 er dog, at foreligger en mærkbar påvirkning af samhandelen.
Stk. 1 Bestemmelsen fastslår, at det er  

 Konkurrencerådet, der som national myndighed har kompetence i henhold  

 til EU-konkurrencereglerne.
Som udgangspunkt har Konkurrencerådet  

 kompetence, sålænge Kommissionen ikke har indledt nogen  

 procedure, jf.
Rådets forordning nr. 17/62, artikel 9, stk. 3;  

 Rådets forordning 1017/68, artikel 15; Rådets forordning nr.  

 4056/86, artikel 14 og Rådets forordning nr. 3975/87, artikel 7.
 Bestemmelsen i § 23 a, stk. 1, 2. pkt., angiver  

 alene, hvad der er gældende ret ifølge EF-Domstolens praksis.  

 Forbudsbestemmelserne i EF-traktatens artikel 81, stk. 1, og 82  

 gælder således også i Danmark.
 Artikel 81, stk. 1, forbyder efter sin ordlyd:
»Alle aftaler mellem virksomheder, alle vedtagelser inden  

 for sammenslutninger af virksomheder og alle former for samordnet praksis,  

 der kan påvirke handelen mellem Medlemsstater, og som har til  

 formål eller til følge at hindre, begrænse eller fordreje  

 konkurrencen inden for fællesmarkedet « Artikel 82 forbyder efter sin ordlyd:
 »En eller flere virksomheders misbrug af en dominerende  

 stilling på fællesmarkedet eller en væsentlig del heraf ( )  

 i den udstrækning, samhandelen mellem Medlemsstater herved kan  

 påvirkes«.
Anvendelse af forbudsbestemmelserne forudsætter, at  

 samhandelen mellem medlemsstaterne kan påvirkes.
Såfremt der ikke  

 sker en påvirkning af samhandelen mellem medlemstaterne, skal forholdet  

 alene bedømmes efter national ret.
EF-Domstolen har i en række  

 domme udtalt, at:
»for, at en aftale kan påvirke samhandelen mellem  

 medlemsstater, må det på grundlag af en flerhed af objektive,  

 retlige og faktiske omstændigheder med tilstrækkelig  

 sandsynlighed kunne forudses, at den kan udøve en direkte eller  

 indirekte, aktuel eller potentiel indflydelse på handelen mellem  

 medlemsstaterne på en måde, der kan være til skade for  

 virkeliggørelsen af målene for et mellemstatsligt  

 enhedsmarked.« Kravet om påvirkning af samhandelen vil navnlig  

 kunne tænkes opfyldt i forholdet mellem virksomheder etableret i  

 forskellige medlemsstater, men kravet vil imidlertid også efter  

 EF-Domstolens praksis kunne være opfyldt i forhold til virksomheder  

 etableret i én medlemsstat og i forhold til virksomheder etableret i  

 tredjelande.
Forbudet i artikel 81, stk. 1, finder efter fast  

 retspraksis imidlertid alene anvendelse, når aftaler m.v.  

 »mærkbart« begrænser konkurrencen, henholdsvis »mærkbart«  

 påvirker samhandelen mellem medlemsstaterne.  

 »Mærkbarhedskriteriet« er således den væsentligste  

 begrænsning af denne artikels anvendelsesområde.
I Kommissionens  

 nugældende »Meddelelse om aftaler af ringe betydning, der ikke falder  

 ind under EF-traktatens artikel 85, stk. 1« (EF-Tidende 1997, nr.
C 372,  

 s. 13), er der redegjort for Kommissionens fortolkning af  

 mærkbarhedskriteriet.
Meddelelsen er alene vejledende.
Hovedelementerne  

 i meddelelsen er, at forbudet i artikel 81, stk. 1, ikke finder  

 anvendelse på aftaler m.v., der alene berører mindre andele af  

 markedet (der opereres med markedsandele på henholdsvis 5 pct. og 10  

 pct. afhængig af, hvilken type aftale, der er tale om). Herudover  

 undtages aftaler m.v. mellem mindre uafhængige virksomheder, der har  

 under 250 ansatte og enten har en årlig omsætning på ikke  

 over 40 mio.
EURO eller en årlig samlet balance på ikke over 27  

 mio.
EURO.
Anvendelsesområdet for forbudet i artikel 82  

 begrænses af, at det geografiske marked, hvorpå en virksomhed  

 indtager en dominerende stilling, skal udgøre en »væsentlig del  

 af fællesmarkedet«.
En væsentlig del af fællesmarkedet kan  

 efter retspraksis afgrænses til en medlemsstats område eller mere  

 lokalt til en del af en medlemsstat.
Stk. 2 Bestemmelsen præciserer, hvilke regler der  

 gælder, når Konkurrencerådet påser overholdelsen af  

 EF-traktatens artikel 81, stk. 1, og 82. Henvisningen til  

 konkurrencelovens kapitel 2, 3, 5, 6, 7 og 8 vedrørende  

 gennemførelse, håndhævelse og straf er en  

 forudsætning for, at Konkurrencerådet kan udøve  

 beføjelserne efter stk. 1. Bestemmelsen fastlægger  

 således rammen for udøvelsen af Konkurrencerådets  

 beføjelser efter stk. 1.
 De beføjelser, der efter bestemmelsen  

 foreslås tillagt Konkurrencerådet med henblik på at sikre  

 gennemførelsen af EU-konkurrencereglerne, er ikke videre end de  

 tilsvarende beføjelser, der er tillagt Konkurrencerådet med  

 henblik på at sikre overholdelsen af de danske konkurrenceregler, jf.  

 lovens § 14, stk. 1.
De beføjelser, der tillægges  

 Konkurrencerådet i medfør af dette forslag, betyder navnlig,  

at Konkurrencerådet har mulighed for at udstede påbud i  

 henhold til konkurrencelovens § 6, stk. 4, og § 11,  

 stk. 4, i tilfælde af overtrædelse af artikel 81,  

 stk. 1, og artikel 82, at afgørelser vedrørende  

 spørgsmålet om overtrædelse af artikel 81, stk. 1, og  

 artikel 82, der er truffet af Konkurrencerådet, kan påklages til  

 Konkurrenceankenævnet, jf. lovforslagets nr. 21, at  

Konkurrencerådet har mulighed for at pålægge  

 tvangsbøder i henhold til lovens § 22, og at  

 overtrædelse af forbudene i artikel 81, stk. 1, og artikel 82 vil  

 kunne strafsanktioneres med bøde i forbindelse med en straffesag.
For  

 at skabe størst mulig klarhed om sanktionerne for overtrædelse  

 af EF-traktatens artikel 81, stk. 1, og artikel 82, er der indsat en  

 udtrykkelig bestemmelse om bødestraf.
Der henvises til  

 bemærkningerne til forslagets nr. 23 (§ 23, stk. 1, nr.  

 9).
Stk. 3 Bestemmelsen har til formål at sikre samarbejdet med  

 Europa-Kommissionen.
Bestemmelsen gengiver alene, hvad der følger af  

 lovens § 14, stk. 2, hvorefter Konkurrencestyrelsen er sekretariat  

 for Konkurrencerådet og på rådets vegne varetager den  

 daglige administration af loven.
Det er dog fundet hensigtsmæssigt i  

 forbindelse med, at der gives Konkurrencerådet kompetence til at sikre  

 overholdelsen af artikel 81, stk. 1, og artikel 82, udtrykkeligt at  

 præcisere, at det også i denne sammenhæng er  

 Konkurrencestyrelsen, der varetager kontakten til Europa-Kommissionen.
Til nr. 26 Ændringen er en konsekvens af forslagets nr. 3.
Til § 2 Det forudsættes, at der vil være et vist  

 tidsrum fra lovens vedtagelse og til dens ikrafttræden.
I denne  

 mellemliggende periode vil det være muligt for Konkurrencestyrelsen at  

 foretage den nødvendige oplysningsvirksomhed om loven, særligt  

 de nye regler om fusionskontrol.
 I samme periode vil der endvidere kunne udarbejdes de  

 nødvendige forslag til bekendtgørelser, som erhvervsministeren  

 forudsættes at udstede i medfør af lovforslagets nr. 12  

 (§ 12, stk. 4, og § 12 b, stk. 3).
 Det foreslås, at loven træder i kraft den 1.  

 oktober 2000. Dog træder § 1, nr. 16, i lovforslaget (§ 15,  

 stk. 1) om Konkurrencerådet i kraft den 1. juli 2000. Hermed  

 sikres det, at der nedsættes et nyt Konkurrenceråd, der dels kan  

 deltage i udstedelsen af nye administrative forskrifter inden lovens  

 ikrafttræden, dels kan påse overholdelsen af den gældende  

 lov og forskrifter udstedt i medfør heraf.
 En fusion, hvorved der forud for den 1. oktober 2000 er  

 sket en sammensmeltning eller opnået kontrol, jf. lovforslagets nr. 12  

 (§ 12 a), er ikke omfattet af lovforslagets bestemmelser om fusionskontrol.  

 En aftale om fusion indgået før den 1. oktober 2000, der  

 imidlertid først skal have virkning efter den 1. oktober 2000, vil  

 heller ikke være omfattet.
Bilag 1 Lovforslaget sammenholdt med gældende lov Gældende formulering Lovforslaget § 1 I konkurrencelov, lov nr. 384 af 10. juni 1997, foretages følgende  

 ændringer:
§ 2. -- Stk. 4. Afgørelse af, hvorvidt en  

 konkurrencebegrænsning er omfattet af stk. 2, træffes af den  

 myndighed m.v., der har fastsat reguleringen eller truffet beslutningen,  

 eller, såfremt reguleringen er fastsat ved lov eller EF-forordning, af  

 vedkommende minister.
Stk. 4. Afgørelse af, hvorvidt en  

 konkurrencebegrænsning er omfattet af stk. 2, træffes af den  

 myndighed m.v., der har fastsat reguleringen eller truffet beslutningen,  

 eller, såfremt reguleringen er fastsat ved lov eller EF-forordning, af  

 vedkommende minister.
Retter Konkurrencerådet henvendelse til  

 pågældende myndighed m.v. med henblik på en  

 afgørelse af, hvorvidt en konkurrencebegrænsning er omfattet af  

 stk. 2, skal myndigheden træffe afgørelse herom senest otte  

 uger fra modtagelsen heraf.
Stk. 5. Hvis en konkurrencebegrænsning er omfattet af  

 stk. 2, kan Konkurrencerådet rette henvendelse til  

 pågældende myndighed, påpege mulige skadelige virkninger  

 for konkurrencen samt fremkomme med forslag til fremme af konkurrencen  

 på det pågældende område.
Myndigheden skal svare  

 på henvendelsen inden 3 måneder fra modtagelsen heraf.
Stk. 5. Hvis en konkurrencebegrænsning er omfattet af  

 stk. 2 eller i øvrigt hindrer en effektiv samfundsmæssig  

 ressourceanvendelse, kan Konkurrencerådet over for myndigheden, jf.  

 stk. 4, 1. pkt., påpege mulige skadelige virkninger for  

 konkurrencen samt fremkomme med forslag til fremme af konkurrencen på  

 området.
Myndigheden skal svare på en henvendelse fra rådet  

 herom senest tre måneder fra modtagelsen.
Stk. 6. En myndighed m.v., der regulerer eller træffer  

 beslutning om erhvervsvirksomhed, der udøves af myndigheden selv eller  

 af en virksomhed, i hvis styrende organ myndigheden er repræsenteret,  

 skal anmelde reguleringen eller beslutningen til Konkurrencestyrelsen, hvis  

 reguleringen eller beslutningen har betydning for konkurrencen.  

 Erhvervsministeren fastsætter efter at have indhentet udtalelse fra  

 Konkurrencerådet nærmere regler om anmeldelsespligten, herunder  

 regler om anmeldelsespligtens omfang Ophæves.
§ 7. Forbudet i § 6, stk. 1, gælder ikke for  

 aftaler mellem virksomheder, vedtagelser inden for en sammenslutning af  

 virksomheder og samordnet praksis mellem virksomheder, såfremt de  

 deltagende virksomheder har § 7. Forbudet i § 6, stk. 1, gælder ikke for  

 aftaler mellem virksomheder, vedtagelser inden for en sammenslutning af  

 virksomheder og samordnet praksis mellem virksomheder, såfremt de  

 deltagende virksomheder har 1) 	en samlet årlig omsætning på under 1 mia. kr. og  

 en samlet markedsandel for den pågældende vare eller  

 tjenesteydelse på under 10 pct., jf. stk. 3, eller 1) 	en samlet årlig omsætning på under 1 mia. kr. og  

 en samlet markedsandel for den pågældende vare eller  

 tjenesteydelse på under 10 pct., jf. dog stk. 2-4, eller 2) 	en samlet årlig omsætning på under 150 mio. kr.,  

 jf. dog stk. 2 og 3.
 2) 	en samlet årlig omsætning på under 150 mio. kr.,  

 jf. dog stk. 2 4.
Stk. 2. Undtagelsen i stk. 1, nr. 2, gælder ikke i  

 tilfælde, hvor Stk. 2. Undtagelserne i stk. 1 gælder ikke i  

 tilfælde, hvor 1) 	konkurrencen inden for samme branche begrænses af den samlede  

 virkning af lignende aftaler m.v. eller 1) 	virksomheder eller en sammenslutning af virksomheder aftaler,  

 vedtager eller på anden måde tilkendegiver, at der ved videresalg  

 i efterfølgende omsætningsled skal overholdes mindstepriser  

 eller  avancer, eller 2) 	virksomheder eller en sammenslutning af virksomheder aftaler,  

 vedtager eller på anden måde tilkendegiver, at der ved videresalg  

 i efterfølgende omsætningsled skal overholdes mindstepriser  

 eller -avancer.
 2) 	to eller flere virksomheder gennem aftale m.v. gennemfører  

 eller søger at gennemføre forudgående regulering af bud,  

 fastsætter eller søger at fastsætte betingelser for  

 åbning af bud, foretager eller søger at foretage udskydning af  

 bud, forpligter sig til forudgående anmeldelse af bud eller i  

 øvrigt forpligter sig til at samarbejde inden tilbudsgivningen.
 Stk. 3. Forbudet i § 6, stk. 1, gælder, uanset  

 stk. 1, for en aftale mellem virksomheder, en vedtagelse inden for en  

 sammenslutning af virksomheder og samordnet praksis mellem virksomheder, hvis  

 denne aftale m.v. sammen med lignende aftaler m.v. begrænser  

 konkurrencen.
 Stk. 3 og 4 bliver herefter til stk. 4 og  

 5.
 § 11. Det er forbudt for en eller flere virksomheder m.v. at  

 misbruge en dominerende stilling på det danske marked eller en del  

 heraf.
 § 11. Det er forbudt for en eller flere virksomheder m.v. at  

 misbruge en dominerende stilling.
 Stk. 2. I vurderingen af, hvorvidt en eller flere virksomheder  

 m.v. har en dominerende stilling, skal indgå undersøgelser af  

 efterspørgselssubstitutionen, udbudssubstitutionen og den potentielle  

 konkurrence.
 Stk. 2-4 bliver herefter til stk. 3-5.
Kapitel 4 Kapitel 4 Meddelelse om fusioner m.v.
Fusionskontrol § 12. Fusioner, virksomhedsovertagelser og  

 sammenlægninger af virksomheder skal meddeles til Konkurrencestyrelsen.  

 Dette gælder dog ikke, hvis fusionen, virksomhedsovertagelsen eller  

 sammenlægningen af virksomheder er mellem moder- og dattervirksomheder  

 eller mellem dattervirksomheder i samme koncern.
 Stk. 2. Erhvervsministeren fastsætter efter at have  

 indhentet udtalelse fra Konkurrencerådet nærmere regler om  

 meddelelsespligten efter stk. 1, herunder regler om, at visse fusioner  

 m.v. ikke skal meddeles.
 § 12 ophæves, og i stedet indsættes:
§ 12. Bestemmelserne i dette kapitel finder anvendelse  

 på fusioner, hvor 1)	de deltagende virksomheder tilsammen har en samlet årlig  

 omsætning i Danmark på mindst 3 mia. kr., og mindst to af de  

 deltagende virksomheder hver især har en samlet årlig  

 omsætning i Danmark på mindst 200 mio. kr., eller 2)	mindst én af de deltagende virksomheder har en samlet  

 årlig omsætning i Danmark på mindst 3 mia. kr., og mindst  

 én af de øvrige deltagende virksomheder har en samlet  

 årlig omsætning på verdensplan på mindst 3 mia.  

 kr.
 Stk. 2. Opstår en fusion gennem erhvervelse af dele af  

 en eller flere virksomheder, tages der ved beregningen af omsætningen i  

 stk. 1 for sælgerens eller sælgernes vedkommende kun hensyn  

 til den del af omsætningen, der vedrører de overtagne  

 aktiver.
 Stk. 3. Dog betragtes to eller flere erhvervelser, som  

 omhandlet i stk. 2, der finder sted inden for to år mellem samme  

 personer eller virksomheder som en enkelt fusion, der finder sted på  

 tidspunktet for den seneste transaktion.
 Stk. 4. Erhvervsministeren fastsætter efter at have  

 indhentet udtalelse fra Konkurrencerådet nærmere regler om  

 beregningen af omsætningen efter stk. 1, herunder regler om, at  

 for finansielle virksomheder skal de nævnte  

 omsætningsgrænser beregnes på grundlag af andre  

 værdier.
 Stk. 5. Bestemmelserne i dette kapitel finder ikke anvendelse  

 på fusioner, der er omfattet af fusionskontrolforordningen, medmindre  

 Europa-Kommissionen henviser sagen til Konkurrencerådets  

 behandling.
§ 12 a.
Ved en fusion forstås i denne lov:
1)	når to eller flere hidtil uafhængige virksomheder  

 sammensmeltes til én virksomhed, eller 2)	når en eller flere personer, som allerede kontrollerer mindst  

 én virksomhed, eller en eller flere virksomheder ved opkøb af  

 andele eller aktiver, gennem aftale eller på anden vis erhverver den  

 direkte eller indirekte kontrol over det hele eller dele af en eller flere  

 andre virksomheder.
 Stk. 2. Oprettelse af et joint venture, som på et varigt  

 grundlag varetager en selvstændig erhvervsvirksomheds samtlige  

 funktioner, udgør en fusion efter stk. 1, nr. 2.
 Stk. 3. Efter denne lov opnås kontrol over en virksomhed  

 gennem rettigheder, aftaler eller på andre måder, som enkeltvis  

 eller tilsammen, giver mulighed for at få afgørende indflydelse  

 på virksomhedens drift.
 Stk. 4. Der foreligger ikke en fusion i henhold til  

 stk. 1:
1)	når kreditinstitutter, andre finansielle virksomheder eller  

 forsikringsselskaber, hvis sædvanlige virksomhed indbefatter  

 transaktioner og handel med værdipapirer for egen eller fremmed  

 regning, midlertidigt er i besiddelse af andele, som de har erhvervet i en  

 virksomhed med henblik på videresalg, for så vidt de ikke  

 udøver den til disse andele knyttede stemmeret med henblik på at  

 fastlægge virksomhedens konkurrencemæssige adfærd eller  

 alene udøver denne stemmeret med det formål at forberede hel  

 eller delvis afhændelse af denne virksomhed eller af dens aktiver eller  

 afhændelse af disse andele, og afhændelsen sker senest et  

 år efter erhvervelsen, 2)	når kontrollen erhverves af en person, der efter lovgivningen  

 om konkurs m.v. kan råde over virksomheden, eller 3)	når de i stk. 1, nr. 2, nævnte transaktioner  

 gennemføres af holdingselskaber, som defineret i  

 årsregnskabsdirektivet, dog med den begrænsning, at de  

 stemmerettigheder, der er knyttet til de andele, de er i besiddelse af,  

 navnlig i forbindelse med udnævnelse af medlemmer af ledelsesorganerne  

 og tilsynsorganerne i de virksomheder, hvor de har andele, kun benyttes til  

 at bevare den fulde værdi af disse investeringer og ikke til direkte  

 eller indirekte at bestemme den konkurrencemæssige adfærd i disse  

 virksomheder.
Stk. 5. Konkurrencerådet kan efter anmodning  

 forlænge fristen i stk. 4, nr. 1, hvis kreditinstituttet, den  

 finansielle virksomhed eller forsikringsselskabet godtgør, at der ikke  

 har været rimelig mulighed for at foretage afhændelsen inden for  

 den fastsatte frist § 12 b.
En fusion, der er omfattet af denne lov, skal anmeldes  

 til Konkurrencestyrelsen senest en uge efter aftalens indgåelse,  

 offentliggørelse af overtagelses- eller ombytningstilbudet eller  

 erhvervelsen af kontrol.
Den første af disse begivenheder vil  

 være afgørende for beregning af fristen efter 1. pkt.
Stk. 2. Konkurrencestyrelsen kan offentliggøre, at der  

 er anmeldt en fusion.
Offentliggørelsen omfatter navnene på  

 deltagerne i fusionen, fusionens art og de berørte økonomiske  

 sektorer.
 Stk. 3. Erhvervsministeren fastsætter efter at have  

 indhentet udtalelse fra Konkurrencerådet nærmere regler om  

 anmeldelse af fusioner, herunder regler om brug af særlige  

 anmeldelsesskemaer.
§ 12 c.
Konkurrencerådet træffer afgørelse  

 om, hvorvidt en fusion, der er anmeldelsespligtig i henhold til § 12 b,  

 stk. 1, eller som af Europa-Kommissionen er henvist til  

 Konkurrencerådets behandling, jf. § 12, stk. 5, kan godkendes  

 eller forbydes.
 Stk. 2. En fusion, hvorved en eller flere virksomheder ikke  

 skaber eller styrker en dominerende stilling, der bevirker, at den effektive  

 konkurrence hæmmes betydeligt, skal godkendes.
 Stk. 3. I det omfang, hvor oprettelsen af et joint venture,  

 som udgør en fusion efter § 12 a, stk. 2, tillige har til  

 formål eller til følge at samordne fortsat uafhængige  

 virksomheders konkurrenceadfærd, vurderes denne samordning efter  

 kriterierne i § 6, stk. 1, og § 8, stk. 1, for at  

 fastslå, om transaktionen kan godkendes.
 Stk. 4. Ved vurderingen efter stk. 3 tager  

 Konkurrencerådet navnlig hensyn til:
1)	om der samtidig findes to eller flere stiftende virksomheder, som  

 på markant vis gør sig gældende på samme marked som  

 det pågældende joint venture eller på et marked i et  

 tidligere eller efterfølgende led i forhold til dette marked eller  

 på et beslægtet marked, som er nært forbundet med dette  

 marked, og 2)	om de deltagende virksomheder i kraft af deres samordning, der  

 direkte skyldes oprettelsen af det pågældende joint venture, har  

 mulighed for at hindre konkurrencen for en væsentlig del af de  

 pågældende varer eller tjenesteydelser.
 Stk. 5. En fusion, der er omfattet af denne lov, må ikke  

 gennemføres, før Konkurrencerådet har godkendt denne i  

 henhold til stk. 1. Dette er ikke til hinder for gennemførelsen  

 af et offentligt overtagelses- eller ombytningstilbud, der i henhold til  

 § 12 b, stk. 1, er anmeldt til Konkurrencestyrelsen, for så  

 vidt erhververen ikke udøver de stemmerettigheder, der er knyttet til  

 de erhvervede andele, eller kun udøver dem med henblik på at  

 bevare den fulde værdi af sin investering på grundlag af en  

 dispensation fra Konkurrencerådet, jf. stk. 6.
 Stk. 6. Konkurrencerådet kan dispensere fra bestemmelsen  

 i stk. 5 og kan i den forbindelse knytte vilkår eller udstede  

 påbud med henblik på at sikre en effektiv konkurrence.
§ 12 d.
Senest fire uger efter modtagelsen af en  

 fuldstændig anmeldelse i henhold til § 12 b, stk. 1, eller  

 § 12, stk. 5, træffer Konkurrencerådet afgørelse  

 om en fusions godkendelse eller beslutning om særskilt  

 undersøgelse heraf.
 Stk. 2. Såfremt Konkurrencerådet i henhold til  

 stk. 1 har truffet beslutning om indledning af særskilt  

 undersøgelse af en fusion, træffes afgørelse om  

 godkendelse eller forbud i henhold til § 12 c, stk. 1, senest tre  

 måneder efter modtagelsen af en fuldstændig anmeldelse.
 Stk. 3. Har Konkurrencerådet ikke truffet  

 afgørelse inden for de frister, som fremgår af stk. 1 og 2,  

 betragtes dette som en afgørelse om godkendelse af fusionen.  

 Konkurrencerådet kan i ganske særlige tilfælde afbryde  

 fristerne efter stk. 1 og 2, herunder med henblik på at indhente  

 yderligere oplysninger, jf. § 17.
§ 12 e.
Konkurrencerådet kan til godkendelsen af en  

 fusion, § 12 c, stk. 2, knytte vilkår eller udstede  

 påbud, herunder for at sikre, at de deltagende virksomheder opfylder de  

 tilsagn, de har givet over for Konkurrencerådet for at fjerne de  

 skadelige virkninger af fusionen.
 Stk. 2. Vilkår eller påbud kan bl.a. bestå  

 i, at de deltagende virksomheder skal:
1)	afhænde en virksomhed, dele af en virksomhed, aktiver eller  

 andre ejerinteresser, 2)	indrømme tredjepartsadgang, eller 3)	foretage andre foranstaltninger, som kan fremme en effektiv  

 konkurrence.
§ 12 f.
Konkurrencerådet kan tilbagekalde en godkendelse  

 af en fusion:
1)	når Konkurrencerådets afgørelse i  

 væsentligt omfang bygger på urigtige eller vildledende  

 oplysninger, som kan tilskrives en eller flere af de deltagende virksomheder,  

 eller 2)	hvis de deltagende virksomheder undlader at efterkomme vilkår  

 eller påbud, jf. § 12 e, stk. 1.
§ 12 g.
Konkurrencerådet kan ved beslutning om at  

 forbyde en fusion efter § 12 c, stk. 1, som allerede er  

 gennemført, udstede påbud om en deling af de overtagne eller  

 fusionerede virksomheder eller aktiver eller ophør af den fælles  

 kontrol eller enhver anden forholdsregel, som vil kunne genoprette en  

 effektiv konkurrence.
 § 13. Lov om offentlighed i forvaltningen gælder ikke  

 for sager efter denne lov bortset fra sager om fastsættelse af  

 bestemmelser efter § 2, stk. 6, 2. pkt., § 5, stk. 2,  

 § 7, stk. 3 og stk. 4, 2. pkt., § 8, stk. 2, 2.  

 pkt., § 9, 2. pkt., § 10, § 11, stk. 4, 2. pkt.,  

 § 12, stk. 2, § 14, stk. 3, § 18, stk. 2, 2.  

 pkt., og § 21, stk. 3.
 § 13. Lov om offentlighed i forvaltningen gælder ikke  

 for sager efter denne lov bortset fra sager om fastsættelse af  

 bestemmelser efter § 5, stk. 2, § 7, stk. 4 og  

 stk. 5, 2. pkt., § 8, stk. 2, 2. pkt., § 9, 2. pkt.,  

 § 10, § 11, stk. 5, 2. pkt., § 12, stk. 4, § 12  

 b, stk. 3, § 14, stk. 3, § 18, stk. 2, 2. pkt., 18  

 a, stk. 3 og § 21, stk. 3. Dog finder § 4, stk. 2,  

 og § 6 i lov om offentlighed i forvaltningen tilsvarende anvendelse på  

 sager efter denne lov. 1. og 2. pkt. gælder tillige, når  

 oplysninger tilvejebragt efter denne lov er videregivet til en anden  

 forvaltningsmyndighed.
 Stk. 2. Konkurrencerådets henvendelser og vedkommende  

 myndigheders svar efter § 2, stk. 5, anmeldelser efter § 2,  

 stk. 6, 1. pkt., samt afgørelser truffet i medfør af loven  

 kan offentliggøres.
 Stk. 2. Pågældende myndigheds afgørelse  

 efter § 2, stk. 4, 1. pkt., Konkurrencerådets henvendelser og  

 myndighedernes svar efter § 2, stk. 5, samt rådets  

 afgørelser truffet i medfør af loven skal  

 offentliggøres.
 § 14. Konkurrencerådet påser overholdelsen af  

 denne lov og de forskrifter, der er udstedt i medfør af loven, jf. dog  

 § 2, stk. 4. Konkurrencerådet kan behandle sager  ..
§ 14. Konkurrencerådet påser overholdelsen af  

 denne lov og de forskrifter, der er udstedt i medfør af loven, jf. dog  

 § 2, stk. 4, 1. pkt.
Konkurrencerådet kan  

 behandle sager .
§ 15. Konkurrencerådet består af en formand og 18  

 medlemmer.
Formanden udnævnes af kongen for en periode af op til 4  

 år.
De øvrige medlemmer udnævnes af erhvervsministeren for  

 en periode på op til 4 år.
Rådet skal omfatte et alsidigt  

 kendskab til offentlig og privat erhvervsvirksomhed, herunder juridiske,  

 økonomiske, finansielle og forbrugermæssige forhold.
Formanden  

 og otte af rådets medlemmer skal være uafhængige af  

 erhvervs- og forbrugerinteresser.
Et af disse medlemmer skal have  

 særlig indsigt i statslig erhvervsvirksomhed.
Efter erhvervsministerens  

 nærmere bestemmelse udnævnes syv medlemmer efter indstilling fra  

 erhvervsorganisationer, ét medlem efter indstilling fra  

 forbrugerorganisationer og to medlemmer med særlig indsigt i offentlig  

 erhvervsvirksomhed efter indstilling fra de kommunale organisationer.
 Stk. 5. Erhvervsministeren udpeger faste stedfortrædere  

 for Konkurrencerådets medlemmer.
§ 15. Konkurrencerådet består af syv faste  

 medlemmer, herunder en formand, der alle skal være uafhængige af  

 erhvervs- og forbrugerinteresser, samt efter ministerens nærmere  

 bestemmelse et antal medlemmer, der udnævnes efter indstilling fra  

 erhvervsorganisationer, forbrugerorganisationer og kommunale organisationer.  

 Formanden udnævnes af kongen for en periode på op til fire  

 år.
De øvrige medlemmer udnævnes af erhvervsministeren for  

 en periode på op til fire år.
Rådet skal omfatte et  

 alsidigt kendskab til offentlig og privat erhvervsvirksomhed, herunder  

 juridiske, økonomiske, finansielle og forbrugermæssige  

 forhold.
Stk. 2. De syv faste medlemmer afgør sager efter loven  

 og afgiver udtalelser til erhvervsministeren, forinden denne udsteder  

 nærmere regler efter loven.
De øvrige medlemmer kan give  

 møde under behandlingen af sager, som har særlig interesse for  

 det pågældende medlem, såfremt medlemmet ønsker at  

 afgive indlæg.
De øvrige medlemmer deltager ikke i de syv faste  

 medlemmers rådslagninger.
 § 16. De påbud, som Konkurrencerådet efter  

 § 6, stk. 4, og § 11, stk. 3, kan udstede med henblik  

 på at bringe de skadelige virkninger af konkurrencebegrænsninger  

 til ophør, kan bl.a. omfatte:...
 § 16. De påbud, som Konkurrencerådet efter  

 § 6, stk. 4, og § 11, stk. 4, kan udstede med henblik  

 på at bringe de skadelige virkninger af konkurrencebegrænsninger  

 til ophør, kan bl.a. omfatte:...
§ 18. Konkurrencestyrelsen kan efter retskendelse og mod  

 behørig legitimation til brug for rådets virksomhed efter  

 loven § 18. Konkurrencestyrelsen kan efter retskendelse og mod  

 behørig legitimation til brug for rådets virksomhed efter  

 loven 1)	på stedet gøre sig bekendt med og tage kopi af enhver  

 oplysning, herunder regnskaber, regnskabsmaterialer, bøger, andre  

 forretningspapirer og elektronisk lagrede data, og 1)	på stedet gøre sig bekendt med og tage kopi af enhver  

 oplysning, herunder regnskaber, regnskabsmaterialer, bøger, andre  

 forretningspapirer og elektronisk lagrede data, 2)	få adgang til en virksomheds eller sammenslutnings lokaler og  

 transportmidler.
2)	kræve mundtlige forklaringer på stedet, og 3)	få adgang til en virksomheds eller sammenslutnings lokaler og  

 transportmidler.
§ 18 a.
Konkurrencestyrelsen kan til andre landes  

 konkurrencemyndigheder under forbehold om gensidighed videregive oplysninger,  

 som er omfattet af Konkurrencestyrelsens tavshedspligt, og som er  

 nødvendige for at fremme håndhævelsen af disse landes  

 konkurrencelovgivning, herunder med henblik på at opfylde Danmarks  

 bilaterale eller multilaterale forpligtelser.
 Stk. 2. Ved videregivelse af oplysninger til myndigheder i  

 medfør af stk. 1 skal Konkurrencestyrelsen betinge videregivelsen  

 af, at oplysningerne:
1)	er undergivet en tilsvarende tavshedspligt hos modtageren, 2)	udelukkende anvendes til det formål, som er fastsat i en  

 gældende bilateral eller multilateral aftale, såfremt  

 udvekslingen finder sted i medfør heraf, og 3)	kun kan videregives med udtrykkeligt samtykke fra  

 Konkurrencestyrelsen og kun til det formål, som samtykket  

 omfatter.
 Stk. 3. Erhvervsministeren kan fastsætte nærmere  

 regler om Konkurrencestyrelsens videregivelse til udenlandske myndigheder af  

 oplysninger, der er omfattet af Konkurrencestyrelsens tavshedspligt.
 § 19. Konkurrencerådets afgørelser truffet efter  

 § 2, stk. 1 og stk. 6, 1. pkt., § 5, stk. 1,  

 § 6, § 7, § 8, stk. 1 og 3-5, § 9, § 11,  

 § 12, stk. 1, § 13, stk. 4, § 16 og § 27,  

 stk. 4, 2. pkt., kan påklages til  

 Konkurrenceankenævnet.
 § 19. Konkurrencerådets afgørelser truffet efter  

 § 2, stk. 1, § 3, 1. pkt., § 5, stk. 1, § 6,  

 stk. 1 og stk. 4, § 7, stk. 1-3, § 8, stk. 1 og  

 stk. 3-5, § 9, § 11, stk. 1, stk. 4 og stk. 5,  

 1. pkt., § 12 a, stk. 5, § 12 b, stk. 1, 1. pkt.,  

 § 12 c, stk. 1-3, og stk. 6, § 12 d, stk. 3, 1.  

 pkt., § 12 e, stk. 1, § 12 f, § 12 g, § 13, stk. 4,  

 § 16, § 23 a, stk. 2, jf. stk. 1, og § 27, stk. 4,  

 2. pkt., kan påklages til Konkurrenceankenævnet.
 § 22. Undlader nogen at give de oplysninger, som  

 Konkurrencerådet kan kræve efter denne lov, eller at efterkomme  

 et påbud meddelt i medfør af denne lov, kan rådet som  

 tvangsmiddel pålægge den pågældende daglige eller  

 ugentlige bøder, der kan inddrives ved udpantning.
 § 22. Undlader nogen at give de oplysninger, som  

 Konkurrencerådet kan kræve efter denne lov, eller at efterkomme  

 et vilkår eller et påbud meddelt i medfør af denne lov,  

 kan rådet som tvangsmiddel pålægge den  

 pågældende daglige eller ugentlige bøder, der kan  

 inddrives ved udpantning.
§ 23. Medmindre højere straf er forskyldt efter anden  

 lovgivning, straffes med bøde den, der forsætligt eller groft  

 uagtsomt § 23. Medmindre højere straf er forskyldt efter anden  

 lovgivning, straffes med bøde den, der forsætligt eller groft  

 uagtsomt 1)	overtræder § 6, stk. 1, 1)	overtræder § 6, stk. 1, 2)	overtræder § 11, stk. 1, hvis den  

 pågældende virksomhed inden for de seneste 5 år har  

 fået et påbud vedrørende et tilsvarende misbrug af  

 dominerende stilling, jf. § 11, stk. 3, 2)	overtræder et vilkår meddelt i henhold til § 8,  

 stk. 3, 3. pkt., 3)	undlader meddelelse efter § 12, stk. 1, 3)	overtræder § 11, stk. 1, 4)	undlader at efterkomme påbud udstedt efter § 6,  

 stk. 4, eller § 11, stk. 3, jf. § 16, 4)	undlader at anmelde en fusion eller anmelder en fusion for sent i  

 henhold til § 12 b, stk. 1, 5)	afgiver urigtige eller vildledende oplysninger til  

 Konkurrencerådet eller Konkurrenceankenævnet eller fortier  

 forhold af betydning for den pågældende sag eller 5)	gennemfører en fusion på trods af et forbud herimod i  

 henhold til § 12 c, stk. 1, overtræder forbudet mod  

 gennemførelse af en fusion inden godkendelse heraf i henhold til  

 § 12 c, stk. 5, 1. pkt., overtræder et vilkår eller  

 påbud efter § 12 c, stk. 6, eller efter § 12 e,  

 stk. 1, eller overtræder et påbud meddelt i henhold til  

 § 12 g, 6)	undlader at efterkomme krav efter § 17.
6)	undlader at efterkomme påbud udstedt efter § 6,  

 stk. 4, eller § 11, stk. 4, jf. § 16, 7)	undlader at efterkomme krav efter § 17, 8)	afgiver urigtige eller vildledende oplysninger til  

 Konkurrencestyrelsen, Konkurrencerådet eller  

 Konkurrenceankenævnet eller fortier forhold af betydning for den  

 pågældende sag, eller 9)	overtræder forbudet i EF-traktatens artikel 81, stk. 1,  

 eller forbudet i artikel 82, jf. § 23 a, stk. 1.
Kapitel 9 EU-konkurrencereglerne § 23 a.
Konkurrencerådet påser overholdelsen af  

 bestemmelserne i EF-traktatens artikel 81 og artikel 82 som national  

 kompetent myndighed i henhold til forordninger og direktiver udstedt i  

 medfør af traktatens artikel 83 og i henhold til traktatens artikel  

 84. Ved udøvelse af denne kompetence som national kompetent  

 konkurrencemyndighed anvendes EF-traktatens artikel 81, stk. 1, og  

 artikel 82 direkte på aftaler m.v., henholdsvis misbrug af dominerende  

 stilling, som påvirker samhandelen mellem medlemsstaterne.
 Stk. 2. Bestemmelserne i denne lovs kapitel 2, 3, 5, 6, 7 og 8  

 finder i øvrigt anvendelse på udøvelse af  

 Konkurrencerådets kompetence, jf. stk. 1, i det omfang  

 forordninger og direktiver udstedt i medfør af EF-traktatens artikel  

 83 ikke er til hinder herfor.
 Stk. 3. Konkurrencestyrelsen underretter Europa-Kommissionen,  

 inden der træffes afgørelse efter stk. 1.
§ 27. --- § 27, stk. 5, ophæves.
 Stk. 5. Offentlig regulering, som er omfattet af § 2,  

 stk. 6, og som er gældende på tidspunktet for lovens  

 ikrafttrædelse, skal anmeldes til Konkurrencerådet inden den 1.  

 juli 1998.
§ 2 Loven træder i kraft den 1. oktober 2000. Dog træder § 1,  

 nr. 16, i kraft den 1. juli 2000.
Bilag 2 EF-Traktatens artikel 81 (tidligere artikel 85) 1. Alle aftaler mellem virksomheder, alle vedtagelser  

 inden for sammenslutninger af virksomheder og alle former for samordnet  

 praksis, der kan påvirke handelen mellem Medlemsstater, og som har til  

 formål eller til følge at hindre, begrænse eller fordreje  

 konkurrencen inden for fællesmarkedet, er uforenelige med  

 fællesmarkedet og forbudt, navnlig sådanne, som består  

 i:
a)	direkte eller indirekte fastsættelse af købs- eller  

 salgspriser eller af andre forretningsbetingelser, b)	begrænsning af eller kontrol med produktion, afsætning,  

 teknisk udvikling eller investeringer, c)	opdeling af markeder eller forsyningskilder, d)	anvendelse af ulige vilkår for ydelser af samme værdi  

 over for handelspartnere, som derved stilles ringere i konkurrencen, e)	at det stilles som vilkår for indgåelse af en aftale, at  

 medkontrahenten godkender tillægsydelser, som efter deres natur eller  

 ifølge handelssædvane ikke har forbindelse med aftalens  

 genstand.
 2. De aftaler eller vedtagelser, som er forbudt i  

 medfør af denne artikel, har ingen retsvirkning.
 3. Bestemmelserne i stk. 1 kan dog erklæres  

 uanvendelige på:
enhver aftale eller kategori af aftaler mellem virksomheder, enhver vedtagelse eller kategori af vedtagelser inden for  

 sammenslutninger af virksomheder, og enhver samordnet praksis eller kategori deraf, som bidrager til at forbedre produktionen eller  

 fordelingen af varerne eller til at fremme den tekniske eller  

 økonomiske udvikling, samtidig med at de sikrer forbrugerne en rimelig  

 andel af fordelen herved, og uden at der:
a)	pålægges de pågældende virksomheder  

 begrænsninger, som ikke er nødvendige for at nå disse  

 mål; b)	gives disse virksomheder mulighed for at udelukke konkurrencen for  

 en væsentlig del af de pågældende varer.
EF-Traktatens artikel 82 (tidligere artikel 86) En eller flere virksomheders misbrug af en dominerende  

 stilling på fællesmarkedet eller en væsentlig del heraf er  

 uforenelig med fællesmarkedet og forbudt i den udstrækning,  

 samhandelen mellem Medlemsstater herved kan påvirkes.
 Misbrug kan især bestå i:
a)	direkte eller indirekte påtvingelse af urimelige købs-  

 eller salgspriser eller af andre urimelige forretningsbetingelser, b)	begrænsning af produktion, afsætning eller teknisk  

 udvikling til skade for forbrugerne, c)	anvendelse af ulige vilkår for ydelser af samme værdi  

 over for handelspartnere, som derved stilles ringere i konkurrencen, d)	at det stilles som vilkår for indgåelse af en aftale, at  

 medkontrahenten godkender tillægsydelser, som efter deres natur eller  

 ifølge handelssædvane ikke har forbindelse med aftalens  

 genstand.
