Nr LSF 243 Forslag til Lov om offentlig mobilkommunikation(* 1) Fremsat af forskningsministeren (Frank Jensen) den 16. april 1995 Vedtaget ved tredjebehandling den 31. maj 1996 Lov nr. 468 af 12/06/1996 Kapitel 1 Lovens anvendelsesområde § 1. Loven finder anvendelse på offentlige mobilkommunikationsnet  

 med tilhørende basale tjenester, hvor det på grund af knappe  

 frekvensressourcer er nødvendigt at udstede et begrænset antal tilladelser.
 Stk. 2. Forskningsministeren træffer beslutning om, hvilke  

 mobilkommunikationsnet med tilhørende basale tjenester der er reguleret af  

 stk. 1.
 Stk. 3. Loven finder desuden anvendelse på offentlige  

 mobilkommunikationstjenester, der udbydes på grundlag af de i stk. 1 nævnte  

 mobilkommunikationsnet.
Kapitel 2 Tilladelser m.v.
 § 2. Etablering og drift af mobilkommunikationsnet med tilhørende  

 basale tjenester som nævnt i § 1, stk. 1, kræver, at Telestyrelsen udsteder  

 tilladelse dertil.
 Stk. 2. Enhver kan udbyde offentlige mobilkommunikationstjenester  

 som nævnt i § 1, stk. 3.
 § 3. Telestyrelsen udsteder efter offentligt udbud, jf. kapitel 3,  

 tilladelser til etablering og drift af offentlige mobilkommunikationsnet  

 omfattet af § 1, stk. 1, med tilhørende basale tjenester.
 § 4. Telestyrelsen udsteder til Tele Danmark A/S tilladelse til  

 etablering og drift af de offentlige analoge mobilnet NMT450 og NMT900 og det  

 offentlige analoge personsøgenet OPS og de dertil hørende basale tjenester.
§ 5. En tilladelse udstedt i medfør af §§ 3 eller 4 meddeles for  

 en periode på 10 år.
Hvis tilladelsen ikke er tilbagekaldt, løber den uden  

 ansøgning videre i perioder af 10 år.
En tilladelse kan tilbagekaldes med et  

 varsel på 1 år før en 10-års-periodes udløb.
 Stk. 2. Telestyrelsen kan med et forudgående varsel på 1 år hvert  

 5. år fastsætte nye vilkår i tilladelsen.
 § 6. Telestyrelsen kan tilbagekalde en tilladelse, der er meddelt  

 i medfør af §§ 3 eller 4, hvis tilladelsesindehaveren træder i  

 betalingsstandsning eller i likvidation eller kommer under konkurs.
 Stk. 2. Telestyrelsen kan med 1 års varsel tilbagekalde en  

 tilladelse, hvis det ud fra en samlet vurdering af det pågældende nets  

 frekvensøkonomi sammenholdt med antallet af tilsluttede brugere og eventuelle  

 alternative anvendelsesmuligheder for de pågældende radiofrekvenser skønnes  

 hensigtsmæssigt.
 § 7. Tilladelser kan kun overdrages helt eller delvis til andre,  

 hvis tilladelsesindehaveren inden overdragelsen har indhentet Telestyrelsens  

 godkendelse heraf.
 Stk. 2. Overdragelser efter stk. 1 omfatter også indirekte  

 overdragelser, herunder overdragelse af aktier, anparter eller andre  

 ejerinteresser, der medfører ændringer med hensyn til den bestemmende  

 indflydelse over tilladelsesindehaveren.
 § 8. Hvis en tilladelse givet i medfør af §§ 3 eller 4 opgives af  

 tilladelsesindehaveren eller tilbagekaldes af Telestyrelsen, kan en ny  

 tilladelse meddeles efter offentligt udbud.
Kapitel 3 Udbud af tilladelser til at etablere og drive mobilkommunikationsnet og -tjenester § 9. Forskningsministeren fastsætter forud for hvert offentligt  

 udbud med henblik på udstedelse af tilladelser i medfør af §§ 3 eller 4  

 nærmere regler for Telestyrelsens udbudsforretning, herunder rammer for den  

 tidsplan m.v., det enkelte udbud skal følge, samt rammer for, i hvilket  

 omfang udbudsbetingelserne skal forelægges for ministeren til godkendelse.
Stk. 2. Forskningsministeren fastsætter nærmere regler om rammerne  

 for udformning af udbudsmateriale og de overordnede kriterier for udvælgelse  

 af tilladelsesindehavere.
Der kan blandt andet fastsættes regler om:
 1) Hvilke typer tilladelser der skal være omfattet af udbudsforretningen.
 2) Det tilsigtede udbud af ydelser til slutbrugere og til andre net- og  

 tjenesteudbydere, herunder kvalitet og priser for disse ydelser.
 3) Nettenes udbygningsgrad, herunder geografisk og tidsmæssigt.
 4) Vurdering af tilbud, herunder krav om, at tilbudsgiveren har et  

 tilstrækkeligt økonomisk og teleteknisk grundlag for at drive et  

 mobilkommunikationsnet med tilhørende basale tjenester og kan sandsynliggøre,  

 at tilbudsgiveren kan efterleve sit tilbud.
 5) Effektiv frekvensudnyttelse.
 6) Tekniske kvalitetskrav.
 § 10. Senest 15 måneder efter, at forskningsministeren i medfør af  

 § 1, stk. 2, har truffet beslutning om, at en ikke tidligere udbudt  

 mobilkommunikationsteknologi er omfattet af denne lov, og har fastsat nærmere  

 regler i henhold til § 9, skal der være gennemført en udbudsforretning.
Stk. 2. En potentiel udbyder af mobilkommunikationsnet, der  

 anmoder om, at der foretages et fornyet udbud af en tidligere udbudt  

 mobilkommunikationsteknologi, hvor der fortsat er tilstrækkelige  

 frekvensressourcer til yderligere tilladelsesindehavere, skal fremlægge  

 dokumentation for at have et tilstrækkeligt økonomisk og teleteknisk grundlag  

 for at drive et mobilkommunikationsnet.
Telestyrelsen træffer afgørelse om,  

 hvorvidt den fremlagte dokumentation er tilstrækkelig.
Hvis Telestyrelsen  

 skønner, at den fremlagte dokumentation ikke er tilstrækkelig, kan  

 Telestyrelsen kræve, at der fremlægges yderligere dokumentation.
Træffer  

 Telestyrelsen beslutning om, at den potentielle udbyder af  

 mobilkommunikationsnet opfylder de nævnte økonomiske og teletekniske krav,  

 skal et udbud være gennemført senest 2 år efter, at afgørelsen er truffet.
Kapitel 4 Generelle vilkår for tilladelsesindehaveres virksomhed § 11. Telestyrelsen fastsætter de nærmere vilkår for tilladelser  

 efter §§ 3 og 4. I vilkårene kan indgå:
 1) Overholdelse af EU-regler og EU-henstillinger på området.
 2) Overholdelse af relevante vedtagelser truffet i det internationale  

 samarbejde på telekommunikationsområdet.
 3) Vederlagsfri medvirken fra netudbyderens side i internationale  

 samarbejdsorganisationer samt specifikationsarbejde for  

 mobilkommunikationsnet og -tjenester.
 4) Effektiv udnyttelse af radiofrekvensspektret, herunder at tildeling  

 eller ibrugtagning af yderligere frekvenser eller inddragelse af tidligere  

 tildelte frekvenser skal ske på baggrund af en vurdering af den aktuelle  

 udnyttelsesgrad set i forhold til grænseværdier herfor fastsat i medfør af  

 stk. 4 og 5, at relevante tekniske bestemmelser i forbindelse med udstedelse  

 af tilladelser i henhold til lov om radiokommunikation skal overholdes, samt  

 at frekvenser tildeles eller ibrugtages blokvis.
 5) Forstyrrelsesmæssige forhold, herunder at kunne pålægge operatørerne  

 pligt til at søge forstyrrelser afhjulpet samt pligt til at medvirke ved  

 dækning af de hermed forbundne udgifter.
 6) Oplysningspligt om økonomiske, statistiske og øvrige forhold af  

 betydning for tilsynsmyndighedens arbejde.
 7) Overholdelse af tekniske kvalitetskrav og udbud af net og tilhørende  

 basale tjenester, herunder dækningsforhold.
Stk. 2. I en tilladelse i henhold til § 3 kan der endvidere  

 fastsættes vilkår på grundlag af de afgivne tilbud, jf. kapitel 3, eller  

 tilkendegivelser i forbindelse med udvælgelsen af tilladelsesindehavere på  

 grundlag af det offentlige udbud.
Vilkår vedrørende det tilbudte udbud af  

 tjenester til slutbrugerne, herunder kvaliteten af tjenesterne, priser m.v.,  

 vil maksimalt kunne udstrækkes til at gælde i 1 år efter, at  

 tilladelsesindehaveren har nået den i tilladelsen fastsatte geografiske og  

 befolkningsmæssige udbygningsgrad, dog således at disse vilkår som minimum er  

 gældende i 2 år efter udstedelsen af tilladelsen.
 Stk. 3. Telestyrelsen fastsætter nærmere regler om en metode til  

 beregning af grænseværdier for vurdering af frekvensudnyttelse.
 Stk. 4. Telestyrelsen fastsætter for hver mobilteknologi  

 grænseværdier for, hvornår en given frekvensudnyttelsesgrad vil kunne udløse  

 tildeling eller ibrugtagning af yderligere frekvenser eller inddragelse af  

 tidligere tildelte frekvenser.
 § 12. En tilladelsesindehaver skal imødekomme anmodninger fra  

 andre tilladelsesindehavere om at indgå nationale roamingaftaler, i det  

 omfang roaming er teknisk og økonomisk mulig, jf. stk. 3.
 Stk. 2. Nationale roamingaftaler skal indgås på kommercielle og  

 ikkediskriminerende vilkår.
 Stk. 3. Forskningsministeren fastsætter nærmere regler for, hvilke  

 former for national roaming der er omfattet af stk. 1 og 2.
 § 13. En tilladelsesindehaver skal give udbydere af  

 mobilkommunikationstjenester adgang til at udbyde sådanne tjenester via  

 tilladelsesindehaverens net med tilhørende basale tjenester.
Kapitel 5 Tilsynsmyndighed m.v.
 § 14. Telestyrelsen fører tilsyn med overholdelse af vilkår for  

 tilladelser udstedt i medfør af denne lov samt overholdelse af §§ 7, 12 og  

 13.
 Stk. 2. Telestyrelsen træffer afgørelse vedrørende manglende  

 overholdelse af de i stk. 1 nævnte bestemmelser og vilkår og kan i den  

 forbindelse meddele påbud til tilladelsesindehaverne.
 Stk. 3. Forskningsministeren kan ikke give Telestyrelsen  

 tjenestebefaling om varetagelsen af myndighedsopgaven vedrørende konkrete  

 sager om offentlige mobilkommunikationsnet og -tjenester eller om behandling  

 og afgørelse af enkeltsager efter denne lov eller regler udstedt med hjemmel  

 heri, herunder gennemførelse af konkrete udbudsforretninger eller udstedelse  

 af konkrete tilladelser.
 Stk. 4. Telestyrelsen kan pålægge en tilladelsesindehaver dagbøder  

 med henblik på at gennemtvinge opfyldelsen af påbud som nævnt i stk. 2. Der  

 er udpantningsret for beløbene.
Stk. 5. Telestyrelsen kan tilbagekalde en tilladelse, 1) hvis en tilladelsesindehaver ikke opfylder påbud som nævnt i stk. 2, 2) hvis en tilladelsesindehaver ikke betaler dagbøder pålagt i medfør af  

 stk. 4.
Kapitel 6 Klageadgang § 15. For Telebrugernævnet, der er oprettet i medfør af lov om  

 forsyningspligt og visse forbrugerforhold inden for telesektoren, kan  

 indbringes klager over Telestyrelsens afgørelser, herunder klager over  

 Telestyrelsens sagsbehandling, på følgende områder:
 1) Overholdelse af vilkår for udbud af tjenester til slutbrugere samt  

 manglende overholdelse af vilkår vedrørende priserne herfor, jf. § 11, stk.  

 2.
 2) Overholdelse af vilkår, abonnementsvilkår, priser m.v. som reguleret i  

 § 20, stk. 6, og regler udstedt i medfør af denne bestemmelse.
 Stk. 2. Telebrugernævnet kan meddele påbud til  

 tilladelsesindehavere.
 Stk. 3. Telebrugernævnet kan i forbindelse med afgørelser efter  

 stk. 1 og 2 pålægge en tilladelsesindehaver dagbøder med henblik på at  

 gennemtvinge opfyldelsen af påbud som nævnt i stk. 2. Der er udpantningsret  

 for beløbene.
Stk. 4. Telebrugernævnet kan pålægge Telestyrelsen at tilbagekalde  

 en tilladelse, 1) hvis en tilladelsesindehaver ikke opfylder påbud som nævnt i stk. 2,  

 eller 2) hvis en tilladelsesindehaver ikke betaler dagbøder pålagt i medfør af  

 stk. 3.
§ 16. For Teleklagenævnet, der er nedsat i medfør af lov om  

 konkurrenceforhold og samtrafik i telesektoren, kan indbringes klager over  

 Telestyrelsens afgørelser, herunder klager over Telestyrelsens sagsbehandling  

 på områder, der ikke er omfattet af § 15, og hvor der er truffet afgørelse i  

 medfør af denne lov.
Teleklagenævnet kan, når det træffer afgørelse, meddele  

 påbud til tilladelsesindehavere.
 Stk. 2. Teleklagenævnet kan i forbindelse med afgørelser efter  

 stk. 1 pålægge en tilladelsesindehaver dagbøder med henblik på at  

 gennemtvinge opfyldelsen af påbud som nævnt i stk. 1. Der er udpantningsret  

 for beløbene.
Stk. 3. Teleklagenævnet kan pålægge Telestyrelsen at tilbagekalde  

 en tilladelse, 1) hvis en tilladelsesindehaver ikke opfylder påbud som nævnt i stk. 1,  

 eller 2) hvis en tilladelsesindehaver ikke betaler dagbøder pålagt i medfør af  

 stk. 2.
Kapitel 7 Hemmeligholdelse m.v.
 § 17. Tilladelsesindehaverne samt disses ansatte skal  

 hemmeligholde al kommunikation via nettene.
 Stk. 2. Reglerne i straffelovens § 152 og §§ 152 d-152 f finder  

 tilsvarende anvendelse på den, der er eller har været beskæftiget hos en  

 tilladelsesindehaver eller hos tilladelsesindehaverens datterselskaber.
Kapitel 8 Omkostningsdækkende ydelse m.v.
 § 18. Telestyrelsen opkræver hos tilladelsesindehaverne en  

 omkostningsdækkende ydelse til dækning af de udgifter, som er forbundet med  

 Telestyrelsens administration m.v. af denne lov, administrative regler  

 udstedt i medfør heraf og administrative regler om disponering og tildeling  

 af numre m.v. udstedt i medfør af lov om visse forhold på  

 telekommunikationsområdet.
 Stk. 2. Hvis en tilbudsgiver, efter at udpegning som  

 tilladelsesindehaver har fundet sted, vælger at trække sit tilbud tilbage,  

 inden Telestyrelsen har meddelt den endelige tilladelse, kan tilbudsgiveren  

 pålægges at medvirke til betaling af udgifter, som Telestyrelsen har haft i  

 forbindelse med udbudet og udarbejdelsen af tilladelsen.
Kapitel 9 Straffebestemmelser § 19. Med bøde straffes den, der overtræder §§ 7, 12 og 13 samt  

 vilkår fastsat i en tilladelse i henhold til § 11.
Stk. 2. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune, en amtskommune eller et kommunalt fællesskab, jf. § 60 i lov om  

 kommunernes styrelse, kan der pålægges staten, kommunen, amtskommunen eller  

 det kommunale fællesskab bødeansvar.
Kapitel 10 Ikrafttrædelsesbestemmelser m.v.
 § 20. Loven træder i kraft den 1. juli 1996. §§ 12 og 13 træder  

 dog først i kraft den 1. marts 1997.
 Stk. 2. Lov om offentlig mobilkommunikation (GSM-mobilnet), jf.  

 lovbekendtgørelse nr. 502 af 22. juni 1995, ophæves med virkning fra den 1.  

 juli 1996.
 Stk. 3. Lov nr. 371 af 18. maj 1994 om offentlig personsøgning  

 (ERMES) ophæves med virkning fra den 1. juli 1996.
 Stk. 4. De tilladelser med tilhørende vilkår, der er meddelt i  

 medfør af lov om offentlig mobilkommunikation (GSM-mobilnet), jf. stk. 2,  

 løber uanset ophævelsen af denne lov videre indtil den 1. marts 1997. De  

 vilkår, der er fastsat for Tele Danmark A/S' udbud af OPS-, NMT450- og  

 NMT900-net med dertil hørende basale tjenester på grundlag af lov om visse  

 forhold på telekommunikationsområdet, løber uanset § 4 videre, indtil  

 tilladelser til disse net med dertil hørende basale tjenester er udstedt, jf.  

 stk. 5. Tildeling af nummerserier og adresser til OPS, NMT450 og NMT900 og  

 betaling herfor sker, indtil tilladelser er udstedt, på grundlag af regler  

 udstedt med hjemmel i § 3 og § 3 g i lov om visse forhold på  

 telekommunikationsområdet.
Stk. 5. Uanset bestemmelsen i § 8 vil udstedelse af nye  

 tilladelser til udbyderne af GSM-mobilnettene pr. 1. marts 1997 samt  

 udstedelse af tilladelse til Tele Danmark A/S på ERMES-området ikke kræve  

 offentligt udbud.
De nye tilladelser til udbyderne af GSM-mobilnettene, der  

 vil blive udstedt pr. 1. marts 1997, og tilladelserne til Tele Danmark A/S  

 vedrørende OPS-, NMT450- og NMT900-nettene, jf. § 4, vil uanset bestemmelsen  

 i § 5 blive udstedt for 5 år med virkning fra den 1. marts 1997. De  

 efterfølgende tilladelsesperioders varighed vil i overensstemmelse med § 5  

 være 10 år.
 Stk. 6. Forskningsministeren fastsætter regler for videreførelse  

 af dele af de gældende vilkår for de nuværende GSM-tilladelser vedrørende  

 takstprincipper, takstfastsættelse og tilhørende abonnementsvilkår fra den 1.  

 marts 1997 og frem til den 1. marts 1999. Forskningsministeren fastsætter  

 tilsvarende regler om videreførelse af dele af de gældende vilkår for den  

 nuværende regulering af takstprincipper, takstfastsættelse og tilhørende  

 abonnementsvilkår for NMT450, NMT900 og OPS.
 Stk. 7. §§ 14-16 gælder tilsvarende for udbudet af GSM-, OPS-,  

 NMT450- og NMT900-net med dertil hørende basale tjenester i henhold til stk.  

 4. § 19 gælder tilsvarende for overtrædelse af de vilkår, der er fastsat i  

 tilladelser til at etablere og drive GSM-net i medfør af lov om offentlig  

 mobilkommunikation (GSM-mobilnet) samt for de vilkår, der er fastsat i medfør  

 af lov om visse forhold på telekommunikationsområdet for OPS, NMT450 og  

 NMT900. § 18 gælder tilsvarende for udbudet af GSM-net med dertil hørende  

 basale tjenester i henhold til stk. 4.
 Stk. 8. Uanset ophævelsen af lov nr. 371 af 18. maj 1994 om  

 offentlig personsøgning (ERMES) kan Telestyrelsen i overensstemmelse med den  

 pågældende lovs § 9 opkræve gebyrer med henblik på dækning af de udgifter,  

 Telestyrelsen har afholdt i forbindelse med udbud af ERMES-tilladelser og  

 udarbejdelse af ERMES-tilladelser.
 § 21. Loven gælder ikke for Færøerne og Grønland.
Oprindeligt fremsat forslag Kapitel 1 Lovens anvendelsesområde § 1. Loven finder anvendelse på offentlige mobilkommunikationsnet  

 med tilhørende basale tjenester, hvor det på grund af knappe  

 frekvensressourcer er nødvendigt at udstede et begrænset antal tilladelser.
 Stk. 2. Forskningsministeren træffer beslutning om hvilke  

 mobilkommunikationsnet med tilhørende basale tjenester, der er reguleret af  

 stk. 1.
 Stk. 3. Loven finder desuden anvendelse på offentlige  

 mobilkommunikationstjenester, der udbydes på grundlag af de i stk. 1 nævnte  

 mobilkommunikationsnet.
Kapitel 2 Tilladelser m.v.
 § 2. Etablering og drift af mobilkommunikationsnet med tilhørende  

 basale tjenester som nævnt i § 1, stk. 1, kræver, at Telestyrelsen udsteder  

 tilladelse dertil.
 Stk. 2. Enhver kan udbyde offentlige mobilkommunikationstjenester  

 som nævnt i § 1, stk. 3.
 § 3. Telestyrelsen udsteder efter offentligt udbud, jf. kapitel 3,  

 tilladelser til etablering og drift af offentlige mobilkommunikationsnet  

 omfattet af § 1, stk. 1, med tilhørende basale tjenester.
 § 4. Telestyrelsen udsteder til Tele Danmark A/S tilladelse til  

 etablering og drift af de offentlige analoge mobilnet NMT450 og NMT900 og det  

 offentlige analoge personsøgenet OPS og de dertil hørende basale tjenester.
§ 5. En tilladelse udstedt i medfør af §§ 3 eller 4 meddeles for  

 en periode på 10 år.
Hvis tilladelsen ikke er tilbagekaldt, løber den uden  

 ansøgning videre i perioder af 10 år.
En tilladelse kan tilbagekaldes med et  

 varsel på 1 år før en 10 års periodes udløb.
 Stk. 2. Telestyrelsen kan med et forudgående varsel på 1 år hvert  

 5. år fastsætte nye vilkår i tilladelsen.
 § 6. Telestyrelsen kan tilbagekalde en tilladelse, der er meddelt  

 i medfør af §§ 3 eller 4, hvis tilladelsesindehaveren træder i  

 betalingsstandsning, likvidation eller kommer under konkurs.
 Stk. 2. Telestyrelsen kan med 1 års varsel tilbagekalde en  

 tilladelse, hvis det ud fra en samlet vurdering af det pågældende nets  

 frekvensøkonomi sammenholdt med antallet af tilsluttede brugere og eventuelle  

 alternative anvendelsesmuligheder for de pågældende radiofrekvenser skønnes  

 hensigtsmæssigt.
 § 7. Tilladelser kan kun overdrages helt eller delvist til andre,  

 hvis tilladelsesindehaveren inden overdragelsen har indhentet Telestyrelsens  

 godkendelse heraf.
 Stk. 2. Overdragelser efter stk. 1 omfatter også indirekte  

 overdragelser, herunder overdragelse af aktier, anparter eller andre  

 ejerinteresser, der medfører ændringer med hensyn til den bestemmende  

 indflydelse over tilladelsesindehaveren.
 § 8. Hvis en tilladelse givet i medfør af §§ 3 eller 4, opgives af  

 tilladelsesindehaveren eller tilbagekaldes af Telestyrelsen, kan en ny  

 tilladelse meddeles efter offentligt udbud.
Kapitel 3 Udbud af tilladelser til at etablere og drive mobilkommunikationsnet og -tjenester § 9. Forskningsministeren fastsætter forud for hvert offentligt  

 udbud med henblik på udstedelse af tilladelser i medfør af §§ 3 eller 4  

 nærmere regler for Telestyrelsens udbudsforretning, herunder rammer for den  

 tidsplan m.v. det enkelte udbud skal følge, samt rammer for i hvilket omfang  

 udbudsbetingelserne skal forelægges for ministeren til godkendelse.
Stk. 2. Forskningsministeren fastsætter nærmere regler om rammerne  

 for udformning af udbudsmateriale og de overordnede kriterier for udvælgelse  

 af tilladelsesindehavere.
Der kan blandt andet fastsættes regler om:
 1) Hvilke typer tilladelser der skal være omfattet af udbudsforretningen.
 2) Det tilsigtede udbud af ydelser til slutbrugere og til andre net- og  

 tjenesteudbydere, herunder kvalitet og priser for disse ydelser.
 3) Nettenes udbygningsgrad, herunder geografisk og tidsmæssigt.
 4) Vurdering af tilbud, herunder krav om at tilbudsgiveren har et  

 tilstrækkeligt økonomisk og teleteknisk grundlag for at drive et  

 mobilkommunikationsnet med tilhørende basale tjenester og kan sandsynliggøre,  

 at tilbudsgiveren kan efterleve sit tilbud.
 5) Effektiv frekvensudnyttelse.
 6) Tekniske kvalitetskrav.
 § 10. Senest 15 måneder, efter at forskningsministeren i medfør af  

 § 1, stk. 2, har truffet beslutning om, at en ikke tidligere udbudt  

 mobilkommunikationsteknologi er omfattet af denne lov og har fastsat nærmere  

 regler i henhold til § 9, skal der være gennemført en udbudsforretning.
Stk. 2. En potentiel udbyder af mobilkommunikationsnet, der  

 anmoder om, at der foretages et fornyet udbud af en tidligere udbudt  

 mobilkommunikationsteknologi, hvor der fortsat er tilstrækkelige  

 frekvensressourcer til yderligere tilladelsesindehavere, skal fremlægge  

 dokumentation for at have et tilstrækkeligt økonomisk og teleteknisk grundlag  

 for at drive et mobilkommunikationsnet.
Telestyrelsen træffer afgørelse om,  

 hvorvidt den fremlagte dokumentation er tilstrækkelig.
Hvis Telestyrelsen  

 skønner, at den fremlagte dokumentation ikke er tilstrækkelig, kan  

 Telestyrelsen kræve, at der fremlægges yderligere dokumentation.
Træffer  

 Telestyrelsen beslutning om, at den potentielle udbyder af  

 mobilkommunikationsnet opfylder de nævnte økonomiske og teletekniske krav,  

 skal et udbud være gennemført senest 2 år efter, at afgørelsen er truffet.
Kapitel 4 Generelle vilkår for tilladelsesindehaveres virksomhed § 11. Telestyrelsen fastsætter de nærmere vilkår for tilladelser  

 efter §§ 3 og 4. I vilkårene kan indgå:
 1) Overholdelse af EU-regler og EU-henstillinger på området.
 2) Overholdelse af relevante vedtagelser truffet i det internationale  

 samarbejde på telekommunikationsområdet.
 3) Vederlagsfri medvirken fra netudbyderens side i internationale  

 samarbejdsorganisationer samt specifikationsarbejde for  

 mobilkommunikationsnet og -tjenester.
 4) Effektiv udnyttelse af radiofrekvensspektret, herunder at tildeling  

 eller ibrugtagning af yderligere frekvenser eller inddragelse af tidligere  

 tildelte frekvenser skal ske på baggrund af en vurdering af den aktuelle  

 udnyttelsesgrad set i forhold til grænseværdier herfor fastsat i medfør af  

 stk. 4 og 5, at relevante tekniske bestemmelser i forbindelse med udstedelse  

 af tilladelser i henhold til lov om radiokommunikation skal overholdes, samt  

 at frekvenser tildeles eller ibrugtages blokvis.
 5) Forstyrrelsesmæssige forhold, herunder at kunne pålægge operatørerne  

 pligt til at søge forstyrrelser afhjulpet samt pligt til at medvirke ved  

 dækning af de hermed forbundne udgifter.
 6) Oplysningspligt om økonomiske, statistiske og øvrige forhold af  

 betydning for tilsynsmyndighedens arbejde.
 7) Overholdelse af tekniske kvalitetskrav og udbud af net og tilhørende  

 basale tjenester, herunder dækningsforhold.
 8) Medvirken til sikring af frit operatørvalg på grundlag af  

 samtrafikaftaler.
 9) Medvirken til sikring af uhindrede opkaldsmuligheder og muligheder for  

 samtrafik mellem offentlige telenet og teletjenester i såvel indland som  

 udland på grundlag af fælles nummer- og adresseplaner, herunder overordnede  

 rammer for tildeling af nummer- og adresseressourcer.
Stk. 2. I en tilladelse i henhold til § 3 kan der endvidere  

 fastsættes vilkår på grundlag af de afgivne tilbud, jf. kapitel 3, eller  

 tilkendegivelser i forbindelse med udvælgelsen af tilladelsesindehavere på  

 grundlag af det offentlige udbud.
Vilkår vedrørende det tilbudte udbud af  

 tjenester til slutbrugerne, herunder kvaliteten af tjenesterne, priser m.v.  

 vil maksimalt kunne udstrækkes til at gælde i 1 år efter, at  

 tilladelsesindehaveren har nået den i tilladelsen fastsatte geografiske og  

 befolkningsmæssige udbygningsgrad, dog således at disse vilkår som minimum er  

 gældende i 2 år efter udstedelsen af tilladelsen.
 Stk. 3. Telestyrelsen fastsætter nærmere regler om en metode til  

 beregning af grænseværdier for vurdering af frekvensudnyttelse.
 Stk. 4. Telestyrelsen fastsætter for hver mobilteknologi  

 grænseværdier for, hvornår en given frekvensudnyttelsesgrad vil kunne udløse  

 tildeling eller ibrugtagning af yderligere frekvenser eller inddragelse af  

 tidligere tildelte frekvenser.
 § 12. En tilladelsesindehaver skal imødekomme anmodninger fra  

 andre tilladelsesindehavere om at indgå nationale roamingaftaler, i det  

 omfang roaming er teknisk og økonomisk mulig, jf. stk. 3.
 Stk. 2. Nationale roamingaftaler skal indgås på kommercielle og  

 ikke-diskriminerende vilkår.
 Stk. 3. Forskningsministeren fastsætter nærmere regler for, hvilke  

 former for national roaming der er omfattet af stk. 1 og 2.
 § 13. En tilladelsesindehaver skal give udbydere af  

 mobilkommunikationstjenester adgang til at udbyde sådanne tjenester via  

 tilladelsesindehaverens net med tilhørende basale tjenester.
Kapitel 5 Tilsynsmyndighed m.v.
 § 14. Telestyrelsen fører tilsyn med overholdelse af vilkår for  

 tilladelser udstedt i medfør af denne lov samt overholdelse af §§ 7, 12 og  

 13.
 Stk. 2. Telestyrelsen træffer afgørelse vedrørende manglende  

 overholdelse af de i stk. 1 nævnte bestemmelser og vilkår og kan i den  

 forbindelse meddele påbud til tilladelsesindehaverne.
 Stk. 3. Forskningsministeren kan ikke give Telestyrelsen  

 tjenestebefaling om varetagelsen af myndighedsopgaven vedrørende konkrete  

 sager om offentlige mobilkommunikationsnet og -tjenester eller om behandling  

 og afgørelse af enkeltsager efter denne lov eller regler udstedt med hjemmel  

 heri, herunder gennemførelse af konkrete udbudsforretninger eller udstedelse  

 af konkrete tilladelser.
 Stk. 4. Telestyrelsen kan pålægge en tilladelsesindehaver dagbøder  

 med henblik på at gennemtvinge opfyldelsen af påbud, som nævnt i stk. 2. Der  

 er udpantningsret for beløbene.
Stk. 5. Telestyrelsen kan tilbagekalde en tilladelse 1) hvis en tilladelsesindehaver ikke opfylder påbud, som nævnt i stk. 2.
 2) hvis en tilladelsesindehaver ikke betaler dagbøder pålagt i medfør af  

 stk. 4.
Kapitel 6 Klageadgang § 15. For Telebrugernævnet, der er oprettet i medfør af lov om  

 forsyningspligt og visse forbrugerforhold inden for telesektoren, kan  

 indbringes klager over Telestyrelsens afgørelser, herunder klager over  

 Telestyrelsens sagsbehandling, på følgende områder:
 1) Overholdelse af vilkår for udbud af tjenester til slutbrugere samt  

 manglende overholdelse af vilkår vedrørende priserne herfor, jf. § 11, stk.  

 2.
 2) Overholdelse af vilkår, abonnementsvilkår, priser m.v. som reguleret i  

 § 20, stk. 6, og regler udstedt i medfør af denne bestemmelse.
 Stk. 2. Telebrugernævnet kan meddele påbud til  

 tilladelsesindehavere.
 Stk. 3. Telebrugernævnet kan i forbindelse med afgørelser efter  

 stk. 1-2 pålægge en tilladelsesindehaver dagbøder med henblik på at  

 gennemtvinge opfyldelsen af påbud, som nævnt i stk. 2. Der er udpantningsret  

 for beløbene.
Stk. 4. Telebrugernævnet kan pålægge Telestyrelsen at tilbagekalde  

 en tilladelse 1) hvis en tilladelsesindehaver ikke opfylder påbud, som nævnt i stk. 2,  

 eller 2) hvis en tilladelsesindehaver ikke betaler dagbøder pålagt i medfør af  

 stk. 3.
§ 16. For Teleklagenævnet, der er nedsat i medfør af lov om  

 konkurrenceforhold og samtrafik i telesektoren, kan indbringes klager over  

 Telestyrelsens afgørelser, herunder klager over Telestyrelsens  

 sagsbehandling, på områder der ikke er omfattet af § 15, og hvor der truffet  

 afgørelse i medfør af denne lov.
Teleklagenævnet kan, når det træffer  

 afgørelse, meddele påbud til tilladelsesindehavere.
 Stk. 2. Teleklagenævnet kan i forbindelse med afgørelser efter  

 stk. 1 pålægge en tilladelsesindehaver dagbøder med henblik på at  

 gennemtvinge opfyldelsen af påbud, som nævnt i stk. 1. Der er udpantningsret  

 for beløbene.
Stk. 3. Teleklagenævnet kan pålægge Telestyrelsen at tilbagekalde  

 en tilladelse 1) hvis en tilladelsesindehaver ikke opfylder påbud, som nævnt i stk. 1,  

 eller 2) hvis en tilladelsesindehaver ikke betaler dagbøder pålagt i medfør af  

 stk. 2.
Kapitel 7 Hemmeligholdelse m.v.
 § 17. Tilladelsesindehaverne samt disses ansatte skal  

 hemmeligholde al kommunikation via nettene.
 Stk. 2. Reglerne i borgerlig straffelovs § 152 og §§ 152 d-152 f  

 finder tilsvarende anvendelse for den, der er eller har været beskæftiget hos  

 en tilladelsesindehaver eller hos tilladelsesindehaverens datterselskaber.
Kapitel 8 Omkostningsdækkende ydelse m.v.
 § 18. Telestyrelsen opkræver hos tilladelsesindehaverne en  

 omkostningsdækkende ydelse til dækning af de udgifter, som er forbundet med  

 Telestyrelsens administration m.v. af denne lov og administrative regler  

 udstedt i medfør heraf.
 Stk. 2. Hvis en tilbudsgiver, efter udpegning som  

 tilladelsesindehaver har fundet sted, vælger at trække sit tilbud tilbage,  

 inden Telestyrelsen har meddelt den endelige tilladelse, kan tilbudsgiveren  

 pålægges at medvirke til betaling af udgifter, som Telestyrelsen har haft i  

 forbindelse med udbudet og udarbejdelse af tilladelsen.
Kapitel 9 Straffebestemmelser § 19. Med bøde straffes den, der overtræder §§ 7, 12 og 13, samt  

 vilkår fastsat i en tilladelse i henhold til § 11.
Stk. 2. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune, en amtskommune eller et kommunalt fællesskab, jf. § 60 i lov om  

 kommunernes styrelse, kan der pålægges staten, kommunen, amtskommunen eller  

 det kommunale fællesskab bødeansvar.
Kapitel 10 Ikrafttrædelsesbestemmelser m.v.
 § 20. Loven træder i kraft den 1. juli 1996. §§ 12 og 13 træder  

 dog først i kraft den 1. marts 1997.
 Stk. 2. Lov om offentlig mobilkommunikation (GSM-mobilnet), jf.  

 lovbekendtgørelse nr. 502 af 22. juni 1995, ophæves med virkning fra 1. juli  

 1996.
 Stk. 3. Lov nr. 371 af 18. maj 1994 om offentlig personsøgning  

 (ERMES) ophæves med virkning fra 1. juli 1996.
 Stk. 4. De tilladelser med tilhørende vilkår, der er meddelt i  

 medfør af lov om offentlig mobilkommunikation (GSM-mobilnet), jf. stk. 2,  

 løber uanset ophævelsen af denne lov videre indtil 1. marts 1997.
Stk. 5. Uanset bestemmelsen i § 8 vil udstedelse af nye  

 tilladelser til udbyderne af GSM-mobilnettene pr. 1. marts 1997 samt  

 udstedelse af tilladelse til Tele Danmark A/S på ERMES-området ikke kræve  

 offentligt udbud.
De nye tilladelser til udbyderne af GSM-mobilnettene, der  

 vil blive udstedt pr. 1. marts 1997, og tilladelserne til Tele Danmark A/S  

 vedrørende OPS, NMT450 og NMT900 nettene, jf. § 4, vil uanset bestemmelsen i  

 § 5 blive udstedt for 5 år.
De efterfølgende tilladelsesperioders varighed  

 vil i overensstemmelse med § 5 være 10 år.
 Stk. 6. Forskningsministeren fastsætter regler for videreførelse  

 af de gældende vilkår for de nuværende GSM-mobiltilladelser vedrørende  

 takstprincipper, takstfastsættelse og abonnementsvilkår frem til 1. marts  

 1999. Forskningsministeren fastsætter tilsvarende regler om videreførelse af  

 den nuværende regulering af takstprincipper, takstfastsættelse og  

 abonnementsvilkår for NMT450, NMT900 og OPS.
 Stk. 7. Uanset ophævelsen af lov nr. 371 af 18. maj 1994 om  

 offentlig personsøgning (ERMES) kan Telestyrelsen i overensstemmelse med den  

 pågældende lovs § 9 opkræve gebyrer med henblik på dækning af de udgifter,  

 Telestyrelsen har afholdt i forbindelse med udbud af ERMES-tilladelser og  

 udarbejdelse af ERMES-tilladelser.
 § 21. Loven gælder ikke for Færøerne og Grønland.
Bemærkninger til lovforslaget Almindelige bemærkninger Den 6. december 1995 indgik regeringspartierne (Socialdemokratiet, Det  

 radikale Venstre og Centrumdemokraterne), Venstre, Det konservative  

 Folkeparti og Socialistisk Folkeparti en principaftale om totalliberalisering  

 af telesektoren i Danmark medio 1996, principaftalen udgør tillæg nr. 4 til  

 den politiske aftale vedrørende telestrukturen af 22. juni 1990.
Målsætningen med principaftalen er at etablere et helt nyt lovgrundlag,  

 der med udgangspunkt i de principper, der opnås enighed om på europæisk plan,  

 sikrer det reguleringsmæssige grundlag for en effektiv og fair konkurrence i  

 forbindelse med den fulde liberalisering.
Dette lovforslag skal ses som  

 udmøntningen af principaftalen for så vidt angår iværksættelse af yderligere  

 konkurrence på mobilområdet.
A.
De gældende regler Der findes i dag fire offentlige mobiltelefoninet i drift.
NMT450 og  

 NMT900, hvor NMT står for N ordisk M obil T elefon, er  

 fællesnordiske analoge systemer, som har været i drift siden henholdsvis 1982  

 og 1986. Begge net drives af Tele Danmark Mobil A/S.
Herudover findes der i  

 Danmark to GSM-net.
GSM står for G lobal S ystem for M  

 obile Communications og er et fælleseuropæisk digitalt system, som i dag er  

 indført i stort set hele det vestlige Europa og en række steder verden over.  

 De to GSM-net drives i Danmark af Tele Danmark Mobil A/S og Sonofon (Dansk  

 MobilTelefon I/S).
Der findes endvidere et analogt O ffentligt P erson S  

 øgenet OPS, der drives af Tele Danmark Mobil A/S.
Endelig findes der et  

 digitalt fælleseuropæisk personsøgesystem ERMES.
ERMES står for E  

 uropean R adio M essaging S ystem.
Systemet er endnu  

 ikke sat i kommerciel drift i Danmark.
Såvel NMT-nettene som OPS-nettet er i dag omfattet af Tele Danmark A/S½  

 eneret, dvs. af Tele Danmark A/S½ almindelige koncession.
Der er ikke fastsat  

 nogen udløbsdato for Tele Danmark A/S½ udbud af disse net og tjenester.
 Det hidtidige lovgrundlag for reguleringen af det digitale  

 mobilsektorområde (GSM og ERMES), som ophæves med dette lovforslag, er dels  

 lov nr. 744 af 14. november 1990 med senere ændringer om offentlig  

 mobilkommunikation (GSM-mobilnet), dels lov nr. 371 af 18. maj 1994 om  

 offentlig personsøgning (ERMES). Det eksisterende lovgrundlag indeholder  

 regler for meddelelse af tilladelser til at etablere og drive offentlige  

 mobil- og personsøgenet samt basale tjenester, der er knyttet hertil.
Tele Danmark A/S og Sonofon opererer i dag på GSM-området på basis af  

 tilladelser, der er udstedt for 5 år.
Tilladelserne kan tilbagekaldes pr. 1.  

 marts 1996 med virkning fra 1. marts 1997. En tilladelse løber automatisk  

 videre i efterfølgende 5-års perioder, medmindre telemyndighederne  

 tilbagekalder denne.
Tele Danmark A/S er direkte udpeget som »født  

 operatør« i GSM-loven, mens Sonofon er udvalgt på grundlag af en  

 udbudsprocedure.
Tele Danmark A/S og Sonofon blev ved vedtagelsen af ERMES-loven den 10.  

 maj 1994 udpeget som »fødte operatører«.
Derudover blev der udbudt  

 en 3. ERMES-tilladelse.
Ingen selskaber ønskede imidlertid at byde på den  

 pågældende tilladelse, da den blev udbudt.
Sonofon har efterfølgende meddelt  

 telemyndighederne, at selskabet ikke ønsker at udbyde ERMES-tjenesten.
B.
Baggrunden for og indhold af lovforslaget Hensigten med lovforslaget er at tilvejebringe et helt nyt lovgrundlag for  

 mobilområdet, der skal sikre et reguleringsmæssigt grundlag for en effektiv  

 og fair konkurrence i forbindelse med den fulde liberalisering og fastlægge  

 de fremtidige rammer for konkurrenceforholdene på mobilområdet.
I den  

 politiske principaftale er baggrunden for, at der fremsættes lovforslag om  

 fremme af yderligere konkurrence på mobilområdet beskrevet således:
»Der gennemføres en ny, samlet lovgivning for mobilsektoren, som -  

 allerede på kort sigt - i betydelig grad forøger konkurrencemulighederne  

 inden for denne sektor, og som samtidig udgør en fremtidsrettet regulering,  

 der sikrer, at de enkelte selskaber kan kombinere forskellige  

 mobil-teknologier og fastnet-teknologi.
Denne nye mobilsektorlovgivning vil  

 således for mobilselskaber og kombinerede mobil- og fastnet-selskaber udgøre  

 fundamentet for at kunne agere på det fremtidige telemarked, hvor  

 kombiterminaler (kombinerede mobiltelefoner og alm. telefoner, PC'ere,  

 modem'er, telefax'er, radio/tv-apparater m.v.) og kombinerede mobil- og  

 fastnet-tjenester og kombinerede IT-, tele- og radio/ tv-tjenester er en  

 almindelig del af kommunikations-brugeres hverdag.
 Lovgivningen vil bestå af følgende elementer:
- Opstilling af rammer for offentligt udbud af et antal tilladelser til  

 de nye DCS1800 mobilsystemer (et parallel-system til det nuværende  

 digitale GSM-system, som Tele Danmark A/S og Sonofon udbyder). Nye  

 DCS1800-operatører vil kunne medvirke til, at den nuværende duopol-struktur  

 med hensyn til udbud af mobilinfrastruktur erstattes af en reel  

 konkurrence-situation mellem flere end to markedsaktører.
I forbindelse med  

 udbudet af DCS1800 tilladelser vil også Sonofon og Tele Danmark Mobil A/S  

 kunne få adgang til at anlægge og drive DCS1800 net.
 Udbudet af DCS1800 tilladelser vil generelt blive tilrettelagt med sigte  

 på gennem reel konkurrence at sikre brugerne verdens bedste og billigste  

 teleydelser, dels på mobil-området, dels m.h.t. de nævnte kombinerede  

 tjenester.
Ved udbudet af DCS1800 tilladelser lægges det således ikke på forhånd  

 fast, hvor mange tilladelser der vil blive udstedt, og hvilken udformning  

 disse vil have.
Der vil blive tale om et åbent udbud, hvor interesserede  

 selskaber kan komme med tilbud på, hvordan de påtænker at udnytte en DCS1800  

 tilladelse, herunder hvilke teleydelser de forventer at kunne levere til  

 brugerne, og til hvilke priser disse vil kunne leveres.
I tilbudene vil også  

 kunne indgå, at de pågældende selskaber ønsker at anvende en kombination af  

 forskellige teknologier som basis for et samlet udbud af f.eks. kombinerede  

 mobil- og fastnet-tjenester, herunder at DCS1800 i visse områder tænkes  

 anvendt som et alternativt middel til at få adgang til slutbrugerne i  

 forbindelse med et samlet tjenesteudbud.
- Sikring af grundlæggende rettigheder for uafhængige udbydere af  

 mobiltjenester for så vidt angår adgang til de egentlige mobil-selskabers  

 net m.h.p. udbud af deres egne tjenester.
Reguleringen vil bl.a. omfatte  

 adgang til NMT-, GSM og DCS1800-nettene.
Dvs. at selskaber, der ikke selv har  

 tilladelse til at drive den eller de pågældende typer mobil-net, eller som  

 har tilladelse til at etablere en type net, f.eks.
NMT, GSM eller DCS1800,  

 kan benytte andre selskabers net som grundlag for deres tjenester.
Det vil også indebære, at en udbyder af en type mobilnet, som f.eks.  

 DCS1800, vil kunne kombinere sine aktiviteter på dette område med udbud af  

 mobiltjenester baseret på andre mobil-teknologier, som f.eks.
GSM-systemet  

 eller det traditionelle NMT-system.
De pågældende vil desuden kunne optræde  

 som udbydere af almindelig fastnet-infrastruktur og/eller fastnet-tjenester.  

 Derved tages første skridt hen imod en teknologi-uafhængig regulering, der  

 sikrer mulighed for kombinerede tjenesteudbud.
 I forbindelse med indførelsen af adgang for uafhængige tjenesteudbydere på  

 mobil-området gennemføres der en udfasning - over f.eks. 2 år - af den  

 nuværende maksimaltakst-regulering på mobilområdet, således at udfasningen  

 gøres afhængig af, at der reelt opstår et vist minimum af konkurrence på  

 tjenesteudbyder-området og/eller fra de nye DCS 1800 net eller evt. andre  

 mobil-teknologier.
 For yderligere at understøtte den nævnte udvikling sikres  

 mobilselskaberne:
- Adgang til at anlægge egen infrastruktur (kabler, radioforbindelser  

 m.v.) - Muligheder for samtrafik og roaming-muligheder på kommercielle vilkår  

 mellem forskellige typer mobil-net, f.eks. mellem GSM-net og DCS1800-net,  

 bl.a. med henblik på fællesudnyttelse af allerede anlagt mobil-infrastruktur  

 og mobilbasistjenester.
Endelig gennemføres en total-liberalisering af DECT (trådløs teknologi,  

 der bl.a. kan bruges til offentlige telepunkt-tjenester (trådløse  

 telefonbokse/minicellenet), trådløs telefoni i private husstande, kontorhuse  

 m.v. (allerede liberaliseret) samt til trådløs adgang til slutbrugerne (et  

 trådløst abonnentledningsnet)).« Med henblik på udmøntning af ovennævnte gennemføres der som en del af trin  

 2a lovpakken via bekendtgørelser udstedt med hjemmel i § 3 i lov om visse  

 forhold på telekommunikationsområdet en totalliberalisering på bl.a.  

 infrastrukturområdet, der indebærer, at også alle mobiltilladelsesindehavere  

 får adgang til at etablere, drive og videresælge infrastruktur (kabler,  

 radioforbindelser m.v.). Med hjemmel i samme bestemmelse gennemføres en  

 totalliberalisering af DECT.
Samtrafikreguleringen af mobilområdet vil ske i sammenhæng med  

 samtrafikreguleringen af den øvrige telesektor.
Den foreslåede regulering  

 fremgår af det parallelt fremsatte lovforslag om konkurrenceforhold og  

 samtrafik i telesektoren.
De øvrige af de ovenfor nævnte punkter i den politiske principaftale  

 gennemføres med nærværende lovforslag.
Lovforslaget indebærer desuden en  

 ophævelse af Tele Danmark A/S' nuværende eneret til at etablere og drive  

 NMT-nettene og OPS-net, jf. § 1, stk. 1, i lov om visse forhold på  

 telekommunikationsområdet.
I stedet udstedes med hjemmel i nærværende  

 lovforslag tidsbegrænsede tilladelser til Tele Danmark A/S til de pågældende  

 net og tilhørende basale tjenester.
Liberaliseringen af de pågældende områder  

 sker således ved lov, jf. også § 2, stk. 3, i den gældende lov om visse  

 forhold på telekommunikationsområdet.
Optimale rammer for kombination af net og tjenester til gavn for  

 brugerne Sigtet med den hermed foreslåede ændrede regulering af mobilsektoren er at  

 få skabt et sæt regulatoriske rammer, der giver såvel udbydere af mobilnet  

 som uafhængige udbydere af mobilkommunikationstjenester optimale muligheder  

 for at udbyde en bred vifte af kombinerede mobiltjenester og  

 fastnet-tjenester, baseret på kombinationer af underliggende mobil- og  

 fastnetteknologier med tilhørende basale tjenester.
Reguleringen vil omfatte adgang for alle til at udbyde  

 mobilkommunikationstjenester baseret på de af lovforslaget omfattede net.
De  

 pågældende tjenesteudbydere vil dels kunne være uafhængige selskaber, som  

 ikke selv har anlagt mobilkommunikationsnet men alene udbyder tjenester,  

 herunder f.eks. målrettede tjenester til erhvervslivet eller dele heraf  

 (branchespecifikke tjenester), familiepakker med flere mobilabonnementer der  

 sælges samlet eller enkeltvis, dels kunne være udbydere af mobilnet, som har  

 tilladelse til f.eks. at etablere et DCS1800-net, men ønsker at tilbyde deres  

 kunder en samlet pakke af DCS1800 og GSM-tjenester og derfor ønsker at blive  

 tjenesteudbydere på GSM-nettene.
DCS1800 står for D igital C  

 ellular S ystem, der anvender frekvenser i 1700- og 1800  

 MHz-frekvensområdet.
 Derudover vil der blive mulighed for sammenkobling af  

 mobilkommunikationsnet og -tjenester inden for rammerne af det parallelt  

 fremsatte lovforslag om konkurrenceforhold og samtrafik i telesektoren.
Endvidere vil der fremover blive sikret mulighed for roaming.
Roaming  

 indebærer, at kunden via sin mobilterminal gives mulighed for at kommunikere  

 med nærmeste mobilnet, uanset hvilket selskab nettet tilhører, og uanset om  

 kunden er abonnent hos det pågældende selskab.
Roaming forudsætter, at der  

 indgås aftaler mellem tilladelsesindehavere bl.a. med henblik på at kunne  

 afregne den trafik, som selskaberne således får fremført i andre selskabers  

 net.
Roaming er teknisk muligt mellem mobilnet, der anvender samme system samt  

 mellem forskellige systemer.
Sidstnævnte variant sker ved hjælp af særlige  

 terminaler (kombiterminaler), der kan anvendes til trafik i begge net.  

 Terminaler af denne type til brug i både GSM og DCS1800 forventes på markedet  

 medio 1997.
Roaming mellem forskellige mobilkommunikationsnet findes i forskellige  

 udgaver med hensyn til aflevering af trafik fra det ene mobilnet til et  

 andet.
Sigtet med nærværende lovforslag er at indføre national roaming mellem  

 selskaber med tilladelser i Danmark som udgangspunkt efter samme tekniske  

 retningslinier som international roaming, dvs. uden pligt til automatisk  

 overdragelse af igangværende mobilsamtaler.
 Meddelelse af tilladelser til mobilnet m.v.
 I forlængelse af den ovenfor nævnte målsætning foreslås der med det  

 foreliggende lovforslag etableret rammer, der sigter mod et åbent  

 teknologiuafhængigt tilladelsesregime, som giver mulighed for løbende  

 udstedelse af tilladelser til nye mobilteknologier, uden at dette kræver ny  

 lovgivning og således at tilladelser til forskellige teknologier kan  

 kombineres.
De pågældende rammer vil bl.a. blive anvendt som grundlag for udbud af  

 tilladelser til DCS1800-tilladelser.
Se nærmere om dette udbud nedenfor.
NMT, OPS, GSM og ERMES inddrages under den nye mobilsektorlovgivning.
For  

 NMT450 og NMT900 samt OPS-nettene indebærer det, at Tele Danmark A/S, som for  

 indeværende driver de pågældende mobilkommunikationsnet, umiddelbart udpeges  

 som tilladelsesindehavere for de pågældende net.
Der udstedes tidsbegrænsede  

 tilladelser til driften af disse.
De to allerede udstedte GSM-tilladelser til  

 Tele Danmark A/S og Sonofon videreføres under den kommende lovgivning.
I  

 henhold til den nuværende regulering er GSM-tilladelserne udstedt for 5 år og  

 udløber således pr. 1.3.1997. Tilladelsernes løbetid foreslås med det  

 foreliggende lovforslag forlænget til 10 år.
Samtidig lægges der op til, at  

 der pr. 1.3.1997 fastsættes nye vilkår for GSM-tilladelserne i  

 overensstemmelse med nærværende lovforslag, i praksis i form af udstedelse af  

 nye tilladelser.
 Frekvensknaphed for NMT, OPS og GSM medfører, at yderligere udstedelse af  

 tilladelser ville være i modstrid med opfyldelse af den overordnede  

 målsætning om at sikre brugerne billige mobiltjenester af høj kvalitet, bl.a.  

 fordi der herved ville være forringede muligheder for en effektiv  

 frekvensudnyttelse.
Efter vedtagelsen af den gældende ERMES-lov og det gennemførte offentlige  

 udbud har det vist sig, at der kun vil være frekvenser til rådighed for to  

 landsdækkende ERMES-operatører.
Da Sonofon har ønsket at opgive sin  

 lovhjemlede tilladelse på ERMES-området, er der således umiddelbart 1 ledig  

 frekvens.
Tele Danmark A/S har tilkendegivet, at selskabet fastholder sit ønske om  

 snarest at få udstedt en ERMES-tilladelse, og at selskabet ønsker tilladelsen  

 udstedt med hjemmel i nærværende lovforslag, når dette er vedtaget.
Tele  

 Danmark A/S vil uden forudgående udbud få udstedt den pågældende tilladelse.
Det indebærer i praksis, at ERMES-tilladelsen til Tele Danmark A/S - i  

 lighed med en evt. yderligere ERMES-tilladelse - udstedes på basis af de  

 hermed foreslåede lempeligere regler m.h.t. den tidsmæssige udstrækning af  

 vilkår vedr. de priser, der forudsættes anvendt overfor slutbrugerne, hvilke  

 tjenester der skal udbydes, tilladelsens løbetid m.v.
Samtidig vil der blive  

 stillet krav om samtrafik og evt. roaming med udgangspunkt i nærværende  

 lovforslag og det parallelt fremsatte lovforslag om konkurrenceforhold og  

 samtrafik i telesektoren.
I øvrigt vil udstedelsen af tilladelsen ske under  

 respekt af de tilsagn, der af telemyndighederne er givet i forbindelse med  

 gennemførelsen af ERMES-lovgivningen og forhandlingerne om udstedelse af den  

 pågældende tilladelse.
 Den ledige ERMES-tilladelse vil blive udbudt parallelt med det kommende  

 DCS1800 udbud.
Frekvensmæssige forudsætninger for DCS1800-tilladelser DCS1800-systemet er specificeret til at kunne operere i frekvensbåndene  

 1710-1785/1805-1880 MHz.
Frekvensbåndene 1710-1785/1805-1880 MHz er af den  

 europæiske sammenslutning af post- og teleadministrationer (CEPT) afsat som  

 den overordnede ramme, hvorfra frekvensressourcer til DCS1800 skal tildeles.
I den Europæiske Radiokommunikationskomite (ERC) under CEPT er der  

 udarbejdet et udkast til en ERC-beslutning om de frekvensbånd, der skal  

 tildeles ved introduktionen af DCS1800. I udkastet er det anført, at det  

 langsigtede behov for frekvenser til DCS1800 i de fleste lande ikke forventes  

 at overstige 2 x 50 MHz.
Behovsopgørelsen baserer sig på en rapport  

 »Frequencies for DCS1800 - final report«, udarbejdet i 1995 af det  

 Europæiske Radiokommunikationskontor (ERO).
I Danmark er frekvensbåndene 1730-1775/1825-1870 MHz, efter koordination  

 med nabolandene, afsat til landsdækkende DCS1800-net.
Der er således en  

 frekvensressource på 2 x 45 MHz inden for den af CEPT specificerede ramme for  

 DCS1800 frekvensbånd til disposition for DCS1800 i Danmark.
Tildeling af 2 x  

 45 MHz til DCS1800 betyder, at den samlede frekvensressource til  

 mobiltelefoni i Danmark ændres fra 2 x 29,5 MHz (NMT450/900 og GSM) til 2 x  

 74,5 MHz, hvorved den samlede mulige trafikafviklingskapacitet forøges ganske  

 væsentligt.
 Set i lyset af de anmodninger der eventuelt indkommer om udstedelse af  

 DCS1800-tilladelser, herunder den eventuelle efterspørgsel efter regionale  

 DCS1800-tilladelser, vil det blive vurderet, om der eventuelt skal inddrages  

 yderligere ikke-koordinerede frekvenser til regionale DCS1800-tilladelser.
Udbudet af DCS1800-tilladelser Som det fremgår af den politiske aftale om trin 2 er sigtet et udbud af  

 DCS1800-tilladelser, hvor det ikke på forhånd lægges fast, hvor mange  

 tilladelser der vil blive udstedt, og hvilken udformning disse vil have.
Der  

 vil blive tale om et åbent udbud, hvor interesserede selskaber kan komme med  

 tilbud på, hvordan de påtænker at udnytte en DCS1800-tilladelse, herunder  

 hvilke teleydelser de forventer at kunne levere til brugerne, og til hvilke  

 priser disse vil kunne leveres.
 I tilbudene vil også kunne indgå, at de pågældende selskaber ønsker at  

 anvende en kombination af forskellige teknologier som basis for et samlet  

 udbud af f.eks. kombinerede mobil- og fastnet-tjenester, herunder at DCS1800  

 i visse områder tænkes anvendt som et alternativt middel til at få adgang til  

 slutbrugerne i forbindelse med et samlet tjenesteudbud.
 De opstillede hovedkriterier for DCS1800 udbudsforretningen tjener bl.a.  

 til at sikre overholdelse af mobildirektivets krav om, at der ved  

 udbudsproceduren skal sikres effektiv konkurrence mellem selskaber, der  

 opererer på forskellige delmarkeder inden for mobilsektoren og til generelt  

 at fremme målsætningen om via kombinerede udbud af tjenester baseret på  

 forskellige teknologier at stimulere et bredt, varieret og  

 teknologiuafhængigt tjenesteudbud.
 Sigtet er således et DCS1800 udbud baseret på følgende hovedpunkter:
1. Udbudet omhandler tilladelser og frekvenser til DCS1800 net, men  

 tilbudene skal også indeholde en beskrivelse af det samlede net- og tjeneste  

 udbud, den bydende påtænker at udbyde, herunder i hvilket omfang den bydende  

 i sit samlede tjeneste-udbud har til hensigt at kombinere DCS1800 med andre  

 teknologier (f.eks. fastnetteknologier, GSM, ERMES og DECT samt fremtidige  

 standardiserede mobilteknologier). Fokus vil navnlig være på det samlede  

 udbud af slutbrugerydelser og -priser, som de potentielle  

 tilladelsesindehavere påtænker at udbyde.
I tilbudene bør også indgå hvilke  

 stordriftsfordele kombinerede tjenesteudbud kan indebære og hvordan dette  

 tænkes afspejlet i slutbrugerpriser m.v.
2. Det lægges ikke på forhånd fast, hvor mange tilladelser, der vil blive  

 udstedt til landsdækkende net.
Der er formentlig i praksis plads til op til 5  

 landsdækkende DCS1800 net eller et mindre antal landsdækkende net kombineret  

 med et relativt stort antal regionale net samt evt. faste radiobaserede  

 abonnentnet (RLL) opbygget med DCS1800 teknik.
Det endelige antal tilladelser  

 fastlægges først ved tildelingen.
Dog foretages der en vis præcisering,  

 allerede når det endelige udbudsmateriale sendes ud.
 3. Der skal fastlægges minimumskrav til radiodækning for både  

 landsdækkende og regionale net for håndportable telefoner udendørs.
4. Begrebet »fødte operatører« anvendes ikke i DCS1800 udbudet  

 eller i kommende udbud af andre nye mobilteknologier.
De to GSM-operatører  

 vil således ikke være fødte DCS1800-operatører, men vil på lige fod med andre  

 selskaber have adgang til at indsende tilbud i forbindelse med udbudet.  

 GSM-operatørerne vil have samme muligheder for at opnå tilladelse til DCS1800  

 som andre ansøgere og deres evt. tilbud vil blive vurderet efter samme  

 kriterier som andre tilbud.
 Det må imidlertid formodes at de to GSM-operatører, jf. det ovenfor nævnte  

 punkt 1, vil have særlige muligheder for at kunne kombinere de to  

 mobilteknologier i forbindelse med et samlet tjenesteudbud med henblik på  

 udbud af kombinerede tjenester til brugerne og at dette vil være afspejlet i  

 de pågældende tilbud.
 5. Der vil i forbindelse med behandlingen af tilbudene, og herunder de  

 indhentede oplysninger om frekvensbehov og frekvenseffektivitet, ske en  

 samlet frekvensmæssig vurdering, herunder en vurdering af såvel GSM, NMT900  

 og DCS1800, med henblik på fastlæggelse af, hvilke frekvenser de enkelte  

 DCS1800-operatører, herunder eventuelt de eksisterende GSM-operatører, vil få  

 tilladelse til at anvende fra start ved etablering af deres net, samt hvilke  

 yderligere frekvenser operatørerne eventuelt senere vil få mulighed for at få  

 tildelt.
 Når der som her er tale om tilladelser til nye net forudsættes det, at  

 samtlige tilladelsesindehavere - uanset at de måtte have tilladelse til  

 etablering og drift af andre mobilnet - under alle omstændigheder får  

 tilladelse til samtidigt at ibrugtage en starttildeling af frekvenser.
Der vil blive fastsat grænseværdier fælles for alle tilladelsesindehavere  

 inden for en given teknologi for tildeling/ibrugtagning af yderligere  

 frekvenser.
En senere tildeling af yderligere frekvenser vil kunne ske, når  

 den enkelte tilladelsesindehaver anmoder om det, og såfremt den af  

 tilladelsesindehaveren dokumenterede, afviklede trafik i nettet viser, at  

 udnyttelsesgraden af frekvenserne i nettet overstiger de fælles  

 grænseværdier.
 Det overordnede sigte, også med hensyn til krav til den effektive  

 udnyttelse af frekvensspektret, vil være at sikre brugerne de bedste og  

 billigste ydelser inden for de samlede frekvensmæssige rammer.
Det vil løbende blive sikret, at frekvenserne udnyttes tilstrækkeligt  

 effektivt i alle mobilnet.
Vurderingerne vil blive baseret på objektive  

 kriterier, så det sikres, at der stilles ensartede krav til den effektive  

 udnyttelse af frekvensspektret for alle mobilnettene.
Med landsdækning menes en ganske betydelig geografisk og befolkningsmæssig  

 dækning.
Definitionen på landsdækning vil dog i forbindelse med DCS1800 være  

 lempeligere end for GSM.
Det er hensigten, at der fastlægges et minimumskrav  

 til dækningsgrad på et bestemt tidspunkt, og at dækning og udbygningstakt får  

 status som evalueringskriterium for ansøgere, der afgiver ansøgning om  

 landsdækkende tilladelse.
Der er ikke fra EU' side opstillet krav om landsdækning i alle lande og  

 roaming mellem medlemslandene.
Det vil dog ikke være hensigtsmæssigt, hvis  

 det viser sig, at der ikke i Danmark etableres mindst et nyt landsdækkende  

 DCS1800-net, da der i forbindelse med DCS1800's kommende internationale  

 gennemtrængning senere kan komme et pres for landsdækning og for  

 international roaming.
Endvidere muliggør indførelse af landsdækkende  

 systemer i kombination med roaming, at ikke-landsdækkende systemer kan få  

 større markedsmæssig og brugermæssig attraktivitet.
 Det er derfor hensigten, at landsdækkende operatører får en  

 fortrinsstilling til frekvensressourcerne.
 Regional dækning omfatter ikke-landsdækkende systemer af en vis størrelse,  

 typisk et eller flere større byområder eller andre områder med høj  

 trafikintensitet.
På internationalt plan er det indtil videre kun England og Sverige, der  

 har bragt regionale DCS1800-tilladelser i offentligt udbud, mens Tyskland og  

 Frankrig indtil videre udelukkende har bragt en landsdækkende  

 DCS1800-tilladelse i offentlig udbud.
Ingen af disse lande ligner Danmark med  

 hensyn til nøglefaktorer så som landets størrelse, befolkning og antal  

 brugere.
Der er derfor intet overførbart erfaringsgrundlag fra udlandet med  

 hensyn til regionale operatører på dette område.
Mange GSM-operatører i de  

 lande, der har haft eller vil få kapacitetsproblemer i 900 MHz-frekvensbåndet  

 (det vil især sige Danmark, Norge, Sverige, Holland, England og Schweiz), har  

 imidlertid ytret ønske om selv at bruge DCS1800 i regioner med høj  

 trafikintensitet i samvirke med deres egne GSM-systemer.
Regionale tilladelser bør generelt prioriteres lavere end landsdækkende  

 tilladelser, hvis frekvenserne bliver en knap ressource.
Hvis evalueringen  

 viser, at dette er tilfældet, bør der være adgang til at anvende de  

 ikke-grænsekoordinerede frekvenser til regionalt brug og om nødvendigt  

 afholde en ny udbudsforretning, der udelukkende sigter på tilladelser med  

 regional dækning.
Foreløbig tidsplan for DCS1800-udbudet Sigtet er en udbudsprocedure, hvor afvikling af udbudsforretningen og  

 udstedelsen af tilladelser placeres i Telestyrelsen, der udarbejder  

 udbudsmateriale og udvælger og udpeger tilladelsesindehaverne.
 Udbudet vil blive afviklet i form af en foreløbig udbudsrunde, hvor  

 interesserede selskaber tilkendegiver deres interesse for henholdsvis  

 landsdækkende eller regionale tilladelser, i hvilket omfang de ønsker at  

 anvende DCS1800 som lokalt abonnentledningsnet m.v., hvilket behov for  

 radiofrekvenser de imødeser, hvilke net og tjenester de planlægger at udbyde  

 og hvilke forudsætninger, der knytter sig til et evt. tilbud herom.
 På basis af de foreløbige interessetilkendegivelser vil Telestyrelsen  

 inden den endelige udbudsfrist udløber komme med en præcisering af rammerne  

 for udbudet, herunder eventuelt i hvilket omfang der påregnes udstedt  

 henholdsvis landsdækkende og/eller regionale tilladelser, samt overordnede  

 oplysninger om omfanget af de frekvensressourcer, der kan tænkes stillet til  

 rådighed for de enkelte tilladelser.
Forud for Telestyrelsens udarbejdelse af det foreløbige udbudsmateriale  

 udstikker forskningsministeren de nærmere retningslinier for DCS1800  

 udbudsforretningen.
De endelige rammer udstedes i form af en bekendtgørelse  

 umiddelbart efter lovforslagets vedtagelse.
Desuden inddrages ministeren  

 undervejs i tilladelsesprocessen med henblik på afklaring af overordnede,  

 politisk orienterede nøglespørgsmål.
Ministeren inddrages derimod ikke i den  

 endelige udstedelse af tilladelser og i udvælgelsen af  

 tilladelsesindehaverne.
 Foreløbig tidsplan:
 1) Primo februar 1996 Telestyrelsen anmodes om at igangsætte  

 udbudsforretningen, og herunder dels foretage en indledende annoncering, dels  

 forberede udsendelse af udbudsmateriale, som angivet nedenfor.
(Er sket) 2) Primo februar 1996 International annoncering med bebudelse af det  

 kommende udbud.
(Er sket) 3) Medio februar 1996 Lovforslag udsendes til høring.
(Er sket) 4) Primo april 1996 Lovforslaget fremsættes.
 5) Primo april 1996 Ministeren udstikker, umiddelbart efter lovforslagets  

 fremsættelse, i et brev til Telestyrelsen de nærmere retningslinier for  

 DCS1800 udbudsforretningen.
 6) April 1996 Der afholdes et åbent informationsmøde med potentielle  

 ansøgere.
 7) April 1996 Foreløbigt udbudsmateriale sendes ud.
8) Maj-juni 1996 Lovforslaget vedtages.
I bekendtgørelsesform udstikkes  

 ministerens endelige rammer for DCS1800 udbudet.
9) 1. maj-1. august 1996 Potentielle ansøgere, der har købt udbudsmaterialet, kan stille spørgsmål skriftligt.
 10) 15. maj 1996 Foreløbige interessetilkendegivelser fra potentielle  

 ansøgere indløber.
11) 15. juni 1996 Telestyrelsen udsender endeligt udbudsmateriale efter  

 vedtagelsen af den endelige lovgivning på området.
Det endelige  

 udbudsmateriale indeholder desuden supplerende oplysninger om bl.a. forventet  

 antal tilladelser inden for hver klasse og frekvensallokering eller  

 principperne herfor.
 Inden udsendelsen af det endelige udbudsmateriale forelægger Telestyrelsen  

 forskningsministeren de overordnede, politisk orienterede nøglespørgsmål,  

 hvor der er behov for ministerens stillingtagen inden den endelige  

 udbudsrunde (eksempelvis de konkrete planer m.h.t. antal  

 landsdækkende/regionale tilladelser, RLL-tilladelser m.v.). Ministeren  

 udstikker herefter supplerende generelle retningslinier.
 12) 31. august 1996 Ansøgningsfristen udløber.
13) Ultimo september 1996 Skriftlig dialog med ansøgerne på baggrund af eventuelt  

 identificerede mangler i forhold til minimumskravene eller andre oplysninger,  

 der måtte mangle.
14) Ultimo oktober- medio november 1996 Endelig evaluering af ansøgerne påbegyndes og  

 resultaterne af evalueringen sammenfattes i en evalueringsrapport.
På grundlag af evalueringsrapporten forelægger Telestyrelsen, i det omfang  

 der er behov herfor, forskningsministeren overordnede, politisk orienterede  

 nøglespørgsmål, hvor der er behov for ministerens stillingtagen inden den  

 endelige udstedelse af tilladelser.
Ministeren kan herefter udstikke  

 yderligere supplerende generelle retningslinier.
Forskningsministeren  

 inddrages ikke i selve udvælgelsen af tilladelsesindehaverne.
 15) Ultimo november 1996 Vinderne udpeges og tilladelsesforhandlingerne  

 indledes.
16) Ultimo december 1996 Tilladelserne udstedes af Telestyrelsen.  

 Forskningsministeriet har i overensstemmelse med den ovenfor anførte  

 foreløbige køreplan efter aftale med de telepolitiske ordførere bag den  

 telepolitiske principaftale af 6. december 1995 den 1. februar 1996 anmodet  

 Telestyrelsen om at igangsætte forberedelse af udbudsforretningen for DCS1800  

 og herunder dels foretage en indledende national og international  

 annoncering, dels forberede udsendelse af udbudsmateriale m.v.
Den foreløbige  

 annoncering udformes således, at der klart tages forbehold om, at endeligt  

 udbudsmateriale først vil blive udsendt, når nærværende lovforslag er  

 vedtaget.
Telestyrelsen er desuden anmodet om at udarbejde og udsende et foreløbigt  

 udbudsmateriale, med henblik på at gøre det muligt for evt. interesserede at  

 påbegynde udarbejdelsen af evt. tilbud.
Det er samtidig overfor Telestyrelsen  

 understreget, at det i det foreløbige udbudsmateriale tydeligt skal angives,  

 at materialet er udarbejdet med forbehold vedr. eventuelle ændringer i  

 lovforslaget samt med forbehold om lovforslagets endelige vedtagelse.  

 Endeligt udbudsmateriale kan således først udsendes efter nærværende  

 lovforslags vedtagelse.
Telestyrelsen har indhentet ekstern konsulentbistand med henblik på  

 DCS1800 udbudsforretningen.
Telestyrelsen vil efter samråd med konsulenten  

 fremlægge en endelig tidsplan for DCS1800 udbudsforretningen.
Anmodninger om at der foretages udbud af mobiltilladelser Der foreslås etableret en generel adgang for selskaber m.v., der kan  

 dokumentere, at de har det fornødne tekniske og økonomiske grundlag for at  

 ansøge om en sådan, kan anmode Telestyrelsen om, at der foretages et fornyet  

 udbud af en allerede tidligere udbudt teknologi, hvis de nødvendige  

 frekvensressourcer er tilstede.
På baggrund af en anmodning træffer  

 Telestyrelsen afgørelse om, hvorvidt betingelserne for et udbud er opfyldt.  

 Krav herom vil dog kun kunne stilles i det omfang, der er afsat ubenyttede  

 frekvenser (i henhold til frekvenslovgivningen) til de pågældende net.
 For nye typer af mobilnet (nye teknologier) er det en forudsætning for, at  

 der foretages offentlige udbud, at det af forskningsministeren er besluttet,  

 at de pågældende net skal udbydes i form af udstedelse af et begrænset antal  

 tilladelser.
Regulering af tjenesteudbyderes vilkår Det indgår i den nuværende regulering af GSM (og ERMES), at tilladelserne  

 også omfatter/vil omfatte de til GSM- (og ERMES)-nettene hørende basale  

 tjenester.
For så vidt angår mobiloperatørernes samarbejde med uafhængige  

 tjenesteudbydere, der ønsker at udbyde en eller flere tjenester via de  

 eksisterende mobilselskabers net, kan selskaberne i dag selv afgøre, om  

 uafhængige tjenesteudbydere skal have adgang til GSM- (og ERMES) nettene.
 Samtidig indgår det i den nuværende regulering af GSM-operatørerne og den  

 kommende ERMES-operatør en forholdsvis detaljeret regulering af forholdet til  

 slutbrugerne, herunder regler for fastsættelse og godkendelse af  

 maksimaltakster samt regler om godkendelse af abonnementsvilkår for de  

 enkelte tjenester, der udbydes.
Sigtet med nærværende lovforslag er som ovenfor nævnt bl.a., samtidig med  

 at der sikres yderligere konkurrence via introduktion af DCS1800 og via  

 sikring af uafhængige tjenesteudbyderes rettigheder, at foretage en afvikling  

 af den nuværende regulering af GSM-operatørernes og den kommende  

 ERMES-operatørs relationer til slutbrugerne.
Sigtet er forbedrede muligheder  

 for en dynamisk markedsudvikling, hvor en effektiv konkurrence er med til at  

 sikre brugerne billigere og bedre ydelser.
I praksis indebærer det en  

 afvikling af den nuværende regulering af slutbrugertakster, abonnementsvilkår  

 m.v.
Med hensyn til nye udbydere af mobilnet, som f.eks.
DCS1800-nettene, vil  

 der være mulighed for at stille krav om slutbrugerpriser, udbud af tjenester  

 til slutbrugerne m.v. gældende i indtil 1 år efter etablering og  

 idriftsættelse af net og tjenester i et givet geografisk område fastsat i  

 tilladelsen (1 år efter den forudsatte udbygningsgrad er opfyldt), dog  

 minimum 2 år.
Sigtet hermed er umiddelbart at kunne fastholde de bydende  

 selskaber på de tilbud, der har dannet grundlag for tildelingen af de  

 pågældende tilladelser.
Der vil ikke ske yderligere regulering af sådanne nye  

 netudbyderes slutbrugerpriser m.v.
Ifølge den nuværende § 1a i GSM-loven kan forskningsministeren træffe  

 beslutning om liberalisering af udbudet af de tjenester, der er nævnt i  

 GSM-lovens § 1, stk. 3 (dvs. at mobilselskaberne skal give uafhængige  

 tjenesteudbydere adgang på nærmere bestemte vilkår). Beslutning om  

 liberalisering kan dog tidligst få virkning fra 1. marts 1997, medmindre  

 GSM-operatørernes samtykke foreligger.
En tilsvarende bestemmelse indgår i  

 ERMES-lovgivningen, dog uden eksplicit tidsangivelse.
I lovbemærkningerne er  

 der imidlertid lagt op til, at tjenesteudbyderliberaliseringen sker samtidig  

 på de to typer net.
De vilkår der fremover skal gælde for tjenesteudbyderne - herunder også  

 for de tjenesteudbydere der samtidig driver et eller flere mobilnet - vil  

 bl.a. fremgå af de bestemmelser, der vil blive fastsat af  

 forskningsministeren i medfør af den samtidig med dette lovforslag fremsatte  

 lov om forsyningspligt og visse forbrugerforhold inden for telesektoren og  

 lov om visse forhold på telekommunikationsområdet.
Der vil med hjemmel i  

 denne lovgivning blive fastsat generelle minimumskrav til alle udbydere af  

 offentlige teletjenester med henblik på sikring af grundliggende  

 brugerrettigheder, herunder krav om, at alle kunder tilbydes specificerede  

 regninger, forskellige spærringsmuligheder m.v., krav om gratis adgang til  

 alarmtjenester m.v.
Reglerne er alene tænkt som et supplement til den  

 almindelige forbrugerbeskyttelseslovgivning, som i øvrigt vil være gældende  

 også for teleområdet.
Herudover reguleres uafhængige tjenesteudbyderes  

 rettigheder i medfør af lov om konkurrenceforhold og samtrafik i  

 telesektoren.
Nummerforhold I henhold til den politiske aftale af 6. december 1995 er der i trin 2b  

 forudset gennemført lovgivning vedrørende nummerforhold.
I lyset af at der  

 under høringen over trin 2a-lovpakken fra branchen er fremsat ønsker om at  

 fremskynde dele af trin 2b-lovgivningen på nummerområdet til trin 2a af  

 hensyn til sikring af reel konkurrence på teleområdet fra 1. juli 1996, er  

 det fundet hensigtsmæssigt i dette lovforslag at medtage bestemmelser, der  

 muliggør tildeling af 8-cifrede abonnentnumre og såkaldte  

 operatørforvalgskoder til alle udbydere af offentlige telenet og -tjenester,  

 også på mobilområdet.
Der vil i den forbindelse også blive afsat  

 nummerressourcer til de kommende DCS1800-operatører.
Der vil samtidig blive medtaget bestemmelser, som muliggør indførelse af  

 såkaldt operatørforvalg i net for telefoni-, ISDN- og mobiltjenester.
Hermed  

 muliggøres, at abonnenter pr. opkald kan vælge hvilken teleoperatør, der skal  

 transportere det pågældende opkald mellem den kaldende og den kaldte  

 abonnent.
I praksis vil allerede omkostningsforholdene medføre, at en  

 abonnent formentlig alene vil kunne opnå en økonomisk fordel ved at vælge en  

 anden operatør end den han er abonnent hos i de tilfælde, hvor der er tale om  

 udlandskald eller opkald over lange afstande.
Derfor er termen  

 langdistanceoperatør anvendt i det efterfølgende, idet det typisk vil være  

 sådanne selskaber, der ønsker at anvende de pågældende regler.
Valg af langdistanceoperatør sker ved tastning/drejning af en  

 operatørforvalgskode umiddelbart foran det valgte nummer I trin 2b-lovgivningen, hvor lovforslag påregnes fremsat i folketinget i  

 folketingssamlingen 1996-97, vil bestemmelser om introduktion af  

 nummerportabilitet og fast operatørvalg blive medtaget.
 Nummerportabilitet indebærer, at den enkelte abonnent kan beholde sit  

 eksisterende nummer ved skift til ny udbyder.
 Fast operatørvalg indebærer, at opkald fra den pågældende abonnent  

 automatisk dirigeres til en på forhånd aftalt langdistanceoperatør.
Telestyrelsens disponering og tildeling af numre og nummerserier vil  

 fortsat skulle baseres på, at der skal bevares en nummermæssig sammenhæng  

 mellem nettene til gavn for brugerne.
Udgangspunktet hertil vil være to  

 forhold:
 For det første en videreførelse af den eksisterende entydige, fælles  

 nationale nummerplan med overordnede rammer for disponering og tildeling af  

 nummerressourcer, der respekterer den internationale nummerplan, som den til  

 enhver tid er fastsat af Den Internationale Telekommunikationsunion (ITU),  

 samt EU-bestemmelser på området.
For det andet en national disponering og tildeling af de »nummer- og  

 adressesystemer«, der anvendes for den interne udveksling af data om  

 trafikdirigering- og -afvikling mellem telenettene - såvel på national som på  

 international basis.
Den verdensomspændende disponering foretages af ITU,  

 idet dog »nummer- og adressesystemerne« er udformet således, at  

 hvert af ITU's medlemslande selv udformer den nationale del af »nummer-  

 og adressesystemerne«.
Den nuværende nummerregulering på telefoni-, ISDN- og  

 mobilkommunikationsområdet fremgår af bekendtgørelse nr. 504 af 22. juni 1995  

 om disponering af numre og nummerserier til brug for offentlige  

 teletjenester.
Den nuværende regulering giver kun mulighed for  

 nummerdisponering og tildeling af numre i den danske nummerplan til Tele  

 Danmark A/S' telefoni- og ISDN- og mobiltjenester (NMT og OPS) udbudt på  

 koncessionsområdet samt Tele Danmark A/S' og Sonofons mobiltjenester udbudt  

 på særrettighedsområdet (GSM og ERMES).
 Den kommende regulering vil give mulighed for nummerdisponering og  

 tildeling af numre til alle udbydere af mobilkommunikationstjenesterne.  

 Endvidere vil der være mulighed for at foretage den nationale udmøntning af  

 rammerne for »nummer- og adressesystemerne« anvendt i den interne  

 trafikafvikling i telenettene.
 Parallelt hermed vil der i lov om visse forhold på  

 telekommunikationsområdet være en tilsvarende mulighed for nummerdisponering  

 og tildeling af numre og nummerserier for de telenet og teletjenester, der  

 ikke henhører under nærværende lov.
 De grundlæggende principper i gældende regulering vil blive fastholdt i  

 trin 2a, og et forslag til en egentlig nummerlov vil indgå i trin  

 2b-lovgivningen.
Politiets adgang til at foretage indgreb i  

 meddelelseshemmeligheden Med henblik på at sikre politiet mulighed for fortsat at kunne foretage  

 indgreb i meddelelseshemmeligheden, jf. retsplejelovens kapitel 71, vil der i  

 forbindelse med den kommende lovgivning i trin 2 b blive foreslået indføjet  

 et generelt krav til telekommunikations-netoperatører om, at centraler, som  

 operatøren måtte anskaffe, skal være indrettet med aflytningsfaciliteter.  

 Aflytningsfaciliteterne skal, så vidt det er muligt, være baseret på fælles  

 europæiske standarder.
For så vidt angår kommende DCS1800-operatører vil der eksplicit i  

 forbindelse med udbudet blive gjort opmærksom på, at lovgivningen i trin 2b  

 vil komme til at indeholde et krav til centraler om, at disse skal være  

 indrettet med aflytningsfaciliteter.
Meddelelse af en tilladelse vil derfor  

 forudsætte, at lovgivningen i trin 2b er gennemført.
Regulering af net- og tjenesteudbyderes rettigheder og forpligtelser i  

 trin 2 b På en række områder vil der i trin 2b ske en supplerende regulering af  

 net- og tjenesteudbyderes rettigheder og forpligtelser, nemlig vedr.:
- Nummerressourcer og nummerportabilitet - Supplerende regulering af samtrafik og vilkår for adgang for uafhængige  

 tjenesteudbydere.
 - Gravetilladelser samt opstilling og deling af master.
Desuden vil der som en del af trin 2b blive gennemført en ny  

 radiofrekvenslovgivning.
Adgang til radiofrekvensressourcer er en væsentlig  

 konkurrenceparameter, ikke blot i forbindelse med udbud af egentlige  

 mobiltjenester og trådløse tjenester, men også fordi radioforbindelser indgår  

 som en integreret del af den totale teleinfrastruktur.
Trådløs teknologi kan  

 desuden i fremtiden komme til at spille en central rolle som  

 abonnentledningsnet, dvs. som trådløs infrastruktur, der rækker det sidste  

 stykke vej ud til slutbrugerne.
Sigtet med den kommende regulering vil være etablering af en dynamisk  

 frekvensadministration, der muliggør løbende frekvensøkonomisk optimering  

 bl.a. gennem udstedelse af tidsbegrænsede frekvenstilladelser og anvendelse  

 af økonomiske incitamenter m.h.p. sikring af frekvensøkonomi.
Heri ligger  

 også, at de underliggende frekvenstilladelser til mobilkommunikationsnet, som  

 udstedes i medfør af radiokommunikationsloven, vil blive udstedt for kortere  

 tidsperioder end de overordnede 10-årige mobiltilladelser, m.h.p. løbende  

 optimering af frekvensanvendelsen og opdatering af frekvensøkonomikrav.
Ny opgavefordeling mellem telemyndighederne I overensstemmelse med den politiske principaftale om trin 2 indeholder  

 lovforslaget forslag med henblik på sikring af, at Telestyrelsen fremover kan  

 fungere som uafhængig tilsyns-, mæglings- og afgørelsesmyndighed med hensyn  

 til den konkrete forvaltning af mobillovgivningen.
Lovforslaget indeholder  

 således forslag om afskæring af klageadgangen til Forskningsministeriet og af  

 ministeriets instruksadgang overfor Telestyrelsen på mobiltrafikområdet,  

 sikring af klageadgang til henholdsvis Teleklagenævnet (der vil blive  

 oprettet med hjemmel i den parallelt fremsatte lov om konkurrenceforhold og  

 samtrafik i telesektoren) og til Telebrugernævnet (der vil blive oprettet med  

 hjemmel i den parallelt fremsatte lov om forsyningspligt og visse  

 forbrugerforhold inden for telesektoren). Samtidig afskæres klageadgangen til  

 Forskningsministeriet og ministeriets adgang til at meddele Telestyrelsen  

 instruks om behandlingen af konkrete sager, varetagelsen af tilsynsopgaver  

 overfor mobilsektoren m.v.
 Også kompetencen til at foretage udbudsforretning og udstede tilladelser  

 til mobilnet, herunder kompetencen til udvælgelse af tilladelsesindehavere,  

 overføres hermed til Telestyrelsen.
 Uanset den herved forslåede afskæring af forskningsministerens adgang til  

 at instruere Telestyrelsen vedrørende konkrete sager, vil ministeren fortsat,  

 jf. også ministeransvarsloven, have det overordnede ministeransvar for  

 Telestyrelsens virksomhed, herunder ansvaret for den overordnede styring og  

 tilrettelæggelse af Telestyrelsens aktiviteter og for sager vedrørende  

 Telestyrelsens økonomi og personale.
 Den pågældende regulering vil i trin 2b blive fulgt op af et egentligt,  

 tværgående lovforslag om en selvstændig lov om Telestyrelsens uafhængighed og  

 selvstændige opgaver, og om opgavefordelingen mellem Telestyrelsen og  

 Forskningsministeriet.
C.
Lovens administrative og økonomiske konsekvenser Indførelse af yderligere konkurrence i mobilsektoren må forventes at kræve  

 anvendelse af øgede administrative ressourcer.
Behovet for øget  

 ressourceanvendelse i Telestyrelsen kan anslås til 3-4 årsværk.
De hermed  

 forbundne merudgifter forudsættes dækket af de i medfør af lovforslagets § 18  

 fastsatte omkostningsdækkende ydelser.
 Der vil blive udarbejdet særskilt aktstykke herom vedrørende 1996.  

 Vedrørende 1997 og følgende år vil Forskningsministeriet i forbindelse med  

 trin 2b forelægge en samlet redegørelse for opgave- og ressourceudviklingen i  

 Telestyrelsen med henblik på Finansloven for 1997.
Erhvervsøkonomiske konsekvenser I industripolitisk henseende vil etableringen af nye  

 mobilkommunikationsnet bl.a. kunne betyde øget afsætning af  

 telekommunikationsudstyr i forbindelse med etablering af nettene.
Der vil  

 primært være tale om engangsleveringer, idet udvidelse af nettene i praksis  

 vil være af mindre betydning.
Langt den overvejende del af infrastrukturen  

 vil dog formentlig bestå af udstyr produceret i udlandet.
 Hertil kommer den afledte positive effekt på andre erhvervsområder af en  

 generelt forøget konkurrence inden for mobilsektoren.
Miljømæssige konsekvenser En egentlig regulering af opstilling af master, der sikrer en udstrakt  

 fællesudnyttelse af masteressourcerne er henlagt til lovgivningen i trin 2 b.  

 Opstilling af master skal i dag ske under iagttagelse af kravene i  

 miljølovgivningen, herunder specielt planlovgivningen og  

 naturbeskyttelseslovgivningen.
Forholdet til EU-retten Med vedtagelsen af lovforslaget og de bekendtgørelser, som vil blive  

 udstedt med hjemmel i den kommende lov, gennemføres dele af  

 Kommissionsdirektiv 96/2/EF af 16. januar 1996 om ændring af direktiv  

 90/388/EØF for så vidt angår mobil- og personkommunikation.
Det følger af direktivet, at medlemsstaterne skal ophæve evt. eksisterende  

 ene- og særrettigheder på mobilområdet.
Medlemsstaterne kan dog opretholde  

 begrænsninger i antallet af tilladelseshavere, i det omfang det kan begrundes  

 i frekvensknaphed.
Desuden indeholder direktivet krav om, at medlemsstaterne udbyder GSM-,  

 DCS1800- og DECT-tilladelser.
Dette krav ligger i forlængelse af de tidligere  

 EU-beslutninger om afsættelse af frekvenser til GSM og DECT.
 Med hensyn til udbudet af nye teknologier (i DK DCS1800) indeholder  

 direktivet krav om, at der ved udbudsproceduren sikres effektiv konkurrence  

 mellem selskaber, der opererer på forskellige delmarkeder inden for  

 mobilsektoren.
Den foreslåede regulering går med henblik på at sikre effektiv konkurrence  

 på flere punkter videre, end EU-reguleringen kræver.
I direktivet stilles der  

 således ikke et krav om uafhængige tjenesteudbyderes adgang til  

 mobiloperatørernes net (lovforslagets §12), der stilles heller ikke krav om  

 at operatørerne skal sikres mulighed for at indgå nationale roamingaftaler  

 (lovforslagets § 13).
D.
Høring Udkast til dette lovforslag har været udsendt til høring hos relevante  

 ministerier, berørte myndigheder og organisationer med flere.
Bemærkninger til de enkelte bestemmelser Til § 1 I § 1 angives lovens anvendelsesområde.
Loven omfatter navnlig rammerne  

 for udstedelse og administration af tilladelser til offentlige  

 mobilkommunikationsnet med tilhørende basale tjenester samt det efterfølgende  

 tilsyn med disse tilladelsers overholdelse.
Lovforslaget omfatter mobilkommunikation i bred forstand, og kan herunder  

 også bringes i anvendelse på trådløse teknologier, som ikke traditionelt  

 betragtes som mobilkommunikation.
Det afgørende for, om lovforslaget finder  

 anvendelse på de enkelte mobilteknologier, er, om der er tale om teknologier,  

 hvor frekvensknaphed nødvendiggør, at der udstedes et begrænset antal  

 tilladelser, og hvor der derfor skal foretages et offentligt udbud af de  

 pågældende tilladelser med henblik på at sikre tildeling af disse udfra  

 objektive, ikke-diskriminerende og gennemsigtige kriterier.
Sigtet er  

 etablering af rammer, der giver mulighed for et åbent og teknologiuafhængigt  

 mobilsektorregime, baseret på løbende udstedelse af tilladelser til nye  

 mobilteknologier, og uden at det kræver ny lovgivning.
Loven vil blive anvendt i forbindelse med bl.a. tilladelser til GSM-,  

 NMT-, DCS1800-, ERMES- og OPS-net med tilhørende basale tjenester, samt nye  

 teknologier, som forskningsministeren med hjemmel i § 1, stk. 2, beslutter  

 skal reguleres via udstedelse af et begrænset antal tilladelser.
Ved  

 mobilkommunikationsnet forstås net bestående af følgende hovedelementer: En  

 overordnet infrastruktur af kabler og eventuelt radiokæder, centraler og  

 basisstationer med sende/modtageudstyr til radiobaseret kommunikation med  

 mobile terminaler hos slutbrugere.
Ved tilhørende basale tjenester forstås navnlig de grundlæggende  

 bærertjenester, som udgør en integreret del af et mobilnet og som bl.a. er af  

 betydning for uafhængige tjenesteudbyderes adgang til og mulighed for at  

 anvende det pågældende mobilnet som grundlag for udbud af  

 mobilkommunikationstjenester til slutbrugerne.
Der vil i forbindelse med  

 fastsættelsen af vilkår for de enkelte tilladelser til at udbyde  

 mobilkommunikationsnet ske en nærmere afgrænsning af de omfattede, tilhørende  

 basale tjenester, jf. også § 11, stk. 1, nr. 7, med tilhørende bemærkninger.  

 Derudover vil der, jf. også § 11, stk. 2, med tilhørende bemærkninger, i en  

 tilladelse til at udbyde et mobilkommunikationsnet kunne indgå vilkår om  

 udbudet af tjenester til slutbrugerne.
Herudover indeholder lovforslaget visse bestemmelser af betydning for  

 navnlig for netoperatørernes udbud af offentlige mobilkommunikationstjenester  

 til slutbrugerne, og for samspillet mellem uafhængige udbydere af  

 mobilkommunikationstjenester og udbydere af mobilkommunikationsnet med dertil  

 hørende basale tjenester.
Udbudet af mobilkommunikationstjenester vil  

 derudover blive reguleret via lov om visse forhold på  

 telekommunikationsområdet, lov om forsyningspligt og visse forbrugerforhold  

 inden for telesektoren og lov om konkurrenceforhold og samtrafik i  

 telesektoren.
Til § 2 I den pågældende bestemmelse fastslås det overordnede princip, at udbud af  

 mobilkommunikationsnet med tilhørende basale tjenester kræver tilladelse,  

 idet der er tale om udnyttelse af knappe frekvensressourcer, mens alle og  

 enhver kan udbyde mobilkommunikationstjenester, uden at dette kræver  

 tilladelse.
Fra 1. marts 1997, jf. §§ 13 og 20, er udbydere af  

 mobilkommunikationstjenester sikret adgang til tilladelsesindehavernes net og  

 dertil hørende basale tjenester.
 Udover i denne lov reguleres udbud af mobilkommunikationstjenester og  

 uafhængige tjenesteudbyderes aktiviteter i de samtidig hermed fremsatte  

 forslag til lov om forsyningspligt og visse forbrugerforhold inden for  

 telesektoren, lov om ændring af lov om visse forhold på  

 telekommunikationsområdet og forslag til lov om konkurrenceforhold og  

 samtrafik i telesektoren (der bl.a. indeholder forslag til en foreløbig  

 samtrafikregulering).
Til § 3 Tilladelser udstedt med hjemmel i § 3 omfatter adgang til at udbyde  

 offentlige mobilkommunikationsnet inklusive de nødvendige, tilhørende basale  

 tjenester.
Den generelle adgang til at udbyde mobilkommunikationstjenester  

 reguleres i § 2.
 Med hensyn til det kommende DCS1800 udbud henvises til de almindelige  

 bemærkninger, der indeholder en beskrivelse af de påtænkte rammer for det  

 kommende DCS1800 udbud.
Til § 4 NMT-nettene og OPS-nettet og de hertil hørende basale tjenester, der i dag  

 drives af Tele Danmark A/S som eneretstjenester inddrages under den generelle  

 mobilsektorregulering, således at Tele Danmark A/S meddeles tilladelser til  

 disse net og tilhørende basale tjenester.
Tele Danmark A/S' tilladelser gøres  

 tidsbegrænsede, jf. § 3. På grund af frekvensknaphed er det i dag ikke muligt  

 at foretage offentligt udbud af yderligere tilladelser til henholdsvis NMT og  

 OPS.
NMT og OPS vil i fremtiden være de eneste mobilteknologier, hvor der er  

 udpeget »fødte operatører«.
Baggrunden for, at det på disse områder  

 foreslås fortsat at forhåndsudpege selskaber som operatører er dels, at der  

 er tale om mobilteknologier hvor der allerede udbydes net og tjenester til en  

 række kunder af et eksisterende selskab, dels at der er tale om analoge  

 teknologier, som med tiden formentlig vil blive afløst af digitale  

 mobilteknologier.
Til § 5 Det foreslås, at tilladelser til at udbyde mobilkommunikationsnet fremover  

 generelt får en løbetid på 10 år ad gangen.
Baggrunden herfor er bl.a.  

 tilladelsesindehavernes behov for en rimelig afskrivningsperiode for  

 anlægsinvesteringer i opbygningsfasen for nettene.
De nuværende  

 GSM-tilladelser har i dag en løbetid på 5 år og udløber 1. marts 1997. Som  

 nævnt i de almindelige bemærkninger vil der pr. denne dato blive udstedt nye  

 tilladelser til GSM-nettene.
Med sigte på at skabe parallelitet mellem de  

 forskellige teknologier på mobilområdet, er det hensigten på denne måde at  

 forlænge GSM-tilladelsernes løbetid til 10 år, således at disse udløber pr.  

 1.3.2002 med mulighed for fortsættelse i efterfølgende 10 års perioder med  

 mindre ophør varsles.
Se også bemærkningerne til § 20 vedrørende den  

 indledende udstedelses af tilladelser til GSM, NMT og OPS.
Også de øvrige  

 planlagte mobiltilladelser, herunder den kommende ERMES tilladelse til Tele  

 Danmark A/S, vil blive udstedt med 10 års varighed med mulighed for varsling  

 af ophør.
Selvom tilladelserne fremover vil få en løbetid på 10 år, må det i praksis  

 forudses, at tilladelserne næppe vil kunne blive bragt til ophør, medmindre  

 særlige forhold gør sig gældende.
Når det skal vurderes, om tilladelserne ved  

 udløbet af en 10 års periode skal tilbagekaldes, eller om de kan løbe videre,  

 vil vurderingen over for alle tilladelsesindehavere finde sted på et  

 ensartet, objektivt og ikke-diskriminerende grundlag.
Udgangspunktet vil  

 være, at mobilkommunikationsnet med et solidt kundeunderlag og et bredt udbud  

 af gode og billige mobilkommunikationstjenester, og som udviser en god  

 frekvensøkonomi sammenholdt med andre mulige anvendelser af de pågældende  

 frekvenser, videreføres.
 Ved udløb af tilladelser, der er meddelt til Tele Danmark A/S på NMT-,  

 OPS- og GSM-, og ERMES-området, vil selskabet ikke på baggrund af sin  

 tidligere eneret og udpegning som født operatør have særlige krav på, at  

 tilladelsen løber videre.
Tilladelsernes løbetid foreslås som nævnt ovenfor forlænget til 10 år.
Det  

 gør det relevant, at Telestyrelsen får adgang til hvert 5. år - med 1 års  

 varsel - at stille nye, herunder skærpede, vilkår til tilladelsesindehaverne  

 med henblik på løbende justering.
Rammerne for fastlæggelse af nye og evt.  

 skærpede vilkår vil udgøres af den til enhver tid værende  

 mobilsektorlovgivning og EU-direktiver og -henstillinger vedrørende  

 mobilsektoren, samt internationale vedtagelser af betydning herfor, jf. også  

 § 11 med tilhørende bemærkninger.
Til § 6 En tilladelse kan tilbagekaldes, hvis tilladelsesindehaveren træder i  

 betalingsstandsning eller likvidation eller kommer under konkurs.
Tilladelsen  

 kan ikke gøres til genstand for retsforfølgning.
Til stk. 2 Det er hensigten med bestemmelsen i stk. 2, at Telestyrelsen, f.eks. i  

 tilfælde hvor der kun er et beskedent antal kunder på et  

 mobilkommunikationsnet, og der ikke sker en frekvensøkonomisk udnyttelse af  

 frekvenserne, skal have mulighed for at tilbagekalde en tilladelse med 1 års  

 varsel.
Herved sikres tilladelsesindehaveren mulighed for en overflytning af  

 de resterende brugere til andre mobilnet.
Der vil ikke ske en egentlig  

 inddragelse af tilladelser, medmindre svigtende kundetilgang markant  

 forringer frekvensøkonomien og gør videreførelse af den pågældende  

 mobiltjeneste samfundsøkonomisk uholdbar.
Forinden Telestyrelsen træffer en  

 endelig beslutning om tilbagekaldelse af en tilladelse, skal der føres  

 forhandlinger med den berørte operatør om tilrettelæggelsen af en eventuel  

 lukning.
Til § 7 Tilladelserne kan ikke uden Telestyrelsens godkendelse overdrages helt  

 eller delvist til andre ejere.
Bestemmelsen tilsigter bl.a. at beskytte mod  

 omgåelse af proceduren i § 8, hvorefter en ny tilladelse skal meddeles på  

 baggrund af et offentligt udbud, hvis en tilladelse opgives af  

 tilladelsesindehaveren.
Som udgangspunkt vil det ikke blive tilladt, at en tilladelse overdrages  

 til en generelt anden ejerkreds, jf. dog nedenfor.
Tilladelsesindehaveren vil  

 dog som udgangspunkt altid kunne få godkendt mindre justeringer af  

 ejerkredsen.
 Med hensyn til større ændringer, herunder hele eller delvise  

 virksomhedsovertagelser, fusioner eller lignende vil tilladelse kun blive  

 givet, såfremt det klart fremgår, at der ikke herved sker en uhensigtsmæssig  

 koncentration af aktørerne i den danske mobilsektor, herunder at der ikke er  

 tale om at enkelte selskaber »sætter sig« på eller får afgørende  

 indflydelse på flere mobiltilladelser, med den følge at den effektive  

 konkurrence begrænses, eller at der hermed sker en uhensigtsmæssig styrkelse  

 af det eller de pågældende selskabers evt. dominerende stilling på mobil-  

 og/eller personsøgningsmarkedet samlet set.Bestemmelsen tilsigter således at  

 undgå en uhensigtsmæssig indirekte begrænsning af det reelle antal af  

 markedsaktører i den danske mobilsektor, herunder at der, efter at der er  

 sikret yderligere konkurrence, via overtagelser m.v. sker det, at der  

 genopstår en monopol- eller duopol-situation.
 Overtagelse af tilladelsesindehaverens virksomhed kan også tænkes at ske  

 indirekte gennem overdragelse af aktier, anparter eller andre ejerinteresser.  

 Bestemmelsen omfatter derfor også samlede overdragelser af en sådan karakter  

 og et sådant omfang, at det på grundlag af en konkret vurdering bl.a. på  

 basis af det pågældende selskabs vedtægter og samlede ejerforhold vil medføre  

 ændringer m.h.t. den bestemmende indflydelse i selskabet.
Til § 8 Udvælgelsen af de operatører, der skal meddeles tilladelser i henhold til  

 § 3, skal ske på grundlag af offentlige udbud.
Hvis en tilladelsesindehaver  

 opgiver at udnytte sin tilladelse, eller denne tilbagekaldes, kan en ny  

 tilladelse meddeles på grundlag af en ny offentlig udbudsrunde.
Der vil i  

 denne situation forud for fornyet udbud skulle ske en revurdering af  

 anvendelsen af de pågældende frekvenser.
Det er således ikke forudsat, at der  

 i enhver situation vil ske fornyet udbud.
Til § 9 Til stk. 1 Forskningsministeren fastsætter rammerne for tilladelser i medfør af denne  

 bestemmelse.
Det er hensigten med bestemmelsen at give ministeren hjemmel  

 til, forud for kommende udbudsforretninger i bekendtgørelsesform og efter  

 høring over udkast hertil at udstikke de overordnede rammer herfor.
I  

 bekendtgørelserne vil bl.a. indgå, hvordan udbudsforretningen skal  

 tilrettelægges, herunder hvorvidt udbud skal foretages i en eller flere  

 runder, hvilke teknologier/frekvenser og tilladelseskategorier udbudet skal  

 omfatte, samt tidsplanen for det pågældende udbud og i hvilket omfang  

 ministeren skal inddrages i at udstikke yderligere generelle retningslinier  

 vedr. udbudet.
Sådanne yderligere retningslinier vil i givet fald - i lighed  

 med de ovenfor nævnte overordnede rammer - typisk blive udstukket i  

 bekendtgørelsesform, dog således at det samtidig indgår, at der ikke herved  

 bør ske unødige forsinkelser af selve udbudsforretningen.
M.h.t. den umiddelbart forestående DCS1800 udbudsforretning fremgår  

 hovedindholdet af de overordnede retningslinier herfor af de almindelige  

 bemærkninger til nærværende lovforslag, og har således allerede været  

 undergivet høring.
Forskningsministeren udstikker derfor uden yderligere  

 forudgående høring foreløbige rammer for Telestyrelsens udbud parallelt med  

 lovforslagets fremsættelse.
Disse rammer vil efterfølgende blive præciseret i  

 en bekendtgørelse, som udstedes umiddelbart efter lovforslagets vedtagelse.
Til stk. 2 Forskningsministeren fastsætter forud for hver enkelt udbudsforretning de  

 nærmere rammer for udbudet og kan herunder opstille overordnede rammer for de  

 objektive kriterier, der skal udgøre grundlaget for udvælgelsen af  

 operatører.
Der kan bl.a. opstilles bestemmelser med sigte på gennemførelse  

 af den overordnede målsætning om, at brugerne skal sikres så gode og billige  

 tjenester som muligt, herunder at der i tilbudene skal indgå tilsagn om  

 hvilke slutbrugerydelser der tænkes udbudt, hvilke priser det er hensigten at  

 udbyde de pågældende ydelser til m.v., samt bestemmelser om at ansøgerne skal  

 sandsynliggøre, at de kan leve op til de afgivne tilbud f.eks. ved  

 forelæggelse af forretningsplaner, ved påvisning af økonomisk grundlag,  

 teleteknisk og anden faglig kunnen m.v.
Der kan endvidere fastsættes rammer  

 med sigte på effektiv frekvensudnyttelse og om tjenesternes udbygningsgrad,  

 herunder geografisk, befolkningsmæssig og tidsmæssig m.v.
Til § 10 For at sikre at nye mobilkommunikationsteknologier udbydes hurtigst muligt  

 foreslås der fastsat en frist på 15 måneder, inden for hvilket udbudet af en  

 ny teknologi skal være gennemført, d.v.s. at der er udstedt tilladelser eller  

 truffet beslutning om, at der ikke kan udstedes tilladelse til den pågældende  

 teknologi.
Det er dog derudover en forudsætning, at forskningsministeren har  

 besluttet, at den pågældende teknologi skal reguleres via udbud af et  

 begrænset antal tilladelseshavere, samt har udstedt en bekendtgørelse i  

 medfør af § 9, stk. 1 og 2.
Hvis de nødvendige frekvensressourcer er tilstede kan en eventuel kommende  

 operatør kræve, at der senest 2 år efter kravet er fremsat, på ny gennemføres  

 udbud af en tidligere udbudt teknologi, hvor der fortsat er tilstrækkelige  

 frekvensressourcer afsat til yderligere tilladelser.
Herved sikres passende  

 intervaller mellem udbud af samme mobilkommunikationsteknologi.
Til § 11 Forskningsministeren har i dag en generel hjemmel til i forbindelse med  

 udstedelsen af tilladelser at fastsætte en række vilkår for mobilnet- og  

 personsøgningsudbyderes virksomhed.
Det foreslås, at Telestyrelsen som den  

 kommende udsteder af tilladelser bemyndiges til at fastsætte de nærmere  

 vilkår for tilladelserne.
Vilkår vil kunne omfatte :
1) EU-regler og henstillinger.
Blandt de EU-retlige regler tænkes blandt  

 andet på Rådshenstilling 87/371/EØF af 25. juni 1987 om samordnet indførelse  

 af offentlig fælleseuropæisk digital celleopbygget  

 landmobilradiokommunikation i Fællesskabet, Rådsdirektiv 87/372/EØF af 25.  

 juni 1987 om de frekvensbånd, der skal stilles til rådighed for samordnet  

 indførelse af offentlig fælleseuropæisk digital celleopbygget  

 landmobilradiokommunikation i fællesskabet, Rådshenstilling 90/543/EØF af 9.  

 oktober 1990 om samordnet indførelse af et fælleseuropæisk landbaseret  

 offentligt personsøgning i Fællesskabet, Rådsdirektiv 90/544/EØF af 9.  

 oktober 1990 om de frekvensbånd, der skal anvendes til samordnet indførelse  

 af fælleseuropæisk landbaseret offentlig personsøgning i Fællesskabet og  

 Kommissionsdirektiv 96/2/EF af 16. januar 1996 om ændring af direktiv  

 90/388/EØF for så vidt angår mobil- og personkommunikation.
Endelig er det  

 hensigten med bestemmelsen, at præcisere at det er muligt inden for de i  

 øvrigt fastsatte rammer herfor, jf. bl.a. § 5, at fastsætte vilkår i  

 tilladelserne på baggrund af kommende direktiver, henstillinger eller  

 beslutninger truffet i EU-regi.
2) Overholdelse af relevante vedtagelser truffet i det internationale  

 samarbejde på telekommunikationsområdet.
Det skal i den forbindelse blandt  

 andet sikres, at de danske mobilkommunikationsnet etableres og drives i  

 overensstemmelse med relevante vedtagelser i Den Internationale  

 Telekommunikationskonvention med dertil hørende protokoller, jf.  

 Udenrigsministeriets bekendtgørelse nr. 46 af 9. juli 1985, samt relevante  

 vedtagelser af den europæiske sammenslutning af post- og teleadministrationer  

 (CEPT). Endvidere vil overholdelse af relevante vedtagelser i ETSI-regi  

 skulle sikres.
3) Vederlagsfri medvirken fra tilladelsesindehaverens side i  

 internationale samarbejdsorganisationer samt specifikationsarbejde for  

 mobilnet og -tjenester.
Det forudsættes i den forbindelse, at  

 tilladelsesindehavere sammen med operatører fra andre lande, der udbyder  

 tilsvarende mobilnet og -tjenester, i relevant omfang deltager i eventuelt  

 MoU-samarbejde inden for det pågældende område.
4) Tilladelsesindehaverne skal i henhold til lov om radiokommunikation  

 have tilladelse fra Telestyrelsen til at benytte de nødvendige  

 radiofrekvenser.
I lov om radiokommunikation er der fastsat generelle regler  

 om radioforvaltning.
Formålet hermed er bl. a. at sikre en effektiv  

 udnyttelse af de begrænsede frekvensressourcer samt at forhindre  

 radioforstyrrelser.
Bestemmelsen er indsat for, navnlig i en overgangsperiode  

 indtil en ny radiokommunikationslovgivning er gennemført, at sikre  

 tilstrækkeligt hjemmelsgrundlag for så vidt angår opstilling af vilkår om  

 effektiv udnyttelse af radiofrekvensspektret, der bl.a knytter sig til de  

 særlige forhold på mobilkommunikationsområdet.
På sigt vil al regulering af  

 frekvensforhold ske via den nye radiokommunikationslovgivning, som vil blive  

 gennemført som en del af trin 2b.
 Det overordnede sigte, også med hensyn til krav til den effektive  

 udnyttelse af frekvensspekteret, vil være at sikre brugerne de bedste og  

 billigste ydelser inden for de samlede frekvensmæssige rammer.  

 Frekvensøkonomikravene vil blive fastsat med henblik på at fremme denne  

 målsætning.
Med hensyn til det forestående DCS1800 udbud er det hensigten at foretage  

 den første tildeling af frekvenser til de udpegede DCS1800-operatører i  

 mindre, lige store frekvensblokke, for samme typer af tilladelser.  

 Tildelingen i mindre blokke sker for at sikre, at de tildelte frekvenser til  

 enhver tid udnyttes optimalt, og at ledige frekvensressourer hurtigt kan  

 tildeles og/eller ibrugtages af den eller de tilladelsesindehavere, der kan  

 dokumentere et behov herfor.
Den første tildeling vil have en størrelse, der  

 muliggør etablering af et mobilnet med sammenhængende dækning og mulighed for  

 en vis kapacitetsudbygning.
Yderligere frekvenser vil dog kunne ibrugtages så  

 snart udnyttelsesgraden af de først tildelte frekvenser lever op til den  

 fastsatte grænseværdi.
Endelig fastsættelse af størrelsen af de tildelte  

 blokke og fastsættelsen af grænseværdier vil bl.a. ske på grundlag af de  

 indledende tilkendegivelser i forbindelse med DCS1800 udbudsforretningens 1.  

 runde og de endelige tilbud.
Telestyrelsen skal i muligt omfang sørge for, at  

 operatørerne så tidligt som muligt får kendskab til, hvilke frekvenser der i  

 givet fald kan forventes tildelt, når den anførte grænseværdi er opnået.
5) Afhjælpning af forstyrrelser samt medvirken til betaling af de dermed  

 forbundne omkostninger.
Ved indførelsen af nye tjenester må der forudses  

 forstyrrelsesmæssige problemer af et vist omfang.
Problemerne kan dog  

 begrænses blandt andet ved et omhyggeligt frekvensvalg og ved nøje  

 planlægning af placering af sendere.
Formålet med bestemmelsen er at indføre  

 hjemmel til - i videre omfang end radiokommunikationsloven giver mulighed for  

 - at kunne pålægge tilladelsesindehavere pligt til at søge forstyrrelser  

 afhjulpet.
Det er hensigten, at de tilladelsesindehavere, der nyder godt af  

 at andre tilladelsesindehavere afhjælper forstyrrelsesproblemer, kan pålægges  

 at medvirke til betalingen af en sådan afhjælpning.
6) Oplysningspligt til sikring af, at Telestyrelsen kan få økonomiske,  

 statistiske og øvrige oplysninger som skønnes nødvendige for at kunne påse  

 overholdelsen af vilkårene i tilladelsen.
Ligeledes skal  

 tilladelsesindehaveren give Telestyrelsen de oplysninger, der er nødvendige  

 for udarbejdelsen af statistiske meddelelser vedrørende televirksomhed i  

 Danmark.
Telestyrelsen kan endvidere kræve oplysninger om trafiktal m.v. til  

 beregning af, hvor meget trafik operatøren afvikler i en travl time.
Disse  

 tal skal anvendes til at sikre en optimal udnyttelse af frekvensspektret,  

 herunder vurdere, hvornår en given operatør er berettiget til yderligere  

 frekvenser.
Telestyrelsen har endelig efter konkret vurdering ret til at  

 offentliggøre oplysninger, indhentet i medfør af den pågældende bestemmelse.  

 Det drejer sig om oplysninger om kvalitets- og dækningstal samt oplysninger  

 om tal til brug for teleårbøger, generelle mobilsektorrapporter og lignende.
7) Vilkår vedrørende overholdelse af tekniske kvalitetskrav og udbud af  

 basale tjenester, herunder navnlig egentlige bærertjenester og andre  

 tjenester, der er af betydning for uafhængige tjenesteudbyderes muligheder  

 for at få adgang til nettet, samt dækningskrav.
Sigtet er alene at muliggøre  

 vilkår, der sikrer, at tilladelsesindehaveren til stadighed udbyder et  

 mobilnet med tilhørende basale tjenester, der udgør et tidssvarende og  

 effektivt grundlag for udbud af mobiltjenester til slutbrugerne.
 Derudover vil det følge af regler udstedt i medfør af den generelle lov om  

 forsyningspligt og forbrugerforhold inden for telesektoren, at  

 tilladelsesindehavere og tjenesteudbydere på mobilområdet skal medvirke til  

 sikring og opretholdelse af samfundsvigtig telekommunikationstrafik, og at  

 der skal sikres mulighed for gratis opkald til alarmtjeneste 112.
 8) Sikring af operatørforvalg vil ske ved, at der i administrative  

 forskrifter stilles krav til alle udbydere af offentlige telenet og  

 -tjenester, som er tildelt numre eller nummerserier om at give abonnenterne  

 adgang til gennem anvendelse af operatørforvalgskode ved det enkelte opkald  

 at bestemme, hvilken langdistanceoperatør, der ønskes anvendt.
 Etablering af operatørforvalg mellem lokale teleoperatører og  

 langdistanceoperatører forudsætter, at parterne indgår nærmere aftale om  

 trafikudveksling og afregning.
 9) Der vil i administrative forskrifter blive fastsat en række bestemmelse  

 om bl.a.:
 a) Telestyrelsen forestår disponeringen og tildelingen af numre og  

 nummerserier m.m., såvel for de nummerplaner, der retter sig mod brugerne af  

 telenettene, som for de nummerplaner (nummer- og adressesystemer), der  

 anvendes internt mellem nettene.
 b) Telestyrelsen tildeler udbydere af offentlige telenet og -tjenester  

 blokke a 10.000 eller 100.000 8-cifrede abonnentnumre i ledige  

 milliongrupper, inden for den eksisterende danske nummerplan.
c) Telestyrelsen tildeler langdistanceoperatører 4- og 5-cifrede  

 operatørforvalgskoder i særlig nummerserie.
Operatørforvalgskoden skal  

 anvendes af abonnenterne hos lokale teleoperatører ved valg af alternativ  

 langdistanceoperatør.
 d) Telestyrelsen sikrer gennem nummerdisponeringen, at der ikke skabes  

 unødige bindinger til valg af metode ved introduktionen af frit operatørvalg  

 og nummerportabilitet i de danske telenet, og hvorom forslag vil være  

 indeholdt i lovgivning, der skal gennemføres i forbindelse med trin 2b.
 e) Vilkår for tildeling, der bl.a. vil kunne være at ansøgeren skal  

 dokumentere behovet for numre, at numrene alene må anvendes til de bestemte  

 formål og tjenester, at tildelingen kan trækkes tilbage, dersom numrene ikke  

 udnyttes, m.m.
 f) Tilpasning af de i dag gældende principper for Telestyrelsens tildeling  

 af numre og adresser til brug for datakommunikationstjenester.
Til stk. 2 Med hensyn til nye udbydere af mobilnet, som f.eks.
DCS1800-nettene, vil  

 der som anført i de almindelige bemærkninger være mulighed for at stille krav  

 m.h.t. slutbrugerpriser, udbud af tjenester til slutbrugerne m.v. gældende i  

 indtil 1 år efter etablering og idriftsættelse af net og tjenester i et givet  

 geografisk område fastsat i tilladelsen (1 år efter den forudsatte  

 udbygningsgrad er opfyldt), dog minimum 2 år.
Til stk. 3 Telestyrelsen fastsætter i en bekendtgørelse bestemmelser om en metode til  

 beregning af grænseværdier for tildeling og inddragelse af frekvenser.  

 Metoden er nødvendig for at muliggøre, at tildeling og inddragelse af  

 frekvenser kan ske hurtigt og baseres på objektive kriterier.
Metoden vil i  

 det væsentlige blive udformet som en beregningsmodel, der vil skulle benyttes  

 til at beregne de ønskede grænseværdier.
Beregningsmodellen vil være  

 teknologiuafhængig.
Blandt de elementer, som vil indgå i modellen, kan bl.a.  

 nævnes trafikmængder målt i Erlang pr. radiokanal målt i Mhz inden for et  

 bestemt geografisk område målt i km2. Men også andre beslægtede parametre kan  

 tænkes indarbejdet i modellen.
 Det forudsættes, at det endelige udbudsmateriale vedrørende udbudet af  

 DCS1800-tilladelser vil indeholde en foreløbig detailbeskrivelse af metoden,  

 og at tilbudsgiverne vil blive anmodet om at benytte denne metode ved  

 fastsættelsen af den tilbudte frekvenseffektivitet, som vil være en  

 obligatorisk del af tilbudet.
Til stk. 4 Telestyrelsen fastsætter for hver en mobilteknologi grænseværdier for,  

 hvornår en given frekvensudnyttelsesgrad vil kunne udløse  

 tildeling/ibrugtagning af yderligere frekvenser eller inddragelse af  

 tidligere tildelte frekvenser.
Fastlæggelsen af grænseværdier for, hvornår udnyttelsesgraden af tildelte  

 frekvenser til DCS1800 vil udløse tildeling/ibrugtagning af yderligere  

 frekvenser eller inddragelse af tidligere tildelte frekvenser, vil ske i  

 forbindelse med DCS1800-udbudet og behandlingen af de indkomne tilbud.
På  

 baggrund af de indkomne tilkendegivelser, om hvilken frekvenseffektivitet  

 tilbudsgiverne vil leve op til, sammenholdt med erfaringer fra tilsvarende  

 net, vil de fælles grænseværdier for DCS1800-området blive fastsat.
 Fastsættelsen af grænseværdier for GSM-området vil bl.a. tage udgangspunkt  

 i den fastsatte grænseværdi for DCS1800. For NMT vil fastsættelsen af en  

 grænseværdi tillige basere sig på trafiktal og tidligere tilkendegivelser fra  

 tilladelsesindehaveren.
 Fastlæggelsen af grænseværdier for geninddragelse af frekvenser som følge  

 af utilstrækkelig effektiv udnyttelse vil blive foretaget på baggrund af de  

 erfaringer, som Telestyrelsen vil få i forbindelse med fastsættelsen af  

 grænseværdierne for tillægstildelinger, samt i fornødent omfang på grundlag  

 af Telestyrelsens analyse af trafiktal for de nuværende mobilnet.
Til § 12 Til stk. 1 Det fremgår af den politiske aftale af 6. december 1995, at  

 mobilselskaberne (tilladelsesindehaverne) skal sikre roamingmuligheder på  

 kommercielle vilkår mellem forskellige typer mobilnet, f.eks. mellem GSM-net  

 og DCS1800-net, bl.a. med henblik på fællesudnyttelse af allerede anlagt  

 mobilinfrastruktur.
Indførelse af national roaming er en nyskabelse i Danmark.
Grundlæggende  

 findes der to former for roaming.
Den ene type er såkaldt »seamless  

 roaming«, hvor der er automatisk aflevering af trafik også under  

 igangværende samtaler (hand-over) mellem de forskellige net.
Den anden type  

 indeholder ikke hand-over, sådan som det er kendt i forbindelse med  

 international roaming.
Den sidstnævnte variant af roaming indebærer, at der  

 ved skift at net skal ringes op på ny, så samtalen kan genetableres.
 Der er endnu ikke udarbejdet en specifikation i ETSI for national  

 (seamless) roaming mellem GSM og DCS1800. National roaming i kombinerede  

 GSM/DCS1800 systemer vil indtil videre basere sig på leverandørafhængige  

 (proprietary) specifikationer.
 Ifølge bestemmelsen kan indehavere af tilladelser til at etablere og drive  

 mobilkommunikationsnet overfor alle tilladelsesindehavere kræve, at der  

 indgås roaming aftaler, hvis det er teknisk og økonomisk muligt.
 Tilladelsesindehaverne har pligt til at imødekomme krav om indgåelse af  

 roamingaftaler, jf. i øvrigt § 14 og § 20, stk. 6, der regulerer den  

 pågældende bestemmelses ikrafttrædelsestidspunkt.
 Kravene om roaming vil således først træde i kraft pr. 1.3.1997, samtidig  

 med at der udstedes nye tilladelser til de to GSM-operatører på grundlag af  

 nærværende lov.
Til stk. 2 Aftalerne skal ikke forhåndsgodkendes af Telestyrelsen.
Telestyrelsen har  

 ikke kompetence til at påse, at der anvendes et bestemt prisniveau, men kan  

 alene stille krav om, at de aftalte vilkår og priser er ikke-diskriminerende  

 i forhold til forskellige aftaleparter.
Til stk. 3 Ministeren fastsætter i en bekendtgørelse den tekniske rækkevidde af stk.  

 1, herunder begrænsninger med hensyn til hvilke former for roaming og hvilke  

 mobilteknologier, der er omfattet af krav om roaming.
Afgrænsningen vil tage  

 udgangspunkt i, hvorvidt der teknisk/økonomisk er rimelige muligheder for  

 etablering af de pågældende former for roaming.
Umiddelbart vil der ikke  

 blive stillet krav om, at roaming skal indeholde handover.
Sigtet vil være at  

 sikre, at en eller flere markedsaktører kan stille krav til om indgåelse af  

 roamingaftaler også overfor andre markedsaktører, som ikke umiddelbart har  

 samme markedsmæssige interesse heri, svarende til de roamingaftaler, der i  

 øvrigt allerede kendes for så vidt angår grænseoverskridende roaming.
 I tilfælde hvor anmodning om roaming kun kan imødekommes, hvis der  

 foretages udbygning geografisk, kapacitetsmæssigt eller funktionelt af et  

 mobilkommunikationsnet eller lignende, vil en sådan anmodning kunne afvises  

 med henvisning hertil.
Til § 13 Ifølge den politiske aftale om trin 2 skal uafhængige udbydere af  

 mobiltjenester have adgang til tilladelsesindehavernes net- og basale  

 tjenester med henblik på udbud af egne tjenester.
Sigtet hermed er bl.a. at  

 realisere den politiske målsætning om at muliggøre kombination af  

 teknologier, herunder fastnet- og mobilteknologier, som grundlag for et  

 samlet tjenesteudbud.
Bestemmelsen omfatter NMT, GSM, ERMES, OPS, DCS1800  

 samt kommende nye offentlige mobilnet opbygget med nye teknologier, f.eks.  

 mobildatanet og lign.
 I sammenhæng med den foreslåede liberalisering af adgangen til at udbyde  

 mobilkommunikationstjenester og sikringen af de uafhængige tjenesteudbyderes  

 rettigheder med hensyn til adgang til mobilnettene m.v. vil der ske en  

 udfasning af den nuværende regulering af slutbrugerpriser og  

 abonnementsvilkår på mobilomådet, idet det forventes at den samlede  

 indførelse af yderligere konkurrence på mobilområdet via nye DCS1800-net og  

 fremkomsten af uafhængige tjenesteudbydere efter en overgangsperiode vil være  

 tilstrækkelig effektiv til i sig selv at sikre et bredt udbud af gode og  

 billige mobiltjenester.
 Med hensyn til de nuværende tilladelsesindehaveres samarbejde med  

 uafhængige tjenesteudbydere, dvs. selskaber der ikke selv har etableret  

 og/eller ønsker at etablere den pågældende type mobilnet, men ønsker at  

 udbyde en eller flere tjenester via de eksisterende mobilselskabers net,  

 indgår det i reguleringen af GSM og ERMES, at tilladelserne også omfatter/vil  

 omfatte de til GSM/ERMES-nettene hørende basale tjenester.
Selskaberne kan således i dag selv afgøre, om udbudet - helt eller delvis  

 - af GSM /ERMES-tjenesterne skal foretages af uafhængige tjenesteudbydere.  

 Ifølge den gældende § 1a i GSM-loven kan ministeren træffe beslutning om  

 liberalisering af udbudet af de tjenester, der er nævnt i GSM-lovens § 1,  

 stk. 3. Beslutning om liberalisering kan dog tidligst få virkning fra 1.  

 marts 1997, medmindre GSM-operatørernes samtykke foreligger.
En tilsvarende  

 bestemmelse indgår i ERMES-loven, dog uden eksplicit tidsangivelse.
I  

 lovbemærkningerne er der imidlertid lagt op til, at  

 tjenesteudbyderliberaliseringen sker samtidig på de to typer net.
Mobildirektivet betoner vigtigheden af, at medlemsstaterne som en del af  

 liberaliseringen af mobilsektoren giver uafhængige tjenesteudbydere adgang  

 til at udbyde de tjenester, de måtte ønske, herunder adgang til  

 mobilnetudbydernes net.
Samtidig fremgår det dog af betragtningerne til  

 direktivet, at en mobilnetudbyder vil kunne afvise at give uafhængige  

 tjenesteudbydere adgang, navnlig hvis den eller de pågældende  

 tjenesteudbydere ikke har tilsluttet sig den frivillige »adfærdskodeks  

 for tjenesteudbydere« (Code of Conduct), som EU-Kommissionen for  

 indeværende har under udarbejdelse.
Der kan ikke med udgangspunkt i mobildirektivet direkte stilles krav til  

 mobiloperatører om, at de skal give uafhængige tjenesteudbydere adgang til  

 nettene.
Direktivet hindrer imidlertid ikke, at sådanne krav stilles i de  

 enkelte medlemslande.
Konkurrencemæssigt synes det mest hensigtsmæssigt tidsmæssigt at  

 sidestille mobilnettenes indførsel af adgang for tjenesteudbydere.
Det  

 foreslås derfor, at uafhængige tjenesteudbydere sikres lovfæstet adgang til  

 alle nævnte mobilnet med tilhørende basale tjenester (GSM, NMT, DCS1800, OPS,  

 ERMES) samt kommende teknologier med virkning fra 1. marts 1997.
 De nærmere vilkår for tjenesteudbyderes adgang til mobilnettene vil blive  

 reguleret i den kommende lov om konkurrenceforhold og samtrafik i  

 telesektoren, der generelt regulerer indgåelsen af samtrafikaftaler og  

 aftaler om særlig netadgang.
Til § 14 Til stk. 1 og 2 Telestyrelsen fører tilsyn med overholdelsen af tilladelser udstedt i  

 medfør af denne lov og de heri fastsatte vilkår samt overholdelsen af lovens  

 §12 og 13. Klager over Telestyrelsens konkrete afgørelser i medfør heraf kan  

 ikke indbringes for forskningsministeren.
Forbrugerklager over Telestyrelsens afgørelser kan indbringes for det  

 Telebrugernævn, der er nedsat i medfør af lov om forsyningspligt og visse  

 forbrugerforhold inden for telesektoren.
Klager over Telestyrelsens  

 afgørelser, der ikke er omfattet af § 15, kan påklages til det Teleklagenævn,  

 der er nedsat i medfør af lov om konkurrenceforhold og samtrafik i  

 telesektoren.
Til stk. 3 Telestyrelsens uafhængighed som tilsynsmyndighed på teleområdet sikres  

 dels ved at afskære den nuværende klageadgang til forskningsministeren dels  

 ved at afskære forskningsministerens/Forskningsministeriets adgang til at  

 give Telestyrelsen tjenestebefaling i forbindelse med Telestyrelsens  

 behandling af konkrete enkeltsager.
Selvom klageadgangen til forskningsministeren afskæres, bevares retten til  

 at få en afgørelse behandlet i endnu en instans.
Samtidig med afskæringen af  

 den nuværende klageadgang etableres to uafhængige klagenævn -  

 Telebrugernævnet og Teleklagenævnet med sektorekspertise, der skal fungere  

 som klageinstanser for Telestyrelsens afgørelser.
Til stk. 4 og 5 Tilladelsesindehaveren kan med hjemmel i disse bestemmelser pålægges  

 dagbøder og tilladelsen kan tilbagekaldes, hvis vilkårene for tilladelsen  

 eller lovens øvrige krav til tilladelsesindehaverne ikke overholdes.  

 Anvendelse af dagbøder eller inddragelse af en tilladelse forudsætter, at  

 Telestyrelsen forinden har truffet afgørelse om, at der foreligger en  

 overtrædelse af gældende bestemmelser eller vilkår og har meddelt påbud om  

 overholdelse heraf.
Tilbagekaldelse af en tilladelse er ikke i alle tilfælde et  

 hensigtsmæssigt reguleringsinstrument og vil kunne vise sig at være en dårlig  

 løsning for brugerne af tjenester, der udbydes på grundlag af det pågældende  

 net.
Brugernes hovedinteresse er, at tilladelsesindehaveren overholder  

 fastsatte tilladelsesvilkår og lovens øvrige bestemmelser.
I en række tilfælde må det desuden formodes, at manglende overholdelse af  

 vilkår har økonomiske årsager.
Eksempelvis kan en forsinket udbygningstakt  

 give den pågældende udbyder af mobilkommunikationsnet væsentlige besparelser  

 på anlægsbudgettet.
Anvendelse af dagbøder er således i en række tilfælde et  

 langt mere hensigtsmæssigt reguleringsinstrument.
Telestyrelsens mulighed for  

 at anvende dagbøder fjerner eventuelle økonomiske incitamenter for en  

 tilladelsesindehaver til ikke at opfylde de fastsatte vilkår.
Ved  

 fastsættelse af dagbødernes størrelse bør det derfor sikres, at beløbet har  

 en sådan størrelse, at det virker adfærdsregulerende på  

 tilladelsesindehaveren.
 Det er en forudsætning for anvendelse af dagbøder, at der ikke er tale om  

 uoprettelige forhold, idet det i denne situation vil være mere  

 hensigtsmæssigt i givet fald at inddrage tilladelsen.
For så vidt angår manglende overholdelse af lovens § 12 bemærkes, at  

 vilkår for samtrafik og herunder vilkår for uafhængige tjenesteudbyderes  

 adgang til mobilkommunikationsnet er nærmere reguleret i lov om  

 konkurrenceforhold og samtrafik i telesektoren.
Anvendelse af  

 gennemtvingelsesbestemmelserne i nærværende lovforslag, herunder navnlig evt.  

 inddragelse af tilladelser i situationer hvor en udbyder af  

 mobilkommunikationsnet nægter at give adgang for uafhængige tjenesteudbydere,  

 vil således alene udgøre et supplement til gennemtvingelsesbestemmelserne i  

 samtrafiklovgivningen.
Til § 15-16 Med henblik på at skabe parallelitet til foreslåede klagesystem for så  

 vidt angår udbud af fastnetydelser og tjenester via faste  

 telekommunikationsnet, foreslås klagesystemet på mobilområdet indrettet  

 således, at Telestyrelsens afgørelser vedr. brugervendte forhold, dvs. vedr.  

 manglende opfyldelse af fastsatte vilkår for og priskrav m.h.t. levering af  

 ydelser til slutbrugerne, påklages til det i medfør af det parallelt  

 fremsatte forslag til lov om forsyningspligt og visse forbrugerforhold inden  

 for telesektoren oprettede Telebrugernævn.
For alle øvrige afgørelser truffet  

 af Telestyrelsen på mobilkommunikationsområdet foreslås det, at afgørelser  

 påklages til det medfør i medfør at det parallelt fremsatte forslag til lov  

 om konkurrenceforhold og samtrafik i telesektoren.
 Begge nævn foreslås tillagt kompetencer svarende til Telestyrelsens for så  

 vidt angår anvendelse af påbud, dagbøder og eventuel inddragelse af  

 tilladelser i forbindelse med manglende overholdelse af lovens bestemmelser  

 samt vilkår fastsat i de udstedte tilladelser.
Til § 17 Bestemmelsen om hemmeligholdelse svarer til lov nr. 84 af 11. maj 1897 om  

 telegrafer og telefoner med senere ændringer.
I strafferetlig henseende vil  

 bestemmelserne i straffelovens § 152 og §§ 152 d-152 f finde anvendelse.
Til § 18 Hos tilladelsesindehaverne opkræves omkostningsdækkende ydelser til  

 dækning af de statslige udgifter hos Telestyrelsen som er forbundet med  

 lovens administration.
Udgifterne vedrører primært tilsyn med at de  

 opstillede vilkår for tilladelsen overholdes, tilsyn og kontrol med såvel  

 tilladelsesindehaverens tekniske udstyr, det nationale og internationale  

 specifikationsarbejde samt nationalt og internationalt arbejde i tilknytning  

 til tilsynsopgaverne i øvrigt, herunder forskellige udviklingsopgaver.
 Ydelserne kalkuleres efter Finansministeriets retningslinier for  

 prisfastsættelse og opkræves a conto kvartalsvist og udlignes ved  

 årsafslutning.
Finansministeriets retningslinier indebærer bl.a., at større udgifter i  

 forbindelse med udviklingsopgaver eller anskaffelser kan inddækkes inden for  

 de nærmeste 4 år efter at udgifterne er afholdt.
Der er ikke krav om, at  

 udgifterne skal fordeles over alle 4 år, og myndigheden kan således vælge at  

 lade alle udgifter inddække i det førstkommende år.
Til stk. 2 Der indføres hjemmel til, at tilbudsgivere, der efter at udpegning som  

 tilladelsesindehaver har fundet sted, vælger at trække sit tilbud tilbage,  

 kan pålægges at medvirke til betaling af eventuelle udgifter, som  

 Telestyrelsen har haft i forbindelse med udarbejdelse af en tilladelse m.v.
Til § 19 I tilfælde af at en tilladelsesindehaver overdrager tilladelsen i strid  

 med § 7, overtræder vilkår, der er fastsat i medfør af § 11 eller berettigede  

 krav, der er rejst i medfør af §§ 12 og 13 ikke opfyldes, kan  

 tilladelsesindehaveren straffes med bøde.
 Henset til den øgede konkurrence i mobilsektoren, der i sig selv vil kunne  

 være et incitament for tilladelsesindehavere til at overtræde vilkår, der er  

 fastsat i tilladelser, til at undlade at opfylde andre tilladelsesindehaveres  

 berettige krav om indgåelse af roamingaftaler eller lade tjenesteudbydere få  

 adgang til tilladelsesindehaverens net, er det hensigtsmæssigt, at en bøde  

 allerede ved grove førstegangsovertrædelser udmåles på en sådan måde, at den  

 er følelig for tilladelsesindehaveren.
De præventive hensyn kræver, at der ved udmåling af bøder i alle tilfælde  

 bør tages et særligt hensyn til den økonomiske fordel tilladelsesindehaveren  

 enten har opnået, har tilsigtet eller den interesse tilladelsesindehaveren  

 har haft ved overtrædelse af vilkår eller manglende opfyldelse af krav om  

 roaming eller adgang til tilladelsesindehaverens net.
Disse hensyn er også  

 vigtige for at sikre, at de tilladelsesindehavere, der overholder  

 lovgivningen, ikke stilles ringere konkurrencemæssigt end konkurrenterne.
Det  

 bør således ikke kunne betale sig i økonomisk henseende for en  

 tilladelsesindehaver at overtræde vilkår, der er fastsat i medfør af loven.
Til § 20 Til stk. 1 Loven træder i kraft den 1. juli 1996. Lovens §§ 12 og 13 vil dog først få  

 virkning fra den 1. marts 1997.
Ifølge § 1a i lov om offentlig mobilkommunikation (GSM-mobilnet) kan  

 ministeren træffe beslutning om liberalisering af udbudet af de tjenester,  

 der er nævnt i lovens § 1, stk. 3, dvs. at mobilselskaberne skal give  

 uafhængige tjenesteudbydere adgang på nærmere bestemte vilkår.
Beslutning om  

 liberalisering kan dog i henhold til lovbestemmelsen i GSM-loven tidligst få  

 virkning fra 1. marts 1997, medmindre GSM-operatørernes samtykke foreligger.  

 En tilsvarende bestemmelse indgår i lov om offentlig personsøgning (ERMES),  

 dog uden eksplicit tidsangivelse.
Konkurrencemæssigt synes det mest  

 hensigtsmæssigt at sidestille mobilnettenes tidsmæssigt, således at indførsel  

 af obligatorisk adgang for tjenesteudbydere indføres for alle net med  

 virkning fra 1. marts 1997.
 Med samme begrundelse indføres roaming-reglerne for alle net med virkning  

 fra 1. marts 1997.
Til stk. 2 og 3 Lov nr. 744 af 14. november 1990 om offentlig mobilkommunikation  

 (GSM-mobilnet), jf. lovbekendtgørelse nr. 502 af 22. juni 1995 og lov nr. 371  

 af 18. maj 1994 om offentlig personsøgning (ERMES) ophæves med virkning fra  

 1. juli 1996.
Til stk. 4 og 5 På GSM-området opererer Tele Danmark A/S og Sonofon i dag på basis af  

 tilladelser, der er udstedt for 5 år.
Tele Danmark A/S blev i den oprindelige  

 GSM-lovgivning direkte udpeget som »født operatør« i GSM-loven,  

 mens Sonofon blev udvalgt på grundlag af en udbudsprocedure.
På grund af  

 frekvensknaphed vil det stride mod princippet om sikring af så effektiv  

 frekvensudnyttelse som mulig at foretage offentligt udbud af yderligere  

 tilladelser til GSM-net.
Tele Danmark A/S' og Sonofons tilladelser udløber  

 1.3.1997, men kan i henhold til gældende lovgivning forlænges i efterfølgende  

 5års perioder.
Tilladelserne løber automatisk videre, medmindre  

 telemyndighederne senest 1 år før udløbsdatoen tilbagekalder disse.
Forskningsministeriet har på den baggrund inden den 1. marts 1996 varslet,  

 at nuværende GSM-tilladelser vil blive tilbagekaldt pr. 1.3.1997 med henblik  

 på fornyet udstedelse af tilladelser til Tele Danmark A/S og Sonofon efter  

 denne lov med de ændringer, der er betinget af nye eller ændrede bestemmelser  

 i denne lov i forhold til den gældende GSM-lov.
Udstedelse af nye tilladelser  

 til de pågældende tilladelser vil med den foreslåede lovbestemmelse kunne ske  

 uden forudgående udbud.
 På ERMES-området vil der som anført i de almindelige bemærkninger dels ske  

 et udbud af den ledige ERMES-frekvens, dels blive udstedt den forudsatte  

 tilladelse til Tele Danmark på grundlag af bestemmelserne i nærværende  

 lovforslag, dog uden forudgående udbud.
Til stk. 6 De nuværende GSM-tilladelser med tilhørende abonnementsvilkår, regler for  

 takstgodkendelse m.v., løber uændret videre i perioden frem til 1. marts  

 1997, jf. også bemærkningerne til lovforslagets § 4. Herefter vil der skulle  

 udstedes nye tilladelser til GSM-operatørerne med hjemmel i nærværende lov.  

 Der er i den forbindelse behov for hjemmel til i et vist omfang at videreføre  

 de nuværende krav til GSM-operatørerne m.h.t. godkendelse af maksimaltakster,  

 abonnementsvilkår m.v. i en overgangsperiode, indtil DCS1800 operatørerne og  

 evt. nye tjenesteudbydere har fået fodfæste og der er opstået yderligere  

 konkurrence i mobilsektoren.
 Den samme problemstilling gør sig gældende m.h.t. reguleringen af NMT og  

 OPS, og der er derfor indsat en tilsvarende hjemmel til at opretholde  

 reguleringen af disse net og tjenester.
Sigtet er således alene en fastfrysning af GSM-operatørernes samt NMT- og  

 OPSoperatørens basale maksimaltakster i en periode på indtil 2 år fra det  

 tidspunkt (1.3.1997), hvor uafhængige tjenesteudbydere sikres adgang til  

 mobiloperatørernes net og de evt. dele af abonnementsvilkårene, som er  

 relevante i den forbindelse.
Sigtet er således alene en fastfrysning af  

 maksimalpriserne for grundabonnementerne på de pågældende områder.
Det vil  

 ikke heri indgå, at evt. prisnedsættelser, der bringer priserne for  

 grundabonnementet ned under det herved fastsatte maksimalpris-niveau, skal  

 godkendes, eller at nye former for tjenester, som introduceres i denne  

 periode, skal underkastes godkendelse for så vidt angår prisniveau m.v.
Hvis  

 der inden udløbet af en 2 års periode efter Telestyrelsens vurdering er en  

 tilstrækkelig konkurrence på mobilområdet, vil Telestyrelsen kunne beslutte,  

 at fastfrysningen ikke længere skal opretholdes.
Den overordnede telepolitiske målsætning bag trin 2 er at sikre, at danske  

 brugere af teleydelser - uanset om der er tale om erhvervsbrugere eller  

 private brugere - i år 2000 har et bredt udbud af verdens bedste og billigste  

 teleydelser til rådighed.
Den regulering der gennemføres nu, sigter på,  

 gennem rammer der fremmer effektiv konkurrence kombineret med tidssvarende og  

 fremadrettede forsyningspligtregler, at sikre, at denne målsætning  

 realiseres.
Der er derfor anledning til i år 2000 at gøre status og vurdere,  

 om der er behov for ændringer i den gennemførte lovgivning.
Ministeren vil  

 med henblik på folketingsåret 2000-2001 fremlægge en redegørelse for  

 Folketinget om evt. behov for revision af nærværende lovforslag.
 På mobilområdet vil det særligt være relevant i år 2000 at foretage en  

 grundlæggende vurdering af, om nærværende lovforslag, der giver mulighed for  

 en langt mere konkurrenceorienteret mobilsektor med flere aktører end under  

 det nuværende duopol, også i praksis har ført til en realisering af målet om,  

 at vi i Danmark skal have verdens bedste og billigste mobilydelser til  

 rådighed.
Der bør i den forbindelse særligt ske en vurdering af, om den med dette  

 lovforslag gennemførte ophævelse af reguleringen af, hvilke mobilydelser der  

 skal stilles til rådighed for slutbrugerne, samt ophævelsen af  

 maksimalprisreguleringen af slutbrugerydelserne, har været hensigtsmæssig.
I  

 det omfang de ovenfor nævnte målsætninger ikke er nået, kan det i forlængelse  

 heraf overvejes, om der bør ske en genindførelse af den nævnte regulering  

 eller dele heraf.
Til § 21 Loven gælder ikke for Færøerne og Grønland.
Efter 2. behandling den 28. maj 1996 Kapitel 1 Lovens anvendelsesområde § 1. Loven finder anvendelse på offentlige mobilkommunikationsnet  

 med tilhørende basale tjenester, hvor det på grund af knappe  

 frekvensressourcer er nødvendigt at udstede et begrænset antal tilladelser.
 Stk. 2. Forskningsministeren træffer beslutning om, hvilke  

 mobilkommunikationsnet med tilhørende basale tjenester der er reguleret af  

 stk. 1.
 Stk. 3. Loven finder desuden anvendelse på offentlige  

 mobilkommunikationstjenester, der udbydes på grundlag af de i stk. 1 nævnte  

 mobilkommunikationsnet.
Kapitel 2 Tilladelser m.v.
 § 2. Etablering og drift af mobilkommunikationsnet med tilhørende  

 basale tjenester som nævnt i § 1, stk. 1, kræver, at Telestyrelsen udsteder  

 tilladelse dertil.
 Stk. 2. Enhver kan udbyde offentlige mobilkommunikationstjenester  

 som nævnt i § 1, stk. 3.
 § 3. Telestyrelsen udsteder efter offentligt udbud, jf. kapitel 3,  

 tilladelser til etablering og drift af offentlige mobilkommunikationsnet  

 omfattet af § 1, stk. 1, med tilhørende basale tjenester.
 § 4. Telestyrelsen udsteder til Tele Danmark A/S tilladelse til  

 etablering og drift af de offentlige analoge mobilnet NMT450 og NMT900 og det  

 offentlige analoge personsøgenet OPS og de dertil hørende basale tjenester.
§ 5. En tilladelse udstedt i medfør af §§ 3 eller 4 meddeles for  

 en periode på 10 år.
Hvis tilladelsen ikke er tilbagekaldt, løber den uden  

 ansøgning videre i perioder af 10 år.
En tilladelse kan tilbagekaldes med et  

 varsel på 1 år før en 10-års-periodes udløb.
 Stk. 2. Telestyrelsen kan med et forudgående varsel på 1 år hvert  

 5. år fastsætte nye vilkår i tilladelsen.
 § 6. Telestyrelsen kan tilbagekalde en tilladelse, der er meddelt  

 i medfør af §§ 3 eller 4, hvis tilladelsesindehaveren træder i  

 betalingsstandsning eller i likvidation eller kommer under konkurs.
 Stk. 2. Telestyrelsen kan med 1 års varsel tilbagekalde en  

 tilladelse, hvis det ud fra en samlet vurdering af det pågældende nets  

 frekvensøkonomi sammenholdt med antallet af tilsluttede brugere og eventuelle  

 alternative anvendelsesmuligheder for de pågældende radiofrekvenser skønnes  

 hensigtsmæssigt.
 § 7. Tilladelser kan kun overdrages helt eller delvis til andre,  

 hvis tilladelsesindehaveren inden overdragelsen har indhentet Telestyrelsens  

 godkendelse heraf.
 Stk. 2. Overdragelser efter stk. 1 omfatter også indirekte  

 overdragelser, herunder overdragelse af aktier, anparter eller andre  

 ejerinteresser, der medfører ændringer med hensyn til den bestemmende  

 indflydelse over tilladelsesindehaveren.
 § 8. Hvis en tilladelse givet i medfør af §§ 3 eller 4 opgives af  

 tilladelsesindehaveren eller tilbagekaldes af Telestyrelsen, kan en ny  

 tilladelse meddeles efter offentligt udbud.
Kapitel 3 Udbud af tilladelser til at etablere og drive mobilkommunikationsnet og -tjenester § 9. Forskningsministeren fastsætter forud for hvert offentligt  

 udbud med henblik på udstedelse af tilladelser i medfør af §§ 3 eller 4  

 nærmere regler for Telestyrelsens udbudsforretning, herunder rammer for den  

 tidsplan m.v., det enkelte udbud skal følge, samt rammer for, i hvilket  

 omfang udbudsbetingelserne skal forelægges for ministeren til godkendelse.
Stk. 2. Forskningsministeren fastsætter nærmere regler om rammerne  

 for udformning af udbudsmateriale og de overordnede kriterier for udvælgelse  

 af tilladelsesindehavere.
Der kan blandt andet fastsættes regler om:
 1) Hvilke typer tilladelser der skal være omfattet af udbudsforretningen.
 2) Det tilsigtede udbud af ydelser til slutbrugere og til andre net- og  

 tjenesteudbydere, herunder kvalitet og priser for disse ydelser.
 3) Nettenes udbygningsgrad, herunder geografisk og tidsmæssigt.
 4) Vurdering af tilbud, herunder krav om, at tilbudsgiveren har et  

 tilstrækkeligt økonomisk og teleteknisk grundlag for at drive et  

 mobilkommunikationsnet med tilhørende basale tjenester og kan sandsynliggøre,  

 at tilbudsgiveren kan efterleve sit tilbud.
 5) Effektiv frekvensudnyttelse.
 6) Tekniske kvalitetskrav.
 § 10. Senest 15 måneder efter, at forskningsministeren i medfør af  

 § 1, stk. 2, har truffet beslutning om, at en ikke tidligere udbudt  

 mobilkommunikationsteknologi er omfattet af denne lov, og har fastsat nærmere  

 regler i henhold til § 9, skal der være gennemført en udbudsforretning.
Stk. 2. En potentiel udbyder af mobilkommunikationsnet, der  

 anmoder om, at der foretages et fornyet udbud af en tidligere udbudt  

 mobilkommunikationsteknologi, hvor der fortsat er tilstrækkelige  

 frekvensressourcer til yderligere tilladelsesindehavere, skal fremlægge  

 dokumentation for at have et tilstrækkeligt økonomisk og teleteknisk grundlag  

 for at drive et mobilkommunikationsnet.
Telestyrelsen træffer afgørelse om,  

 hvorvidt den fremlagte dokumentation er tilstrækkelig.
Hvis Telestyrelsen  

 skønner, at den fremlagte dokumentation ikke er tilstrækkelig, kan  

 Telestyrelsen kræve, at der fremlægges yderligere dokumentation.
Træffer  

 Telestyrelsen beslutning om, at den potentielle udbyder af  

 mobilkommunikationsnet opfylder de nævnte økonomiske og teletekniske krav,  

 skal et udbud være gennemført senest 2 år efter, at afgørelsen er truffet.
Kapitel 4 Generelle vilkår for tilladelsesindehaveres virksomhed § 11. Telestyrelsen fastsætter de nærmere vilkår for tilladelser  

 efter §§ 3 og 4. I vilkårene kan indgå:
 1) Overholdelse af EU-regler og EU-henstillinger på området.
 2) Overholdelse af relevante vedtagelser truffet i det internationale  

 samarbejde på telekommunikationsområdet.
 3) Vederlagsfri medvirken fra netudbyderens side i internationale  

 samarbejdsorganisationer samt specifikationsarbejde for  

 mobilkommunikationsnet og -tjenester.
 4) Effektiv udnyttelse af radiofrekvensspektret, herunder at tildeling  

 eller ibrugtagning af yderligere frekvenser eller inddragelse af tidligere  

 tildelte frekvenser skal ske på baggrund af en vurdering af den aktuelle  

 udnyttelsesgrad set i forhold til grænseværdier herfor fastsat i medfør af  

 stk. 4 og 5, at relevante tekniske bestemmelser i forbindelse med udstedelse  

 af tilladelser i henhold til lov om radiokommunikation skal overholdes, samt  

 at frekvenser tildeles eller ibrugtages blokvis.
 5) Forstyrrelsesmæssige forhold, herunder at kunne pålægge operatørerne  

 pligt til at søge forstyrrelser afhjulpet samt pligt til at medvirke ved  

 dækning af de hermed forbundne udgifter.
 6) Oplysningspligt om økonomiske, statistiske og øvrige forhold af  

 betydning for tilsynsmyndighedens arbejde.
 7) Overholdelse af tekniske kvalitetskrav og udbud af net og tilhørende  

 basale tjenester, herunder dækningsforhold.
Stk. 2. I en tilladelse i henhold til § 3 kan der endvidere  

 fastsættes vilkår på grundlag af de afgivne tilbud, jf. kapitel 3, eller  

 tilkendegivelser i forbindelse med udvælgelsen af tilladelsesindehavere på  

 grundlag af det offentlige udbud.
Vilkår vedrørende det tilbudte udbud af  

 tjenester til slutbrugerne, herunder kvaliteten af tjenesterne, priser m.v.,  

 vil maksimalt kunne udstrækkes til at gælde i 1 år efter, at  

 tilladelsesindehaveren har nået den i tilladelsen fastsatte geografiske og  

 befolkningsmæssige udbygningsgrad, dog således at disse vilkår som minimum er  

 gældende i 2 år efter udstedelsen af tilladelsen.
 Stk. 3. Telestyrelsen fastsætter nærmere regler om en metode til  

 beregning af grænseværdier for vurdering af frekvensudnyttelse.
 Stk. 4. Telestyrelsen fastsætter for hver mobilteknologi  

 grænseværdier for, hvornår en given frekvensudnyttelsesgrad vil kunne udløse  

 tildeling eller ibrugtagning af yderligere frekvenser eller inddragelse af  

 tidligere tildelte frekvenser.
 § 12. En tilladelsesindehaver skal imødekomme anmodninger fra  

 andre tilladelsesindehavere om at indgå nationale roamingaftaler, i det  

 omfang roaming er teknisk og økonomisk mulig, jf. stk. 3.
 Stk. 2. Nationale roamingaftaler skal indgås på kommercielle og  

 ikkediskriminerende vilkår.
 Stk. 3. Forskningsministeren fastsætter nærmere regler for, hvilke  

 former for national roaming der er omfattet af stk. 1 og 2.
 § 13. En tilladelsesindehaver skal give udbydere af  

 mobilkommunikationstjenester adgang til at udbyde sådanne tjenester via  

 tilladelsesindehaverens net med tilhørende basale tjenester.
Kapitel 5 Tilsynsmyndighed m.v.
 § 14. Telestyrelsen fører tilsyn med overholdelse af vilkår for  

 tilladelser udstedt i medfør af denne lov samt overholdelse af §§ 7, 12 og  

 13.
 Stk. 2. Telestyrelsen træffer afgørelse vedrørende manglende  

 overholdelse af de i stk. 1 nævnte bestemmelser og vilkår og kan i den  

 forbindelse meddele påbud til tilladelsesindehaverne.
 Stk. 3. Forskningsministeren kan ikke give Telestyrelsen  

 tjenestebefaling om varetagelsen af myndighedsopgaven vedrørende konkrete  

 sager om offentlige mobilkommunikationsnet og -tjenester eller om behandling  

 og afgørelse af enkeltsager efter denne lov eller regler udstedt med hjemmel  

 heri, herunder gennemførelse af konkrete udbudsforretninger eller udstedelse  

 af konkrete tilladelser.
 Stk. 4. Telestyrelsen kan pålægge en tilladelsesindehaver dagbøder  

 med henblik på at gennemtvinge opfyldelsen af påbud som nævnt i stk. 2. Der  

 er udpantningsret for beløbene.
Stk. 5. Telestyrelsen kan tilbagekalde en tilladelse, 1) hvis en tilladelsesindehaver ikke opfylder påbud som nævnt i stk. 2, 2) hvis en tilladelsesindehaver ikke betaler dagbøder pålagt i medfør af  

 stk. 4.
Kapitel 6 Klageadgang § 15. For Telebrugernævnet, der er oprettet i medfør af lov om  

 forsyningspligt og visse forbrugerforhold inden for telesektoren, kan  

 indbringes klager over Telestyrelsens afgørelser, herunder klager over  

 Telestyrelsens sagsbehandling, på følgende områder:
 1) Overholdelse af vilkår for udbud af tjenester til slutbrugere samt  

 manglende overholdelse af vilkår vedrørende priserne herfor, jf. § 11, stk.  

 2.
 2) Overholdelse af vilkår, abonnementsvilkår, priser m.v. som reguleret i  

 § 20, stk. 6, og regler udstedt i medfør af denne bestemmelse.
 Stk. 2. Telebrugernævnet kan meddele påbud til  

 tilladelsesindehavere.
 Stk. 3. Telebrugernævnet kan i forbindelse med afgørelser efter  

 stk. 1 og 2 pålægge en tilladelsesindehaver dagbøder med henblik på at  

 gennemtvinge opfyldelsen af påbud som nævnt i stk. 2. Der er udpantningsret  

 for beløbene.
Stk. 4. Telebrugernævnet kan pålægge Telestyrelsen at tilbagekalde  

 en tilladelse, 1) hvis en tilladelsesindehaver ikke opfylder påbud som nævnt i stk. 2,  

 eller 2) hvis en tilladelsesindehaver ikke betaler dagbøder pålagt i medfør af  

 stk. 3.
§ 16. For Teleklagenævnet, der er nedsat i medfør af lov om  

 konkurrenceforhold og samtrafik i telesektoren, kan indbringes klager over  

 Telestyrelsens afgørelser, herunder klager over Telestyrelsens sagsbehandling  

 på områder, der ikke er omfattet af § 15, og hvor der er truffet afgørelse i  

 medfør af denne lov.
Teleklagenævnet kan, når det træffer afgørelse, meddele  

 påbud til tilladelsesindehavere.
 Stk. 2. Teleklagenævnet kan i forbindelse med afgørelser efter  

 stk. 1 pålægge en tilladelsesindehaver dagbøder med henblik på at  

 gennemtvinge opfyldelsen af påbud som nævnt i stk. 1. Der er udpantningsret  

 for beløbene.
Stk. 3. Teleklagenævnet kan pålægge Telestyrelsen at tilbagekalde  

 en tilladelse, 1) hvis en tilladelsesindehaver ikke opfylder påbud som nævnt i stk. 1,  

 eller 2) hvis en tilladelsesindehaver ikke betaler dagbøder pålagt i medfør af  

 stk. 2.
Kapitel 7 Hemmeligholdelse m.v.
 § 17. Tilladelsesindehaverne samt disses ansatte skal  

 hemmeligholde al kommunikation via nettene.
 Stk. 2. Reglerne i straffelovens § 152 og §§ 152 d-152 f finder  

 tilsvarende anvendelse på den, der er eller har været beskæftiget hos en  

 tilladelsesindehaver eller hos tilladelsesindehaverens datterselskaber.
Kapitel 8 Omkostningsdækkende ydelse m.v.
 § 18. Telestyrelsen opkræver hos tilladelsesindehaverne en  

 omkostningsdækkende ydelse til dækning af de udgifter, som er forbundet med  

 Telestyrelsens administration m.v. af denne lov, administrative regler  

 udstedt i medfør heraf og administrative regler om disponering og tildeling  

 af numre m.v. udstedt i medfør af lov om visse forhold på  

 telekommunikationsområdet.
 Stk. 2. Hvis en tilbudsgiver, efter at udpegning som  

 tilladelsesindehaver har fundet sted, vælger at trække sit tilbud tilbage,  

 inden Telestyrelsen har meddelt den endelige tilladelse, kan tilbudsgiveren  

 pålægges at medvirke til betaling af udgifter, som Telestyrelsen har haft i  

 forbindelse med udbudet og udarbejdelsen af tilladelsen.
Kapitel 9 Straffebestemmelser § 19. Med bøde straffes den, der overtræder §§ 7, 12 og 13 samt  

 vilkår fastsat i en tilladelse i henhold til § 11.
Stk. 2. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune, en amtskommune eller et kommunalt fællesskab, jf. § 60 i lov om  

 kommunernes styrelse, kan der pålægges staten, kommunen, amtskommunen eller  

 det kommunale fællesskab bødeansvar.
Kapitel 10 Ikrafttrædelsesbestemmelser m.v.
 § 20. Loven træder i kraft den 1. juli 1996. §§ 12 og 13 træder  

 dog først i kraft den 1. marts 1997.
 Stk. 2. Lov om offentlig mobilkommunikation (GSM-mobilnet), jf.  

 lovbekendtgørelse nr. 502 af 22. juni 1995, ophæves med virkning fra den 1.  

 juli 1996.
 Stk. 3. Lov nr. 371 af 18. maj 1994 om offentlig personsøgning  

 (ERMES) ophæves med virkning fra den 1. juli 1996.
 Stk. 4. De tilladelser med tilhørende vilkår, der er meddelt i  

 medfør af lov om offentlig mobilkommunikation (GSM-mobilnet), jf. stk. 2,  

 løber uanset ophævelsen af denne lov videre indtil den 1. marts 1997. De  

 vilkår, der er fastsat for Tele Danmark A/S' udbud af OPS-, NMT450- og  

 NMT900-net med dertil hørende basale tjenester på grundlag af lov om visse  

 forhold på telekommunikationsområdet, løber uanset § 4 videre, indtil  

 tilladelser til disse net med dertil hørende basale tjenester er udstedt, jf.  

 stk. 5. Tildeling af nummerserier og adresser til OPS, NMT450 og NMT900 og  

 betaling herfor sker, indtil tilladelser er udstedt, på grundlag af regler  

 udstedt med hjemmel i § 3 og § 3 g i lov om visse forhold på  

 telekommunikationsområdet.
Stk. 5. Uanset bestemmelsen i § 8 vil udstedelse af nye  

 tilladelser til udbyderne af GSM-mobilnettene pr. 1. marts 1997 samt  

 udstedelse af tilladelse til Tele Danmark A/S på ERMES-området ikke kræve  

 offentligt udbud.
De nye tilladelser til udbyderne af GSM-mobilnettene, der  

 vil blive udstedt pr. 1. marts 1997, og tilladelserne til Tele Danmark A/S  

 vedrørende OPS-, NMT450- og NMT900-nettene, jf. § 4, vil uanset bestemmelsen  

 i § 5 blive udstedt for 5 år med virkning fra den 1. marts 1997. De  

 efterfølgende tilladelsesperioders varighed vil i overensstemmelse med § 5  

 være 10 år.
 Stk. 6. Forskningsministeren fastsætter regler for videreførelse  

 af dele af de gældende vilkår for de nuværende GSM-tilladelser vedrørende  

 takstprincipper, takstfastsættelse og tilhørende abonnementsvilkår fra den 1.  

 marts 1997 og frem til den 1. marts 1999. Forskningsministeren fastsætter  

 tilsvarende regler om videreførelse af dele af de gældende vilkår for den  

 nuværende regulering af takstprincipper, takstfastsættelse og tilhørende  

 abonnementsvilkår for NMT450, NMT900 og OPS.
 Stk. 7. §§ 14-16 gælder tilsvarende for udbudet af GSM-, OPS-,  

 NMT450- og NMT900-net med dertil hørende basale tjenester i henhold til stk.  

 4. § 19 gælder tilsvarende for overtrædelse af de vilkår, der er fastsat i  

 tilladelser til at etablere og drive GSM-net i medfør af lov om offentlig  

 mobilkommunikation (GSM-mobilnet) samt for de vilkår, der er fastsat i medfør  

 af lov om visse forhold på telekommunikationsområdet for OPS, NMT450 og  

 NMT900. § 18 gælder tilsvarende for udbudet af GSM-net med dertil hørende  

 basale tjenester i henhold til stk. 4.
 Stk. 8. Uanset ophævelsen af lov nr. 371 af 18. maj 1994 om  

 offentlig personsøgning (ERMES) kan Telestyrelsen i overensstemmelse med den  

 pågældende lovs § 9 opkræve gebyrer med henblik på dækning af de udgifter,  

 Telestyrelsen har afholdt i forbindelse med udbud af ERMES-tilladelser og  

 udarbejdelse af ERMES-tilladelser.
 § 21. Loven gælder ikke for Færøerne og Grønland.
(* 1) Loven indeholder regler, der gennemfører dele af Kommissionens  

 direktiv 96/2/EF af 16. januar 1996 om ændring af direktiv 90/388/EØF, for så  

 vidt angår mobil- og personkommunikation, EFT nr.
L20 af 26. januar 1996, s.  

 59.
