Fremsat den 21. oktober 2015 af energi-, forsynings- og klimaministeren Lars Christian Lilleholt Forslag til Lov om ændring af lov om fremme af vedvarende energi (Nedsættelse af støtte for husstandsvindmøller) § 1 I lov om fremme af vedvarende energi, jf. lovbekendtgørelse nr. 122 af 6. februar 2015, som ændret ved § 1 i lov nr. 576 af 18. juni 2012, § 1 i lov nr. 900 af 4. juli 2013 og § 1 i lov nr. 744 af 1. juni 2015, foretages følgende ændringer:
 1. I § 41, stk. 3, 1. pkt., ændres »den 20. november 2012 eller senere« til: »i perioden fra og med den 20. november 2012 til og med den 31. december 2015«.
 2. § 41, stk. 4, affattes således:
»Stk. 4.  Energinet.dk kan forud for et projekts påbegyndelse yde tilsagn om pristillæg i 2016 for elektricitet fra vindmøller, som er tilsluttet i egen forbrugsinstallation.
Tilsagn efter 1. pkt. ydes til vindmøller inden for en pulje på 1 MW.
Der kan ydes tilsagn om, at følgende vindmøller med den nævnte støtte falder inden for puljen:
1) Vindmøller, hvor den samlede installerede effekt af vindmøller tilsluttet i forbrugsinstallationen udgør 10 kW eller derunder.
For elektricitet fremstillet på sådanne vindmøller ydes et pristillæg, som fastsættes således, at pristillægget og den efter § 51, stk. 2, nr. 1, fastsatte markedspris tilsammen udgør 212 øre pr. kWh.
Pristillægget ydes i 12 år fra nettilslutningstidspunktet.
2) Vindmøller, hvor den samlede installerede effekt af vindmøller tilsluttet i forbrugsinstallationen udgør over 10 kW, dog højst 25 kW.
For elektricitet fremstillet på sådanne vindmøller ydes et pristillæg, som fastsættes således, at pristillægget og den efter § 51, stk. 2, nr. 1, fastsatte markedspris tilsammen udgør 132 øre pr. kWh.
Pristillægget ydes i 12 år fra nettilslutningstidspunktet.«« 3. § 41, stk. 4, affattes således:
»Stk. 4. Energinet.dk kan forud for et projekts påbegyndelse yde tilsagn om pristillæg i perioden 2016-2020 for elektricitet fra vindmøller, som er tilsluttet i egen forbrugsinstallation.
Tilsagn efter 1. pkt. ydes efter nr. 1 og 2:
 1) I perioden 2016-2019 kan der ydes tilsagn om pristillæg for elektricitet fra følgende vindmøller med den nævnte støtte inden for en pulje på 1 MW pr. år:
a) Vindmøller, hvor den samlede installerede effekt af vindmøller tilsluttet i forbrugsinstallationen udgør 10 kW eller derunder.
For elektricitet fremstillet på sådanne vindmøller ydes et pristillæg, som fastsættes således, at pristillægget og den efter § 51, stk. 2, nr. 1, fastsatte markedspris tilsammen udgør 212 øre pr. kWh ved tilsagn fra Energinet.dk i 2016. For vindmøller, hvor der er ydet tilsagn om pristillæg den 1. januar 2017 eller senere, fastsættes pristillægget på samme måde, dog således, at det fastsatte pristillæg nedsættes årligt med 38 øre pr. kWh fra og med den 1. januar 2017 til og med den 1. januar 2019. Pristillægget ydes i 12 år fra nettilslutningstidspunktet med det på tidspunktet for tilsagnet fra Energinet.dk gældende pristillæg.
b) Vindmøller, hvor den samlede installerede effekt af vindmøller tilsluttet i forbrugsinstallationen udgør over 10 kW, dog højst 25 kW.
For elektricitet fremstillet på sådanne vindmøller ydes et pristillæg, som fastsættes således, at pristillægget og den efter § 51, stk. 2, nr. 1, fastsatte markedspris tilsammen udgør 132 øre pr. kWh ved tilsagn fra Energinet.dk i 2016. For vindmøller, hvor der er ydet tilsagn om pristillæg den 1. januar 2017 eller senere, fastsættes pristillægget på samme måde, dog således, at det fastsatte pristillæg nedsættes årligt med 18 øre pr. kWh fra og med den 1. januar 2017 til og med den 1. januar 2019. Pristillægget ydes i 12 år fra nettilslutningstidspunktet med det på tidspunktet for tilsagnet fra Energinet.dk gældende pristillæg.
2) I 2020 kan der ydes tilsagn om pristillæg for elektricitet fra vindmøller, hvor den samlede installerede effekt af vindmøller tilsluttet i forbrugsinstallationen udgør 25 kW eller derunder.
For elektricitet fremstillet på sådanne vindmøller ydes et pristillæg, som fastsættes således, at pristillægget og den efter § 51, stk. 2, nr. 1, fastsatte markedspris tilsammen udgør 60 øre pr. kWh.
Pristillægget ydes i 12 år fra nettilslutningstidspunktet med det på tidspunktet for tilsagnet fra Energinet.dk gældende pristillæg.« 4. I § 41 indsættes som stk. 5-7:
 »Stk. 5. Det er en betingelse for pristillæg efter stk. 4, at vindmøllen nettilsluttes inden 2 år efter afgivelse af tilsagn om pristillæg.
 Stk. 6. Energi-, forsynings- og klimaministeren fastsætter regler om ansøgning om tilsagn om pristillæg efter stk. 4 og kriterier for udvælgelse, herunder eventuel lodtrækning, hvis de samlede ansøgninger overstiger mængden af kW i puljen i det pågældende år.
Stk. 7. Energi-, forsynings- og klimaministeren kan fastsætte regler om forhøjelse af puljen efter stk. 4, hvis den årlige pulje ikke er blevet fuldt udnyttet i de foregående år.« 5. I § 66, stk. 2, udgår »§ 41, stk. 4,«.
 6. § 66, stk. 2, affattes således:
»Stk. 2. Energiklagenævnet behandler klager over Energinet.dks afgørelser i henhold til § 13, stk. 8, § 15 a, stk. 3, §§ 18-21, § 41, stk. 4, nr. 2, § 43 a, stk. 8, § 44, stk. 6, § 47, stk. 7 og 11, og § 54, stk. 2 og 3, og regler fastsat i medfør heraf.« § 2 Stk. 1. Loven træder i kraft den 1. januar 2016, jf. dog stk. 2.
 Stk. 2. Energi-, forsynings- og klimaministeren fastsætter tidspunktet for ikrafttræden af § 1, nr. 2-6. Ministeren kan herunder bestemme, at dele af § 1, nr. 2-6, træder i kraft på forskellige tidspunkter.
 Stk. 3. Loven finder ikke anvendelse på ansøgninger om tilsagn om pristillæg for elektricitet fra vindmøller, som Energinet.dk har modtaget før den 21. oktober 2015. For sådanne ansøgninger finder § 41, stk. 3, i lov om fremme af vedvarende energi som affattet ved lov nr. 641 af 12. juni 2013, og § 41, stk. 4, i lov om fremme af vedvarende energi som affattet ved lov nr. 744 af 1. juni 2015, anvendelse.
 Stk. 4. Loven finder ikke anvendelse på vindmøller, der er omfattet af § 7, stk. 5, i lov nr. 744 af 1. juni 2015.
Stk. 5. Har Energinet.dk inden lovens ikrafttræden ydet tilsagn om pristillæg for elektricitet fra vindmøller på baggrund af en ansøgning modtaget den 21. oktober 2015 eller senere, skal tilsagnet og eventuelt udbetalte beløb nedreguleres, således at pristillægget og den efter § 51, stk. 2, nr. 1, fastsatte markedspris tilsammen udgør 212 øre pr. kWh for vindmøller med en installeret effekt på 10 kW eller derunder og tilsammen 132 øre pr. kWh for vindmøller med en installeret effekt på over 10 kW, dog højst 25 kW, og således at pristillægget ydes i 12 år fra nettilslutningstidspunktet.
Energi-, forsynings- og klimaministeren fastsætter tidspunktet for nedreguleringen af tilsagnet og eventuelt udbetalte beløb.
Afgørelser om nedregulering kan ikke påklages til anden administrativ myndighed end Energiklagenævnet.
Klage skal være indgivet skriftligt, inden 4 uger efter at afgørelsen er meddelt.
 Stk. 6. § 66, stk. 2, i lov om fremme af vedvarende energi som ændret ved lov nr. 744 af 1. juni 2015 finder anvendelse på Energiklagenævnets behandling af klager over afgørelser truffet i medfør af § 41, stk. 4, i lov om fremme af vedvarende energi som affattet ved lov nr. 744 af 1. juni 2015, jf. § 41, stk. 3, i lov om fremme af vedvarende energi som affattet ved lov nr. 641 af 12. juni 2013.
Bemærkninger til lovforslaget Almindelige bemærkninger Indholdsfortegnelse 1. Indledning Lovforslaget indeholder forslag til ændring af lov om fremme af vedvarende energi (herefter benævnt VE-loven).
 Formålet med lovforslaget er at nedsætte støtten for vindmøller med en installeret effekt på 25 kW eller derunder, og som er tilsluttet i egen forbrugsinstallation (herefter benævnt husstandsvindmøller).
Nedsættelsen sker ved at indføre en aftrapningsordning, som skal gælde for nye husstandsvindmøller.
Aftrapningsordningen består af 1) en støtteordning med puljer på 1 MW pr. år i perioden 2016-2019, dvs. i alt 4 MW og 2) en støtteordning for 2020, som ikke er begrænset af en pulje.
Med den foreslåede aftrapningsordning nedsættes den gældende afregningspris på 250 øre pr. kWh for husstandsvindmøller med en installeret effekt på 10 kW eller derunder og 150 øre pr. kWh for husstandsvindmøller med en installeret effekt på over 10 kW til og med 25 kW.
Afregningsprisen reduceres gradvist år for år med henholdsvis 38 øre pr. kWh og 18 øre pr. kWh for nye husstandsvindmøller, første gang den 1. januar 2016. Afregningsprisen vil således ende på 60 øre pr. kWh i 2020 uanset husstandsvindmøllens installerede effekt.
Samtidig fastsættes med lovforslaget, at det er den samlede installerede effekt af vindmøller tilsluttet i forbrugsinstallationen, som bruges til beregning af vindmøllens installerede effekt og dermed til fastsættelse af afregningsprisen.
Med den foreslåede aftrapningsordning nedsættes også støtteperioden fra 20 til 12 år.
Støtten ydes således for vindmøller, som omfattes af aftrapningsordningen, i 12 år fra nettilslutningstidspunktet.
Det er den støtte, som gælder på tidspunktet for Energinet.dks tilsagn, som ydes i 12 år.
 Der skal fortsat ansøges om tilsagn om støtte for elektricitet fra nye husstandsvindmøller inden projektets påbegyndelse.
 Aftrapningsordningen skal godkendes af Europa-Kommissionen efter statsstøttereglerne, fordi den indeholder statsstøtte, og vil blive sat i kraft i det omfang og fra det tidspunkt, som følger af Europa-Kommissionens godkendelse efter statsstøttereglerne.
 Med aftrapningsordningen ophører den gældende støtteordning med en afregningspris på 250 øre pr. kWh og 150 øre pr. kWh i 20 år fra nettilslutningstidspunktet, således at den gældende afregningspris alene gælder for husstandsvindmøller, som  nettilsluttes senest den 31. december 2015. Denne del af lovforslaget træder i kraft dagen den 1. januar 2016.
 Hvis lovforslaget vedtages, vil lovforslaget få betydning for tilsagn om pristillæg afgivet på baggrund af ansøgninger modtaget af Energinet.dk den 21. oktober 2015, som er datoen for fremsættelsen af lovforslaget, eller senere.
Lovforslaget indeholder således en overgangsregel, hvorefter tilsagn om pristillæg, som Energinet.dk har ydet på baggrund af en ansøgning modtaget den 21. oktober 2015 eller senere, foreslås nedreguleret til de støttesatser og den støtteperiode, som er foreslået for 2016. Der vil også ske nedregulering af eventuelle udbetalte beløb.
Ministeren fastsætter tidspunktet for nedreguleringen, idet den forudsætter Europa-Kommissionens godkendelse efter statsstøttereglerne.
Forslaget skal modvirke hamstring af tilsagn om pristillæg efter de nugældende regler for husstandsmøller, som nettilsluttes i 2016 eller senere.
 For så vidt angår ansøgninger om tilsagn om pristillæg modtaget af Energinet.dk før lovforslagets fremsættelse den 21. oktober 2015 og vindmøller omfattet af overgangsreglen i § 7, stk. 5, i lov nr. 744 af 1. juni 2015, som vedrører projekter påbegyndt inden den 1. juli 2015, berøres disse ikke af lovforslaget.
2. Baggrund På baggrund af politisk aftale af 22. januar 2013 indgået mellem den daværende regering (Socialdemokraterne, Det Radikale Venstre, Socialistisk Folkeparti) og Venstre, Dansk Folkeparti, Enhedslisten og Det Konservative Folkeparti vedtog Folketinget i 2013 en ændring af VE-loven, der indebar nye regler om højere afregningspriser for husstandsvindmøller.
 For husstandsvindmøller nettilsluttet efter den 19. november 2012 blev den tidligere gældende afregningspris på 60 øre pr. kWh forhøjet til 250 øre pr. kWh for vindmøller med en installeret effekt på 10 kW eller derunder og 150 øre pr. kWh for vindmøller med en installeret effekt på over 10 kW til og med 25 kW.
De høje afregningspriser blev sat i kraft den 11. februar 2015 ved bekendtgørelse nr. 120 af 5. februar 2015 efter,  at Europa-Kommissionen godkendte de forhøjede  afregningspriser  den 28. oktober 2014, som korrigeret ved  afgørelse den 17. december 2014 (statsstøttesagen SA. 37122 (2013/N) støtte til husstandsvindmøller og havvindmøller med forsøgselement). Europa-Kommissionens godkendelse gælder til og med 2016. Godkendelsen er tidsbegrænset, fordi Europa-Kommissionen i forbindelse med behandlingen af statsstøttesagen fandt, at PSO-finansieringen (»public service obligation«) af støtten til blandt andet husstandsvindmøller ikke er traktatmedholdelig.
Der blev imidlertid fundet en midlertidig og traktatmedholdelig løsning på sagen for perioden til og med 2016, hvilket er baggrunden for tidsbegrænsningen.
Lovforslaget ændrer og indeholder anmeldelsespligtige ændringer af den allerede godkendte støtteordning, som er tidsbegrænset til og med 2016. Det er kun den del af aftrapningsordningen, der vedrører 2016, som er anmeldt til Europa-Kommissionen med henblik på godkendelse.
Det skyldes, at Europa-Kommissionen som følge af den tidsbegrænsede godkendelse alene forventes at ville godkende denne del af ordningen.
 Når der er fundet en langsigtet traktatmedholdelig løsning på finansiering af støtteordningen for perioden efter 2016, som kan godkendes af Europa-Kommissionen, vil støtteordningen for perioden 2017-2020 blive anmeldt til Kommissionen med henblik på godkendelse.
De foreslåede ændringer vil blive sat i kraft i det omfang og fra det tidspunkt, som måtte følge af Europa-Kommissionens godkendelse efter EUs statsstøtteregler.
Der henvises til afsnit 8 nedenfor om forholdet til EU-retten for en nærmere beskrivelse heraf.
 I henhold til den politiske aftale af 22. januar 2013 skulle energiforligskredsen gennemføre en revurdering af støttesatsen i 2015, og når den samlede udbygning med nye husstandsvindmøller oversteg 2,5 MW, skulle en eventuel justering af afregningsreglerne drøftes.
I december 2014 havde Energinet.dk registreret en udbygning med husstandsvindmøller siden november 2012 på over 2,4 MW.
I overensstemmelse med den politiske aftale fra 2013 foretog energiforligskredsen derfor en revurdering af støttesatsen for husstandsvindmøller og godkendte den 18. december 2014 et forslag til aftrapning af støtten til husstandsvindmøller.
Lovforslaget udmønter forligskredsens beslutning fra 18. december 2014, som præciseret ved beslutning af 15. september 2015, om en nedsættelse af støtten for nye husstandsvindmøller ved indførelse af en aftrapningsordning.
3. Lovforslagets hovedpunkter 3.1. Nedsættelse af støtte til husstandsvindmøller 3.1.1. Gældende ret Der ydes pristillæg for den overskydende elektricitet, som leveres til det kollektive elforsyningsnet, fra vindmøller med en installeret effekt på 25 kW eller derunder, som er tilsluttet i egen forbrugsinstallation, dvs. husstandsvindmøller, jf.
VE-lovens § 41, stk. 1. Pristillæggets størrelse og beregning afhænger enten af tidspunktet for nettilslutning af husstandsvindmøllen eller for opnåelse af tilsagn om pristillæg fra Energinet.dk, og af husstandsvindmøllens installerede effekt.
For elektricitet fremstillet på husstandsvindmøller, som er nettilsluttet før den 20. november 2012, ydes et pristillæg for den overskydende elektricitet, som fastsættes således, at tillægget og den fastsatte markedspris tilsammen udgør 60 øre pr. kWh, jf.
VE-lovens § 41, stk. 2. Pristillægget ydes i 12 år fra nettilslutningstidspunktet, jf. § 16 i bekendtgørelse nr. 1115 af 18. september 2015, om nettilslutning af vindmøller og pristillæg for vindmølleproduceret elektricitet m.v.
For elektricitet fremstillet på husstandsvindmøller, som er nettilsluttet den 20. november 2012 eller senere, ydes et pristillæg for den overskydende elektricitet, som fastsættes således, at tillægget og den fastsatte markedspris tilsammen udgør 250 øre pr. kWh for vindmøller med en installeret effekt på 10 kW eller derunder og 150 øre pr. kWh for vindmøller med en installeret effekt på over 10 kW til og med 25 kW.
Pristillæggene ydes i 20 år fra nettilslutningstidspunktet.
Markedsprisen for elektricitet fra husstandsvindmøller fastsættes på timebasis som spotprisen, jf.
VE-lovens § 51, stk. 2, nr. 1. Med spotpris for elektricitet menes den timepris, som Nordpool angiver pr. kWh på spotmarkedet for pågældende område, jf.
VE-lovens § 51, stk. 3. Betaling for elektricitet fra husstandsvindmøller i en time kan ikke overstige de samlede beløb for pristillæg og markedspris, som er fastsat i § 41, stk. 2 og 3. Hvis markedsprisen i 1 time overstiger det samlede beløb, modregner Energinet.dk det overstigende beløb ved førstkommende udbetalinger af markedspris og pristillæg, jf.
VE-lovens § 51, stk. 4.
Pristillæg for elektricitet fra husstandsvindmøller nettilsluttet den 1. januar 2016 eller senere, er betinget af Energinet.dks tilsagn forud for projektets påbegyndelse.
Kravet fremgår af den gældende § 41, stk. 4, i VE-loven, som blev indsat ved lov nr. 744 af 1. juni 2015. Kravet gælder for projekter, der er påbegyndt den 1. juli 2015 eller senere.
De nærmere regler for den ændrede ansøgningsprocedure fremgår af bekendtgørelse nr. 1115 af 18. september 2015 om nettilslutning af vindmøller og pristillæg for vindmølleproduceret elektricitet m.v., som trådte i kraft den 23. september 2015.
 Det er Energinet.dk, der varetager den løbende administration af pristillæg for husstandsvindmøller, herunder beregning og udbetaling af pristillæg.
3.1.2. Ministeriets overvejelser Lovforslaget udmønter energiforligskredsens beslutning af 18. december 2014, som præciseret ved beslutning af 15. september 2015, om en aftrapningsordning for støtte til nye husstandsvindmøller.
Forligskredsens beslutning er nærmere omtalt i afsnit 2 om baggrund ovenfor.
 Med lovforslaget ændres i støtteordningen for elektricitet til husstandsvindmøller i VE-lovens § 41.
§ 35 a i VE-loven indeholder regler om pristillæg og godtgørelse for elektricitet produceret på vindmøller, bortset fra bl.a. vindmøller, som er tilsluttet i egen forbrugsinstallation, jf. § 41 i VE-loven. § 35 a i VE-loven vedrører således ikke husstandsvindmøller, som falder inden for anvendelsesområdet for § 41. Dette foreslås ikke ændret med lovforslaget.
Det betyder eksempelvis, at der ikke vil kunne ydes pristillæg efter § 35 a, hvis der gives afslag på ansøgning om tilsagn om pristillæg inden for den årlige pulje, fordi puljen er opbrugt.
Det skyldes, at der ikke bør gælde to forskellige støtteordninger for samme vindmølle.
3.1.3. Den foreslåede ordning Det foreslås, at der kan ansøges om tilsagn om pristillæg for nye husstandsvindmøller inden for en pulje på i alt 1 MW pr. år i perioden 2016-2019, dvs. en samlet pulje på i alt 4 MW.
Der skal ansøges om tilsagn inden projektets påbegyndelse.
Støtten ydes i 12 år fra nettilslutningstidspunktet.
Det er det pristillæg, der gælder på tidspunktet for afgivelse af tilsagnet, som ydes i 12 år.
 Det foreslås endvidere, at der i 2020 kan ansøges om tilsagn om støtte for nye husstandsvindmøller, inden projektet påbegyndes uden begrænsning i form af en pulje.
Forslaget medfører en nedsættelse af de gældende afregningspriser med henholdsvis 38 øre pr. kWh og 18 øre pr. kWh første gang den 1. januar 2016, således at afregningsprisen vil være 60 øre pr. kWh i år 2020 uanset husstandsvindmøllens installerede effekt.
Samtidig fastsættes med lovforslaget, at det er den samlede installerede effekt af vindmøller tilsluttet i forbrugsinstallationen, som bruges til beregning af vindmøllens installerede effekt og dermed til fastsættelse af afregningsprisen.
 Efter forslaget kan Energinet.dk inden for en pulje på 1 MW i 2016 yde tilsagn om et pristillæg, som fastsætte således, at pristillægget og den efter § 51, stk. 2, nr. 1, i VE-loven fastsatte markedspris tilsammen udgør 212 øre pr. kWh for vindmøller, som er tilsluttet i egen forbrugsinstallation, hvor den samlede installerede effekt af vindmøller tilsluttet i forbrugsinstallationen udgør 10 kW eller derunder, og 132 øre pr. kWh for vindmøller, hvor den samlede installerede effekt af vindmøller tilsluttet i forbrugsinstallationen udgør over 10 kW, dog højst 25 kW.
 Efter forslaget kan Energinet.dk inden for en pulje på 1 MW i 2017 yde tilsagn om et pristillæg, som fastsætte således, at pristillægget og den efter § 51, stk. 2, nr. 1, i VE-loven fastsatte markedspris tilsammen udgør 174 øre pr. kWh for vindmøller, som er tilsluttet i egen forbrugsinstallation, hvor den samlede installerede effekt af vindmøller tilsluttet i forbrugsinstallationen udgør 10 kW eller derunder, og 114 øre pr. kWh for vindmøller, hvor den samlede installerede effekt af vindmøller tilsluttet i forbrugsinstallationen udgør over 10 kW, dog højst 25 kW.
 Efter forslaget kan Energinet.dk inden for en pulje på 1 MW i 2018 yde tilsagn om et pristillæg, som fastsætte således, at pristillægget og den efter § 51, stk. 2, nr. 1, i VE-loven fastsatte markedspris tilsammen udgør 136 øre pr. kWh for vindmøller, som er tilsluttet i egen forbrugsinstallation, hvor den samlede installerede effekt af vindmøller tilsluttet i forbrugsinstallationen udgør 10 kW eller derunder, og 96 øre pr. kWh for vindmøller, hvor den samlede installerede effekt af vindmøller tilsluttet i forbrugsinstallationen udgør over 10 kW, dog højst 25 kW.
 Efter forslaget kan Energinet.dk inden for pulje på 1 MW i 2019 yde tilsagn om et pristillæg, som fastsætte således, at pristillægget og den efter § 51, stk. 2, nr. 1, i VE-loven fastsatte markedspris tilsammen udgør 98 øre pr. kWh for vindmøller, som er tilsluttet i egen forbrugsinstallation, hvor den samlede installerede effekt af vindmøller tilsluttet i forbrugsinstallationen udgør 10 kW eller derunder, og 78 øre pr. kWh for vindmøller, hvor den samlede installerede effekt af vindmøller tilsluttet i forbrugsinstallationen udgør over 10 kW, dog højst 25 kW.
Efter forslaget kan Energinet.dk i 2020 yde tilsagn om et pristillæg, som fastsætte således, at pristillægget og den efter § 51, stk. 2, nr. 1, i VE-loven fastsatte markedspris tilsammen udgør 60 øre pr. kWh for vindmøller, som er tilsluttet i egen forbrugsinstallation, hvor den samlede installerede effekt af vindmøller tilsluttet i forbrugsinstallationen udgør 25 kW eller derunder.
I forhold til støtteperioden for 2016-2019 er der ikke nogen begrænsning på mængden af kW, der kan ydes tilsagn om pristillæg til, i form af en pulje.
Forslaget om, at det er den samlede installerede effekt af vindmøller tilsluttet i forbrugsinstallationen, som bruges til beregning af vindmøllens installerede effekt og dermed til fastsættelse af afregningsprisen, har betydning, når der er flere vindmøller tilsluttet i forbrugsinstallationen.
Hvis der eksempelvis ansøges om tilsagn om pristillæg for elektricitet fra to vindmøller, som ønskes tilsluttet i samme forbrugsinstallation, hver med en installeret effekt på 10 kW, beregnes den installerede effekt som 20 kW, og pristillæg vil alene kunne ydes efter reglerne for vindmøller med en installeret effekt på over 10 kW, dog højst 25 kW.
 Generel oversigt over pristillæggenes størrelse kan ses i skemaet nedenfor:
Det foreslås, at det bliver Energinet.dk, som administrerer støtteordningerne for perioden 2016-2020 for husstandsvindmøller.
Det skyldes, at Energinet.dk allerede administrerer den gældende støtteordning for husstandsvindmøller og tilsvarende støtteordninger for solcelleanlæg.
 Den foreslåede tidsbegrænsning af det gældende pristillæg i § 41, stk. 3, i VE-loven, således at dette kun kan ydes for elektricitet fra husstandsvindmøller, som nettilsluttes senest den 31. december 2015, vil efter lovforslaget træde i kraft den 1. januar 2016.
Der er foreslået overgangsregler i lovforslagets § 2, stk. 3 og 4, som sikrer, at ansøgninger om tilsagn om pristillæg modtaget af Energinet.dk før lovforslagets fremsættelse den 21. oktober 2015 og vindmøller omfattet af overgangsreglen i § 7, stk. 5, i lov nr. 744 af 1. juni 2015, som vedrører projekter påbegyndt inden den 1. juli 2015, ikke berøres af ændringen af § 41, stk. 3, i VE-loven.
Der henvises til bemærkningerne til § 2, stk. 3 og 4.
Ansøgninger om tilsagn om pristillæg, som Energinet.dk modtager den 21. oktober 2015 eller senere, skal, hvis de færdigbehandles inden lovens ikrafttræden, behandles efter de nugældende regler.
Det betyder, at Energinet.dk vil kunne yde tilsagn om pristillæg for elektricitet fra husstandsvindmøller, som nettilsluttes i 2016 eller senere efter de nugældende regler.
Det foreslås for at modvirke hamstring af tilsagn om pristillæg, at tilsagn og eventuelt udbetalte beløb, som er afgivet på baggrund af en ansøgning, der er modtaget den 21. oktober 2015 eller senere, nedreguleres til de støttesatser og den støtteperiode, som er foreslået for 2016. Energi-, forsynings- og klimaministeren fastsætter tidspunktet for nedreguleringen, idet den forudsætter Europa-Kommissionens godkendelse efter statsstøttereglerne.
Der henvises til bemærkningerne til § 2, stk. 5.
4. Økonomiske og administrative konsekvenser for det offentlige Det forventes, at der vil blive stillet færre husstandsvindmøller op på grund af de afgrænsede puljer.
Derfor vil staten få relativt flere indtægter i form af skatter og afgifter, da personer, der ikke stiller husstandsvindmøller op, i stedet skal købe elektricitet fra elforsyningsnettet.
Det skønnes, at merindtægten for staten beløber sig til ca. 1 mio. kr. i 2016. Dette beløb skønnes derefter at falde lineært til og med 2020, hvor der ikke længere skønnes at være en merindtægt som følge af lovforslaget.
Den mindre forøgelse af opgaver, som Energinet.dk forventes at få som offentlig myndighed i forbindelse med håndtering af aftrapningsordningen for husstandsvindmøller, forventes afholdt indenfor Energinet.dks eksisterende nettariffer, som blandt andet betales af virksomheder, jf. nærmere afsnit 4 nedenfor om de erhvervsøkonomiske konsekvenser.
Med lovforslaget bliver Energinet.dks tilsagn om pristillæg for elektricitet fra husstandsvindmøller omfattet af den årlige pulje i 2016-2019 undtaget fra klageadgangen til Energiklagenævnet.
Det kan føre til et fald i Energiklagenævnets opgaver.
Energiklagenævnet vil dog samtidig skulle behandle eventuelle klager over afgørelser om nedregulering af pristillæg efter overgangsreglen i lovforslagets § 2, stk. 5.
 Lovforslaget vurderes ikke herudover at have økonomiske eller administrative konsekvenser for stat, regioner eller kommuner.
 5. Økonomiske og administrative konsekvenser for erhvervslivet m.v.
Det forventes, at lovforslaget medfører, at virksomhedernes produktionsomkostninger og forbrugernes energiudgifter nedbringes i form af en besparelse af PSO-udgiften til støtte til husstandsvindmøller i 2016 svarende til 0,4 mio. kr. (skøn)  halvdelen skønnes betalt af erhvervsvirksomheder.
Fra 2016-2020 skønnes besparelsen at stige til 3,8 mio. kr.
Det giver en gennemsnitlig besparelse på 2 mio. kr. pr. år i løbende priser fra 2016-2020.
Det forventes, at lovforslaget ikke vil medføre økonomiske konsekvenser for virksomheder i form af stigning af nettariffer.
Det ligger til grund for denne vurdering, at det må antages, at den mindre forøgelse af opgaver, som Energinet.dk forventes at få i forbindelse med håndtering af aftrapningsordningen for husstandsvindmøller, ikke i sig selv vil medføre en stigning af Energinet.dks eksisterende nettariffer, som blandt andet betales af virksomheder.
 Det forventes, at lovforslaget kan medføre et fald i omsætningen og indtægten for de virksomheder, som producerer, forhandler og installerer husstandsvindmøller.
Lovforslaget medfører ikke administrative konsekvenser for erhvervslivet.
Der henvises til afsnit 4 ovenfor om økonomiske og administrative konsekvenser for det offentlige for så vidt angår Energinet.dk.
6. Administrative konsekvenser for borgerne Lovforslaget medfører ikke administrative konsekvenser for borgerne.
7. Miljømæssige konsekvenser Lovforslaget vurderes ikke at have miljømæssige konsekvenser.
8. Forholdet til EU-retten Europa-Kommissionen godkendte ved afgørelse af 28. oktober 2014  korrigeret den 17. december 2014  vedrørende statsstøttesag SA. 37122 (2013/N) støtte til husstandsvindmøller og havvindmøller med forsøgselement) statsstøtteordningen med de høje afregningspriser på henholdsvis 250 øre pr. kWh og 150 øre pr. kWh til husstandsvindmøller i overensstemmelse med retningslinjerne for statsstøtte til miljøbeskyttelse og energi 2014-2020. Godkendelsen gælder til og med 2016, hvilket betyder, at der kan gives tilsagn om de høje afregningspriser til og med den 31. december 2016.
Baggrunden for, at godkendelsen er tidsbegrænset, er, at Europa-Kommissionen har fundet, at finansieringen af støtteordningen via PSO-tariffen potentielt er i strid med EU-retten, fordi den udgør en forskelsbehandling af producenter af elektricitet fra vedvarende energikilder i andre medlemsstater.
Der er imidlertid fundet en midlertidig og traktatmedholdelig løsning, der eliminerer risikoen for forskelsbehandling af producenter af elektricitet fra vedvarende energikilder i andre medlemsstater til og med 2016, hvilket er grunden til, at godkendelsen er begrænset til og med 2016. Danmark har således til Europa-Kommissionen givet tilsagn om at gennemføre pilotudbud af 20 MW solcelleanlæg i 2015 og 2016, hvor minimum 2,4 MW skal åbnes op for producenter beliggende i andre lande inden for Det Europæiske Økonomiske Samarbejdsområde (EØS). Pilotudbuddene skal afholdes i 2015 og 2016. Det er fortsat uafklaret, hvordan spørgsmålet om diskrimination af udenlandsk elektricitet skal løses efter 2016.
Aftrapningsordningen skal godkendes af Europa-Kommissionen, før den kan sættes i kraft.
Det skyldes, at lovforslaget medfører en nedsættelse af støtten i forhold til den allerede godkendte støtteordning med de høje afregningspriser til husstandsvindmøller, og at der er tale om anmeldelsespligtige ændringer. Ændringerne i medfør af lovforslagets § 1, nr. 2, er derfor blevet anmeldt til Europa-Kommissionen den 8. juli 2015 med henblik på Europa-Kommissionens godkendelse.
Lovforslaget indeholder også forslag til en overgangsordning, som indebærer nedregulering af tilsagn om pristillæg og eventuel udbetalt støtte, når tilsagnet er ydet på baggrund af en ansøgning modtaget den 21. oktober 2015 eller senere.
Nedreguleringen vil af samme grunde som aftrapningsordningen skulle godkendes af Europa-Kommissionen og vil derfor først kunne ske, når en sådan godkendelse foreligger.
Der rettes henvendelse til Europa-Kommissionen herom.
 Med lovforslaget bemyndiges energi-, forsynings- og klimaministeren derfor til at fastsætte tidspunktet for nedreguleringen.
På baggrund af den tidsbegrænsede godkendelse, er det kun den del af aftrapningsordningen, der vedrører 2016, som Europa-Kommissionen forventes at godkende, og det er derfor også kun denne del af aftrapningsordningen, som er anmeldt til godkendelse.
De foreslåede ændringer af § 41, stk. 4, jf. lovforslagets § 1, nr. 2, 4 og 5, som handler om ordningen for 2016, vil blive sat i kraft i det omfang og fra det tidspunkt, som følger af Europa-Kommissionens godkendelse efter EUs statsstøtteregler.
Når der er fundet en langsigtet og traktatmedholdelig løsning på finansiering af støtteordningen for perioden efter 2016, som kan godkendes af Europa-Kommissionen, vil støtteordningen for perioden 2017-2020 blive anmeldt til Kommissionen med henblik på godkendelse.
De foreslåede ændringer af § 41, stk. 4, jf. lovforslagets § 1, nr. 3 og 6, som handler om ordningerne for 2017-2020, vil således blive sat i kraft i det omfang og fra det tidspunkt, som måtte følge af Europa-Kommissionens godkendelse efter EUs statsstøtteregler.
 Bortset fra de statsstøtteretlige aspekter, jf. nærmere ovenfor, er der ingen andre relevante EU-retlige aspekter.
 9. Hørte myndigheder og organisationer m.v.
 Et udkast til lovforslag er ikke inden fremsættelsen sendt i høring, da det vurderes, at der er risiko for hamstring af tilsagn om pristillæg efter de gældende regler.
 Lovforslaget er samtidig med fremsættelsen af lovforslaget i perioden fra den 21. oktober 2015 til den 4. november 2015 sendt i høring hos følgende myndigheder og organisationer m.v.:
Aalborg Portland A/S, Aalborg Universitet, Advokatrådet - Advokatsamfundet, Altinex Oil Denmark A/S, Akademisk Arkitektforening, Ankenævnet på Energiområdet, Arbejderbevægelsens Erhvervsråd, Arbejdsgiverne (industri  håndværk), Autoriserede Kølefirmaers Brancheforening, Boligselskabernes Landsforening, Brancheforeningen for Biogas, Brancheforeningen for Biogas, Brancheforeningen for Decentral Kraftvarme, Brancheforeningen for Husstandsvindmøller, Branchen ForbrugerElektronik, Bryggeriforeningen, Bygge-, Anlægs- og Trækartellet (BATT-kartellet), Byggecentrum, Byggeskadefonden, Byggeri, Informationsteknologi, Produktivitet og Samarbejde (BIPS), Byggeriets Evaluerings Center, Bygherreforeningen i Danmark, CEPOS, CEVEA, CO2frit. dk, CO-industri, Concito, DANAK (Den Danske Akkrediterings- og Metrologifond), Danfoss, Danmarks Jægerforbund, Danmarks Naturfredningsforening, Danmarks Rederiforening, Danmarks Teknisk Universitet (DTU), Danmarks Vindmølleforening, Dansk Arbejdsgiverforening (DA), Dansk Biotek, Dansk Byggeri, Dansk Center for Lys, Dansk Ejendomsmæglerforening, Dansk Energi, Dansk Energibranche forening (DEBRA), Dansk Erhverv, Dansk Facilities Management (DFM), Dansk Fjernvarme, Dansk Gartneri, Dansk Gas, Dansk Gasteknisk Center (DGC), Dansk Geotermi Aps, Dansk Metal, Dansk Iværksætterforening, Dansk Solcelleforening, Dansk Solvarme Forening, Dansk Standard, Dansk Transport og Logistik (DTL), Dansk Varefakta Nævn, Dansk Ventilation, Danske Advokater, Danske Arkitektvirksomheder, DANSKE ARK, Danske Biobrændsel- og Kulimportørers Association (DBKA), Danske Regioner, Danske Udlejere, DANVA (Dansk Vand- og Spildevandsforening, DANVAK, Datatilsynet, De Frie Energiselskaber, De Grønne, DELTA Dansk Elektronik, Det Økologiske Råd, DI ITEK, DI  Organisation for erhvervslivet, DONG Energy A/S, Dong E&P, DTU  Afdelingen for myndighedsbetjening, DTU  Afdelingen for vindenergi, Ejendomsforeningen Danmark, Energiforbrugeren, Energiforum Danmark, Energi- og olieforum.dk, Energiklagenævnet, Energisammenslutninger, Energitilsynet, Energitjenesten, E.
ON Danmark A/S, European Solar Farms, Fagligt Fælles Forbund (3F), Finansrådet, Forbrugerrådet Tænk, Foreningen af Danske solcelleejer, Forenede Danske El-bilister, Foreningen Danske Kraftvarmeværker, Foreningen af fabrikanter og importører af elektriske belysningsarmaturer (FABA), Foreningen af fabrikanter og importører af elektriske husholdningsapparater (FEHA), Foreningen af Rådgivende Ingeniører (FRI), Foreningen for Slutbrugere af Energi, Forskning og Pension, Frederiksberg Kommune, Frie Elforbrugere, FSR Danske revisorer, Gaia Solar A/S, Green Force Company, Greenpeace, Green Ways ApS, GTS (Godkendt Teknologisk service), Hess ApS, HMN Naturgas I/S, HSWind ApS, Håndværksrådet, Indukraft Sekretariatet c/o Dansk Industri, Ingeniørforeningen i Danmark (IDA), Institut for produktudvikling (IPU), Intelligent Energi, IT-Branchen, Kalk og Teglværksforeningen, KE Vind A/S / HOFOR KOOPERATIONEN, KL (Kommunernes Landsforening), KL - Økonomisk sekretariat, KTO - Kommunale Tjenestemænd og Overenskomstansatte, Københavns Kommune, Københavns Kommune  Teknik- og Miljøforvaltningen, Københavns Kommune  Økonomiforvaltningen, Landbrug & Fødevarer, Landsforeningen for bæredygtig Landbrug, Landsorganisationen i Danmark (LO), Landsbyggefonden, Landsforeningen Naboer til Kæmpevindmøller, LCA Center, Mærsk Drilling A/S, Mærsk Olie og Gas A/S, Nationalt center for Fødevarer og Jordbrug, Naturgas Fyn, NEAS Energy A/S, NOAH Energi og Klima, Nordisk Folkecenter for Vedvarende Energi, Olie Gas Danmar, Parcelhusejernes Landsforening, Plastindustrien, Realkreditforeningen, Realkreditrådet, Reel Energi Oplysning (REO), Sammenslutningen af danske elforbrugere (SDE), SE Skatteborgerforeningen, Skattefaglig Forening, Solar Elements A/S, Solaropti, Solenergi Danmark A/S, Solia, Statens Byggeforsknings Institut, Statoil A/S, Tekniq, Teknologisk Institut, Telekommunikationsindustrien, THYmøllen Aps, Uafhængige Bygningssagkyndige og Energikonsulenter (FUBE), Varmepumpefabrikantforeningen, Vattenfall A/S, VE-Byg, Vedvarende Energi, VELTEK  VVS- og El-Tekniske Leverandørers Brancheforening, Vendia Solar Systems ApS, Verdens Skove, Vestas Wind systems A/S, Viasol, Videncenter for energibesparelser i bygninger, Videncentret for Landbrug, Vindenergi Danmark, Vindmølleindustrien, WWF Verdensnaturfonden, Økologisk Landsforening, Østkraft.
 Høringssvar vil blive fremsendt til Folketinget ledsaget af de kommentarer, som høringssvarene måtte give anledning til, og vil indgå i den efterfølgende folketingsbehandling.
10. Sammenfattende skema Bemærkninger til lovforslagets enkelte bestemmelser Til § 1 Til nr. 1 Med den foreslåede ændring af § 41, stk. 3, i VE-loven, tidsbegrænses muligheden for at opnå pristillæg efter de gældende regler.
Det foreslås således, at der alene kan ydes pristillæg på 250 øre pr. kWh og 150 øre pr. kWh i 20 år fra nettilslutningstidspunktet efter § 41, stk. 3, for husstandsvindmøller, der er nettilsluttet senest den 31. december 2015. Den foreslåede ændring i stk. 3 skal ses i sammenhæng med aftrapningsordningen i det foreslåede stk. 4 i lovforslagets § 1, nr. 2 og 3.
Den foreslåede ændring i stk. 3 skal endvidere ses i sammenhæng med overgangsreglen i lovforslagets § 2, stk. 3-5. Overgangsreglerne i § 2, stk. 3 og 4, sikrer, at ansøgninger om tilsagn om pristillæg modtaget før lovforslagets fremsættelse den 21. oktober 2015 og vindmøller omfattet af overgangsreglen i § 7, stk. 5, i lov nr. 744 af 1. juni 2015, som vedrører projekter påbegyndt inden den 1. juli 2015, ikke berøres af ændringen af § 41, stk. 3, i VE-loven.
Der henvises til bemærkningerne til § 2, stk. 3 og 4.
 For så vidt angår ansøgninger om tilsagn om pristillæg, som Energinet.dk har modtaget den 21. oktober 2015 eller senere, foreslås det, for at modvirke hamstring af tilsagn om pristillæg efter de gældende regler, at tilsagn afgivet på baggrund af sådanne ansøgninger nedreguleres til det foreslåede støtteniveau for 2016, når den foreslåede § 1, nr. 2 eller 3, er trådt i kraft, jf. den foreslåede bestemmelse i § 2, stk. 5.
Det bemærkes i øvrigt, at den gældende regel i § 41, stk. 4, om, at pristillæg for elektricitet fra vindmøller nettilsluttet den 1. januar 2016 eller senere er betinget af Energinet.dks tilsagn forud for projektets påbegyndelse, bliver indholdsløs, når den foreslåede ændring af § 41, stk. 3, træder i kraft.
Der vil således ikke kunne ydes tilsagn om pristillæg efter § 41, stk. 4, jf. § 41, stk. 3, den 1. januar 2016 eller senere, som er den foreslåede dato for ikraftræden af lovens § 1, nr. 1. Dette gælder, uanset at § 41, stk. 4, i VE-loven først bliver ophævet, når de foreslåede bestemmelser i lovens § 1, nr. 2 eller 3, træder i kraft.
Det er energi-, forsynings- og klimaministeren, som fastsætter tidspunktet for ikrafttræden af § 1, nr. 2 og 3. Der henvises til afsnit 8 ovenfor om forholdet til EU-retten og bemærkningerne til lovforslagets § 2, stk. 1.
Til nr. 2 Det følger af det gældende § 41, stk. 4, at pristillæg for elektricitet fra vindmøller nettilsluttet den 1. januar 2016 eller senere er betinget af Energinet.dks tilsagn forud for projektets påbegyndelse.
Bestemmelsen skal ses i sammenhæng med de pristillæg, der fremgår af § 41, stk. 3, og som med lovforslagets § 1, nr. 1, tidsbegrænses til husstandsvindmøller, der nettilsluttes senest den 31. december 2015.
 Med den foreslåede nyaffattelse af stk. 4 videreføres kravet om tilsagn forud for projektets påbegyndelse i en ny støtteordning for 2016, som nedsætter de gældende afregningspriser på henholdsvis 250 øre pr. kWh for vindmøller med en installeret effekt på 10 kW eller derunder og 150 øre pr. kWh for vindmøller med en installeret effekt på over 10 kW til og med 25 kW, forkorter støtteperioden på 20 år og indfører en pulje på i alt 1 MW.
 Samtidig fastsættes med lovforslaget, at det er den samlede installerede effekt af vindmøller tilsluttet i forbrugsinstallationen, som bruges til beregning af vindmøllens installerede effekt og dermed til fastsættelse af afregningsprisen.
Pristillægget ydes til nye husstandsvindmøller, dvs. til fabriksnye vindmøller.
Det er også grundlaget for Europa-Kommissionens godkendelse af den gældende høje støtte for husstandsvindmøller.
 Det foreslåede stk. 4, 1. og 2. pkt., medfører, at Energinet.dk forud for et projekts påbegyndelse vil kunne give tilsagn om pristillæg for elektricitet fra vindmøller, som er tilsluttet i egen forbrugsinstallation, indenfor en pulje på i alt 1 MW i 2016.
»Projektets påbegyndelse« er defineret i VE-lovens § 5, stk. 1, nr. 5, som »enten påbegyndelsen af arbejdet på investeringsprojektet eller det første bindende tilsagn om køb af udstyr eller indgåelse af andre forpligtelser, som gør investeringen irreversibel, alt efter hvad der indtræffer først«.
Bestemmelsen blev indsat ved § 1, nr. 1, i lov nr. 744 af 1. juni 2015. Der henvises til bemærkninger til §5, nr. 1 som indsat ved lov nr. 744 af 1 juni 2015, jf. folketingstidende 2014-2015 (1. samling), A, L163, side 22.
Det betyder, at der skal ansøges om tilsagn om pristillæg på et tidligt tidspunkt i processen, dvs. før investeringen er irreversibel, og etablering af anlægget er påbegyndt.
Det betyder dog samtidig, at et projekt ikke anses for påbegyndt, hvis der er indgået en aftale om køb, som er betinget af opnåelse af tilsagn om pristillæg.
Ved vurderingen af, om der kan ydes tilsagn om pristillæg inden for en pulje på 1 MW i 2016, vil Energinet.dk skulle foretage en vurdering af, hvorvidt betingelserne for at modtage pristillæg er opfyldt, og en kontrol af om projektet kan gennemføres på markedsvilkår og uden støtte i form af pristillæg.
Der vil ikke kunne ydes pristillæg for overskydende elektricitet fra husstandsvindmøller, der kan opstilles uden pristillæg.
Der vil derfor være mulighed for at afvise støtte til elektricitet fra hustandsvindmøller, der kan gennemføres på markedsvilkår.
I forhold til de gældende pristillæg er ovennævnte reguleret ved bekendtgørelse nr. 1115 af 18. september 2015 om nettilslutning af vindmøller og pristillæg for vindmølleproduceret elektricitet m.v., som blandt andet er udstedt i medfør af VE-lovens § 43, stk. 2. I den nævnte bekendtgørelse tages endvidere højde for, at enkelte ansøgere om pristillæg vil være store virksomheder, dvs. virksomheder, som ikke falder ind under definitionen af små og mellemstore virksomheder (SMV). Store virksomheder, som ikke er SMVere, vil skulle oplyse om mulighederne for at gennemføre projektet med og uden støtte og dermed godtgøre, at vindmøllen ikke ville blive opstillet, såfremt der ikke ydes støtte.
Dette krav fremgår af pkt. 51 i Europa-Kommissionens retningslinjer for statsstøtte til miljøbeskyttelse og energi 2014-2020.
Bekendtgørelsen forventes ændret for at tage højde for, at pristillægget til husstandsvindmøller fremover blandt andet vil være begrænset af en pulje.
Det følger af det foreslåede stk. 4, 3. pkt., at det kun er de husstandsvindmøller, som fremgår af stk. 4, nr. 1 og 2, som er omfattet af støtteordningen for 2016 med den årlige pulje på i alt 1 MW.
 Det foreslås med stk. 4, nr. 1, at der kan ydes tilsagn om pristillæg for vindmøller, hvor den samlede installerede effekt af vindmøller tilsluttet i forbrugsinstallationen udgør 10 kW eller derunder.
De vindmøller, som vil kunne omfattes af puljen efter stk. 4, nr. 1, er således vindmøller, som tilsluttes i egen forbrugsinstallation, hvor den samlede installerede effekt fra vindmøller tilsluttet forbrugsinstallationen udgør 10 kW eller derunder.
Det betyder, at vindmøllen skal være dimensioneret således, at den  sammen med eventuelle andre vindmøller tilsluttet i installationen  har en installeret effekt på 10 kW eller derunder.
Effektgrænsen på 10 kW vedrører den samlede effekt af de vindmøller, der er tilsluttet i installationen.
Udgør den samlede installerede effekt af vindmøller tilsluttet i forbrugsinstallationen over 10 kW, kan der hverken helt eller delvis ydes pristillæg efter nr. 1. Hvis der eksempelvis i forvejen er tilsluttet en vindmølle på 7 kW, kan der maksimalt gives tilsagn om pristillæg efter stk. 4, nr. 1, til en vindmølle på 3 kW, der tilsluttes i samme forbrugsinstallation.
Det bemærkes, at forskellige pristillæg for vindmøller tilsluttet i samme forbrugsinstallation forudsætter en produktionsmåler på hver vindmølle.
For elektricitet fremstillet på vindmøller omfattet af stk. 4, nr. 1, ydes et pristillæg, som fastsættes således, at pristillægget og markedsprisen, som fastsættes efter § 51, stk. 2, nr. 1, i VE-loven, tilsammen udgør 212 øre pr. kWh.
Pristillægget ydes i 12 år fra nettilslutningstidspunktet.
 Det foreslås endvidere med stk. 4, nr. 2, at der kan ydes tilsagn om pristillæg for vindmøller, hvor den samlede installerede effekt af vindmøller tilsluttet i forbrugsinstallationen udgør over 10 kW, dog højst 25 kW.
De vindmøller, som vil kunne omfattes af puljen efter stk. 4, nr. 2, er således vindmøller, som tilsluttes i egen forbrugsinstallation, hvor den samlede installerede effekt af vindmøller tilsluttet forbrugsinstallationen udgør over 10 kW, dog højst 25 kW.
Det betyder, at vindmøllen skal være dimensioneret således, at den  sammen med eventuelle andre vindmøller tilsluttet i installationen  har en installeret effekt på over 10 kW, dog højst 25 kW.
Effektgrænsen på over 10 kW, dog højst 25 kW vedrører den samlede effekt af de vindmøller, der er tilsluttet i installationen.
Udgør den samlede installerede effekt af vindmøller tilsluttet i forbrugsinstallationen 10 kW eller derunder dog højest 25 kW, kan der hverken helt eller delvis ydes pristillæg efter nr. 2. Det betyder, at hvis der eksempelvis i forvejen er tilsluttet en vindmølle på 7 kW, kan der gives tilsagn om pristillæg efter stk. 4, nr. 2, til en eller flere vindmøller på tilsammen mere end 3 kW og højst 18 kW, der tilsluttes i samme forbrugsinstallation.
Det bemærkes, at forskellige pristillæg for vindmøller tilsluttet i samme forbrugsinstallation forudsætter en produktionsmåler på hver vindmølle.
For elektricitet fremstillet på vindmøller omfattet af stk. 4, nr. 2, ydes et pristillæg, som fastsættes således, at pristillægget og markedsprisen, som fastsættes efter § 51, stk. 2, nr. 1, i VE-loven, tilsammen udgør 132 øre pr. kWh.
Pristillægget ydes i 12 år fra nettilslutningstidspunktet.
Markedsprisen efter § 41, stk. 4, fastsættes efter § 51 i VE-loven.
Markedsprisen for elektricitet fra husstandsvindmøller fastsættes på timebasis som den timepris, som Nordpool angiver pr. kWh på spotmarkedet, jf.
VE-lovens § 51, stk. 2, nr. 1. Betaling for elektricitet fra husstandsvindmøller i en time kan ikke overstige de samlede beløb for pristillæg og markedspris, som er fastsat i nr. 1 og 2. Hvis markedsprisen i 1 time overstiger det samlede beløb, modregner Energinet.dk det overstigende beløb ved førstkommende udbetalinger af markedspris og pristillæg, jf.
VE-lovens § 51, stk. 4.
For at blive omfattet af puljen efter nr. 1 og 2 skal vindmøllen tilsluttes i egen forbrugsinstallation.
Det betyder, at pristillæg, som der kan gives tilsagn om, alene kan ydes til den overskudsproduktion, som afregnes som leveret til det kollektive elforsyningsnet, mens der ikke ydes pristillæg til egetforbruget, jf. også § 55 i VE-loven.
Elproducenten kan således ikke vælge at levere hele elproduktionen til det kollektive elforsyningsnet og derved opnå pristillæg for hele elproduktionen efter bestemmelsen.
Det bemærkes, at VE-lovens § 35 a indeholder regler om pristillæg og godtgørelse for elektricitet produceret på vindmøller nettilsluttet den 1. januar 2014 eller senere bortset fra bl.a. vindmøller, som er tilsluttet i egen forbrugsinstallation, jf. § 41 i VE-loven.
Der vil således ikke kunne ydes pristillæg efter § 35 a for elektricitet fra en vindmølle, som falder inden for anvendelsesområdet for husstandsvindmøller i § 41. Dette gælder uanset, om der rent faktisk bliver ydet pristillæg efter § 41 for elektricitet fra vindmøllen.
Dette betyder eksempelvis, at hvis Energinet.dk giver afslag på en ansøgning om pristillæg efter den foreslåede pulje, f.eks. fordi puljen er opbrugt, og vindmøllen alligevel måtte ønskes opstillet som husstandsvindmølle, vil der heller ikke kunne ydes pristillæg efter VE-lovens § 35 a.
Modsat betyder det eksempelvis også, at hvis en vindmølle har en højere installeret effekt end 25 kW, eller vindmøllen ikke er tilsluttet i egen forbrugsinstallation, så falder vindmøllen uden for anvendelsesområdet for § 41, og der vil kunne ydes pristillæg og godtgørelse efter § 35 a, i det omfang betingelserne herfor i øvrigt er opfyldt.
Puljen vil først kunne blive fordelt, når bestemmelsen er sat i kraft.
Det er energi-, forsynings- og klimaministeren, som i henhold til forslagets § 2, stk. 2, fastsætter tidspunktet for ikrafttrædelsen af lovforslagets § 1, nr. 2. Bestemmelsen vil først kunne blive sat i kraft i det omfang og fra det tidspunkt, som følger af Europa-Kommissionens godkendelse efter statsstøttereglerne, jf. afsnit 8 ovenfor om forholdet til EU-retten.
Til nr. 3 Forslaget til nyaffattelse af § 41, stk. 4, skal ses i sammenhæng med forslaget til den delvist tilsvarende bestemmelse i lovforslagets § 1, nr. 2, som vedrører støtteordningen med puljen for 2016. I modsætning til lovforslagets § 1, nr. 2, indeholder lovforslagets § 1, nr. 3, støtteordninger for perioden 2016-2020. Baggrunden herfor er, at det skal være muligt at sætte støtteordningen med puljen for 2016 i kraft førend støtteordningerne for 2017-2020 sættes i kraft, og at puljen for 2016 skal fremgå af VE-loven, indtil der ikke længere ydes støtte efter bestemmelsen.
Der henvises til afsnit 8 ovenfor om forholdet til EU-retten.
I modsætning til det foreslåede § 41, stk. 4, i lovforslagets § 1, nr. 2, indeholder det foreslåede § 41, stk. 4, i lovforslagets § 1, nr. 3, også en beskrivelse af, hvordan afregningsprisen i det foreslåede stk. 4 reduceres gradvist år for år med henholdsvis 38 øre pr. kWh og 18 øre pr. kWh for de nye husstandsvindmøller.
Afregningsprisen vil således ende på 60 øre pr. kWh i 2020 uanset husstandsvindmøllens installerede effekt.
Det følger af det gældende § 41, stk. 4, at pristillæg for elektricitet fra vindmøller nettilsluttet den 1. januar 2016 eller senere er betinget af Energinet.dks tilsagn forud for projektets påbegyndelse.
Bestemmelsen skal ses i sammenhæng med de pristillæg, der fremgår af § 41, stk. 3, og som med lovforslagets § 1, nr. 1, tidsbegrænses til husstandsvindmøller, der nettilsluttes senest den 31. december 2015.
 Med den foreslåede nyaffattelse af stk. 4 videreføres kravet om tilsagn forud for projektets påbegyndelse i en ny støtteordning for 2016-2020, som nedsætter de gældende afregningspriser på henholdsvis 250 øre pr. kWh for vindmøller med en installeret effekt på 10 kW eller derunder og 150 øre pr. kWh for vindmøller med en installeret effekt på over 10 kW til og med 25 kW, forkorter støtteperioden på 20 år og indfører en pulje på i alt 1 MW.
 Samtidig fastsættes med lovforslaget, at det er den samlede installerede effekt af vindmøller tilsluttet i forbrugsinstallationen, som bruges til beregning af vindmøllens installerede effekt og dermed til fastsættelse af afregningsprisen.
Pristillægget ydes til nye husstandsvindmøller, dvs. til fabriksnye vindmøller.
Det er også grundlaget for Europa-Kommissionens godkendelse af den gældende høje støtte til husstandsvindmøller.
 Det foreslåede stk. 4, 1. og 2. pkt., medfører, at Energinet.dk forud for et projekts påbegyndelse vil kunne give tilsagn om pristillæg for elektricitet fra vindmøller, som er tilsluttet i egen forbrugsinstallation i perioden 2016-2020.
 For forståelsen af »projektets påbegyndelse« og den vurdering, der foretages i forbindelse hermed, herunder i forhold til store virksomheder, henvises til bemærkningerne til § 41, stk. 4, 1. og 2. pkt., i lovforslagets § 1, nr. 2, som omhandler puljen for 2016.
 Som det fremgår af bemærkningerne til lovforslagets § 1, nr. 2, forventes bekendtgørelse nr. 1115 af 18. september 2015 om nettilslutning af vindmøller og pristillæg for vindmølleproduceret elektricitet m.v. ændret for at tage højde for, at pristillægget til husstandsvindmøller fremover blandt andet vil være begrænset af en pulje.
Det følger af det foreslåede stk. 4, 3. pkt., at det kun er de husstandsvindmøller, som fremgår af stk. 4, nr. 1 og 2, som der kan ydes tilsagn om pristillæg for.
Det er endvidere præciseret i stk. 4, nr. 1, at der i perioden 2016-2019 kan ydes tilsagn om pristillæg for elektricitet inden for en årlig pulje på 1 MW, og at det kun er de husstandsvindmøller, som fremgår af litra a og litra b, som er omfattet af puljen med den nævnte støtte.
 Det foreslås i stk. 4, nr. 1, litra a, at der kan ydes tilsagn om pristillæg for vindmøller, hvor den samlede installerede effekt af vindmøller tilsluttet i forbrugsinstallationen udgør 10 kW eller derunder.
De vindmøller, som vil kunne omfattes af litra a, er således vindmøller, som tilsluttes i egen forbrugsinstallation, hvor den samlede installerede effekt af vindmøller tilsluttet forbrugsinstallationen udgør 10 kW eller derunder.
Det betyder, at vindmøllen skal være dimensioneret således, at den  sammen med eventuelle andre vindmøller tilsluttet i installationen  har en installeret effekt på 10 kW eller derunder.
Effektgrænsen på 10 kW vedrører den samlede effekt af de vindmøller, der er tilsluttet i installationen.
Udgør den samlede installerede effekt af vindmøller tilsluttet i forbrugsinstallationen over 10 kW, kan der hverken helt eller delvis ydes pristillæg efter stk. 4, nr. 1, litra a.
Hvis der eksempelvis i forvejen er tilsluttet en vindmølle på 7 kW, kan der maksimalt gives tilsagn om pristillæg efter stk. 4, nr. 1, litra a, til en vindmølle på 3 kW, der tilsluttes i samme forbrugsinstallation.
Det bemærkes, at forskellige pristillæg for vindmøller tilsluttet i samme forbrugsinstallation forudsætter en produktionsmåler på hver vindmølle.
 For elektricitet fremstillet på vindmøller omfattet af stk. 4, nr. 1, litra a, ydes et pristillæg, som fastsættes således, at pristillægget og markedsprisen, som fastsættes efter § 51, stk. 2, nr. 1, i VE-loven, tilsammen udgør 212 øre pr. kWh ved tilsagn fra Energinet.dk i 2016. Der ydes tilsagn om et nedsat pristillæg fra og med 1. januar 2017. Det fremgår således, at pristillægget nedsættes årligt med 38 øre pr. kWh fra og med den 1. januar 2017 til og med 1. januar 2019. Pristillægget vil således udgøre 98 øre pr. kWh i 2019.
Pristillægget ydes i 12 år fra nettilslutningstidspunktet med det på tidspunktet for tilsagnet fra Energinet.dk gældende pristillæg.
Det betyder, at et tilsagn om pristillæg ydet i november 2016, og hvor husstandsvindmøllen nettilsluttes i juli 2018, vil kunne få udbetalt det pristillæg, der var gældende i 2016, jf. også det foreslåede § 41, stk. 5, hvorefter det er en betingelse for pristillæg efter stk. 4, at vindmøllen nettilsluttes inden 2 år efter afgivelse af tilsagn om pristillæg.
 Det foreslås i stk. 4, nr. 1, litra b, at der kan ydes tilsagn om pristillæg for vindmøller, hvor den samlede installerede effekt af vindmøller tilsluttet i forbrugsinstallationen udgør over 10 kW, dog højst 25 kW.
De vindmøller, som vil kunne omfattes af litra b, er således vindmøller, som tilsluttes i egen forbrugsinstallation, hvor den samlede installerede effekt fra vindmøller tilsluttet forbrugsinstallationen udgør over 10 kW, dog højst 25 kW.
Det betyder, at vindmøllen skal være dimensioneret således, at den  sammen med eventuelle andre vindmøller tilsluttet i installationen  har en installeret effekt på over 10 kW, dog højst 25 kW.
Effektgrænsen på over 10 kW, dog højst 25 kW, vedrører den samlede effekt af de vindmøller, der er tilsluttet i installationen.
Udgør den samlede installerede effekt fra vindmøller tilsluttet i forbrugsinstallationen 10 kW eller derunder eller over 25 kW, kan der hverken helt eller delvis ydes pristillæg efter nr. 1, litra b.
Det betyder, at hvis der eksempelvis i forvejen er tilsluttet en vindmølle på 7 kW, kan der gives tilsagn om pristillæg efter stk. 4, nr. 1, litra b, til en eller flere vindmøller på tilsammen mere end 3 kW og højst 18 kW, der tilsluttes i samme forbrugsinstallation.
Det bemærkes, at forskellige pristillæg for vindmøller tilsluttet i samme forbrugsinstallation forudsætter en produktionsmåler på hver vindmølle.
 For elektricitet fremstillet på vindmøller omfattet af stk. 4, nr. 1, litra b, ydes et pristillæg, som fastsættes således, at pristillægget og markedsprisen, som fastsættes efter § 51, stk. 2, nr. 1, i VE-loven, tilsammen udgør 132 øre pr. kWh ved tilsagn fra Energinet.dk i 2016. Der ydes tilsagn om et nedsat pristillæg fra og med 1. januar 2017. Det fremgår således, at pristillægget nedsættes årligt med 18 øre pr. kWh fra og med den 1. januar 2017 til og med 1. januar 2019. Pristillægget vil således udgøre 78 øre pr. kWh i 2019.
Pristillægget ydes i 12 år fra nettilslutningstidspunktet med det på tidspunktet for tilsagnet fra Energinet.dk gældende pristillæg.
Det betyder, at et tilsagn om pristillæg ydet i november 2016, og hvor husstandsvindmøllen nettilsluttes i juli 2018, vil kunne få udbetalt det pristillæg, der var gældende i 2016, jf. også det foreslåede § 41, stk. 5, hvorefter det er en betingelse for pristillæg efter stk. 4, at vindmøllen nettilsluttes inden 2 år efter afgivelse af tilsagn om pristillæg.
Det foreslås i stk. 4, nr. 2, at der kan ydes tilsagn om pristillæg for elektricitet fra vindmøller, der er tilsluttet i egen forbrugsinstallation med en samlet installeret effekt på 25 kW eller derunder i 2020. Pristillægget fastsættes således, at pristillægget og markedsprisen, som fastsættes efter § 51, stk. 2, nr. 1, i VE-loven, tilsammen udgør 60 øre pr. kWh.
Pristillægget ydes i 12 år fra nettilslutningstidspunktet med det på tidspunktet for tilsagnet fra Energinet.dk gældende pristillæg.
Der vil kunne ydes tilsagn om pristillæg for vindmøller, som tilsluttes i egen forbrugsinstallation, hvor den samlede installerede effekt fra vindmøller tilsluttet forbrugsinstallationen er på 25 kW eller derunder.
Det betyder, at vindmøllen skal være dimensioneret således, at den  sammen med eventuelle andre vindmøller tilsluttet i installationen  har en installeret effekt på 25 kW eller derunder.
Effektgrænsen på 25 kW eller derunder vedrører den samlede effekt af de vindmøller, der er tilsluttet i installationen.
Udgør den samlede installerede effekt af vindmøller tilsluttet i forbrugsinstallationen over 25 kW, kan der hverken helt eller delvis ydes pristillæg efter stk. 4, nr. 2. Hvis der eksempelvis i forvejen er tilsluttet en vindmølle på 5 kW, kan der gives tilsagn om pristillæg efter nr. 2 til en eller flere vindmøller på tilsammen højst 20 kW, der tilsluttes i samme forbrugsinstallation.
Det bemærkes, at forskellige pristillæg for vindmøller tilsluttet i samme forbrugsinstallation forudsætter en produktionsmåler på hver vindmølle.
 Ændringen betyder, at nye husstandsvindmølleejere for at kunne opnå pristillæg skal sikre sig et tilsagn om støtte fra Energinet.dk forud for projektets påbegyndelse i 2020. Energi-, forsynings- og klimaministeren vil i henhold til VE-lovens § 43, stk. 2, kunne fastsætte regler om, at ansøgning om tilsagn om pristillæg skal være indgivet inden en bestemt dato, således at Energinet.dk vil kunne nå at træffe afgørelse om tilsagn om pristillæg inden udgangen af det pågældende år.
Markedsprisen efter § 41, stk. 4, fastsættes efter § 51 i VE-loven.
Markedsprisen for elektricitet fra husstandsvindmøller fastsættes på timebasis som den timepris, som Nordpool angiver pr. kWh på spotmarkedet, jf.
VE-lovens § 51, stk. 2, nr. 1. Betaling for elektricitet fra husstandsvindmøller i en time kan ikke overstige de samlede beløb for pristillæg og markedspris, som er fastsat i nr. 1 og 2. Hvis markedsprisen i 1 time overstiger det samlede beløb, modregner Energinet.dk det overstigende beløb ved førstkommende udbetalinger af markedspris og pristillæg, jf.
VE-lovens § 51, stk. 4. For at blive omfattet af nr. 1 og 2 skal vindmøllen tilsluttes i egen forbrugsinstallation.
Det betyder, at pristillæg, som der kan gives tilsagn om, alene kan ydes til den overskudsproduktion, som afregnes som leveret til det kollektive elforsyningsnet, mens der ikke ydes pristillæg til egetforbruget, jf. også § 55 i VE-loven.
Elproducenten kan således ikke vælge at levere hele elproduktionen til det kollektive elforsyningsnet og derved opnå pristillæg for hele elproduktionen efter bestemmelsen.
Det bemærkes, at VE-lovens § 35 a indeholder regler om pristillæg og godtgørelse for elektricitet produceret på vindmøller nettilsluttet den 1. januar 2014 eller senere bortset fra bl.a. vindmøller, som er tilsluttet i egen forbrugsinstallation, jf. § 41 i VE-loven.
Der vil således ikke kunne ydes pristillæg efter § 35 a for elektricitet fra en vindmølle, som falder inden for anvendelsesområdet for husstandsvindmøller i § 41. Dette gælder uanset, om der rent faktisk bliver ydet pristillæg efter § 41 for elektricitet fra vindmøllen.
Dette betyder eksempelvis, at hvis Energinet.dk giver afslag på en ansøgning om pristillæg efter den foreslåede pulje, f.eks. fordi puljen er opbrugt, og vindmøllen alligevel måtte ønskes opstillet som husstandsvindmølle, vil der heller ikke kunne ydes pristillæg efter VE-lovens § 35 a.
Modsat betyder det eksempelvis også, at hvis en vindmølle har en højere installeret effekt end 25 kW, eller vindmøllen ikke er tilsluttet i egen forbrugsinstallation, så falder vindmøllen uden for anvendelsesområdet for § 41, og der vil kunne ydes pristillæg og godtgørelse efter § 35 a, i det omfang betingelserne herfor i øvrigt er opfyldt.
Der vil først kunne tildeles tilsagn om pristillæg, når det foreslåede stk. 4, jf. lovforslagets § 1, nr. 3, er sat i kraft.
Det er energi-, forsynings- og klimaministeren, som i henhold til forslagets § 2, stk. 2, fastsætter tidspunktet for bestemmelsens ikrafttræden.
Bestemmelsen vil først kunne blive sat i kraft i det omfang og fra det tidspunkt, som måtte følge af Europa-Kommissionens godkendelse efter statsstøttereglerne, jf. afsnit 8 ovenfor om forholdet til EU-retten.
Til nr. 4 Det foreslås i stk. 5, at det er en betingelse for pristillæg efter stk. 4, at vindmøllen nettilsluttes inden 2 år efter afgivelse af tilsagn fra Energinet.dk.
Det betyder, at hvis en husstandsvindmølle, som har fået tilsagn om pristillæg fra Energinet.dk, ikke nettilsluttes inden 2 år fra tidspunktet for afgivelsen af tilsagnet, bortfalder tilsagnet.
Det foreslås i stk. 6, at energi-, forsynings- og klimaministeren bemyndiges til at fastsætte regler om ansøgning om tilsagn om pristillæg vedrørende puljen efter stk. 4 og kriterier for udvælgelse.
Ministeren kan eksempelvis fastsætte regler om, at puljen skal fordeles løbende, eller at den skal uddeles over en eller flere ansøgningsrunder i det enkelte år.
Det forventes dog, at ministeren fastsætter regler om, at der kun skal være én ansøgningsrunde hvert år til puljen.
Endvidere forventes der ikke fastsat regler om, at dele af puljen reserveres til vindmøller, hvor den samlede installerede effekt af vindmøller tilsluttet i forbrugsinstallation udgør henholdsvis over eller under 10 kW, dog højst 25 kW.
Hvis de samlede ansøgninger overstiger mængden af kW i puljen, forventes ministeren at fastsætte regler om lodtrækning.
Det bemærkes, at samlede ansøgninger er anvendt i stk. 6 i stedet for antallet af ansøgninger, som er anvendt i VE-lovens § 47, stk. 9, om solcelleanlæg.
Der er alene tale om en sproglig præcisering i forhold til VE-lovens § 41, stk. 4, men indholdsmæssigt er der ingen forskel.
Det foreslås i stk. 7, at energi-, forsynings- og klimaministeren bemyndiges til at kunne fastsætte regler om forhøjelse af puljen, hvis den ikke er fuldt udnyttet i de foregående år.
Det betyder eksempelvis, at ministeren kan fastsætte regler om, at hvis der ikke har været tilstrækkelig mange ansøgninger til puljen i et år, så overføres de ubrugte kW til det efterfølgende års pulje.
Det betyder endvidere, at der kan fastsættes regler om, at hvis enkelte tilsagn ikke er blevet udnyttet, så overføres de ubrugte kW til det efterfølgende års pulje.
Det gælder dog ikke ubrugte kW fra puljen i 2019, som bortfalder.
Til nr. 5 § 66, stk. 2, i VE-loven indeholder en klageadgang til Energiklagenævnet i forhold til visse afgørelser, som Energinet.dk træffer i medfør af VE-loven.
Det fremgår heraf, at Energiklagenævnet er klagemyndighed, hvis der gives afslag på tilsagn om pristillæg for elektricitet fra husstandsvindmøller efter § 41, stk. 4. Der findes en tilsvarende klageadgang for afgørelser om tilsagn om pristillæg for bl.a. solcelleanlæg, når tilsagn ydes uden for en årlig pulje.
Der er imidlertid ingen klageadgang til Energiklagenævnet i forhold til tilsagn om pristillæg for solcelleanlæg, som ligger inden for den årlige pulje i § 47, stk. 8, i VE-loven.
Baggrunden for dette er, at den årlige pulje kan fordeles ved lodtrækning, og det findes ikke hensigtsmæssigt, at der kan klages over lodtrækning, ligesom ministeren skal have mulighed for at fordele puljen fuldt ud.
Med lovforslaget foreslås støtten til husstandsvindmøller begrænset af en pulje i perioden 2016-2019. For denne pulje gør samme argumenter sig gældende om, at der ikke skal være en klageadgang som i forhold til solcellepuljen, jf. ovenfor.
På den baggrund foreslås, at klageadgangen til Energiklagenævnet fjernes i forhold til tilsagn om pristillæg for vindmøller omfattet af den årlige pulje.
Det bemærkes i den forbindelse, at det alene er afgørelsen om berettigelse til pristillæg , som Energinet.dk efter forslaget træffer i medfør af VE-loven, hvor der ikke vil være klageadgang til Energiklagenævnet.
Andre afgørelser, f.eks. om beregning af størrelse og varighed af pristillæg, som Energinet.dk træffer, vil fortsat skulle ske på grundlag af kompetence, som klima-, energi- og bygningsministeren delegerer i medfør af VE-lovens § 57. Sådanne afgørelser på baggrund af delegeret kompetence vil kunne påklages til klima-, energi- og bygningsministeren, medmindre klima-, energi- og bygningsministeren fastsætter andet, f.eks. en klageadgang til Energitilsynet eller en direkte klageadgang til Energiklagenævnet.
Det bemærkes endvidere, at ændringen vedrører forslaget til den nye støtteordning for 2016 i § 41, stk. 4, i VE-loven, jf. lovforslagets § 1, nr. 2, som først kan sættes i kraft i det omfang og fra det tidspunkt, som måtte følge af Europa-  Kommissionens godkendelse efter EUs  statsstøtteregler.
Bestemmelsen vil følgelig først kunne sættes i kraft samtidig hermed, jf. lovforslagets § 2, stk. 2, hvorefter ministeren fastsætter tidspunktet for ikrafttræden.
 For så vidt angår ændring af klageadgang i forhold til den samlede støtteordning i perioden 2016-2020, som foreslås indsat ved lovforslagets § 1, nr. 3, henvises til lovforslagets § 1, nr. 6, nedenfor.
 For så vidt angår klager over afgørelser truffet efter gældende ret henvises endvidere til overgangsreglen i lovforslagets § 2, stk. 6.
Til nr. 6 Forslaget til nyaffattelse af § 66, stk. 2, i VE-loven skal ses i sammenhæng med forslaget til ændring af den delvis tilsvarende ændring i lovforslagets § 1, nr. 5. Nyaffattelsen indeholder således samme ændring som i § 1, nr. 5, samt en ændring, hvor der tages højde for, at den foreslåede støtteordning i § 41, stk. 4, jf. lovforslaget § 1, nr. 3, ikke er begrænset af en pulje i 2020. Lovforslaget skal således også ses i sammenhæng med lovforslagets § 1, nr. 3.
 Med forslaget fjernes klageadgangen over tilsagn om pristillæg ydet inden for den årlige pulje i 2016-2019, mens klageadgangen bevares for 2020. Der er ikke foretaget andre ændringer af bestemmelsen.
§ 66, stk. 2, i VE-loven indeholder en klageadgang til Energiklagenævnet i forhold til visse afgørelser, som Energinet.dk træffer i medfør af VE-loven vedrørende værditabs- og køberetsordninger, grøn ordning og garantifonden.
Det drejer sig om klager efter § 13, stk. 8, § 15 a, stk. 3, §§ 18-21 og § 54, stk. 2 og 3. Klagereglerne blev oprindeligt indsat ved lov nr. 1392 af 27. december 2008 og senere revideret ved lov nr. 641 af 12. juni 2013. Der henvises til bemærkningerne til L 55 som fremsat, folketingsåret 2007-2008, Folketingstidende tillæg A, og L 135 som fremsat, folketingsåret 2012-2013, Folketingstidende tillæg A.
Det fremgår endvidere af § 66, stk. 2, at Energiklagenævnet er klagemyndighed, hvis der gives afslag på tilsagn om pristillæg.
Det drejer sig om afslag på tilsagn for elektricitet fra husstandsvindmøller, jf. § 41, stk. 4, for elektricitet produceret ved biogas og forgasningsgas fremstillet ved biomasse, stirlingmotorer og andre særlige elproduktionsanlæg med biomasse som energikilde, når disse har en installeret effekt på 6 kW eller derunder, jf. § 43 a, stk. 8, og § 44, stk. 6, for elektricitet fra solcelleanlæg, jf. § 47, stk. 7, og for elektricitet fra visse andre anlæg, som anvender vedvarende energikilder omfattet af § 47, stk. 11.
Der er således ingen klageadgang til Energiklagenævnet i forhold til tilsagn om pristillæg for solcelleanlæg, som ligger inden for den årlige pulje i § 47, stk. 8, i VE-loven.
Baggrunden for dette er, at den årlige pulje kan fordeles ved lodtrækning, og det findes ikke hensigtsmæssigt, at der kan klages over lodtrækning, ligesom ministeren skal have mulighed for at fordele puljen fuldt ud.
Med lovforslaget foreslås også støtten til husstandsvindmøller begrænset af en pulje i perioden 2016-2019. For denne pulje gør samme argumenter sig gældende om, at der ikke skal være en klageadgang, som i forhold til solcellepuljen, jf. ovenfor.
På den baggrund foreslås, at klageadgangen til Energiklagenævnet fjernes i forhold til tilsagn om pristillæg for vindmøller omfattet af den årlige pulje.
Samtidig foreslås klageadgangen til Energiklagenævnet bevaret for så vidt angår støtteordningen i 2020, da denne ikke er begrænset af en pulje.
Dette vurderes mest konsistent i forhold til gældende ret.
Det bemærkes i den forbindelse, at det alene er afgørelsen om berettigelse til pristillæg inden for den årlige pulje, som Energinet.dk efter forslaget træffer i medfør af VE-loven, hvor der ikke vil være klageadgang til Energiklagenævnet.
Andre afgørelser, f.eks. om beregning af størrelse og varighed af pristillæg, som Energinet.dk træffer, vil fortsat skulle ske på grundlag af kompetence, som klima-, energi- og bygningsministeren delegerer i medfør af VE-lovens § 57. Sådanne afgørelser på baggrund af delegeret kompetence vil kunne påklages til klima-, energi- og bygningsministeren, medmindre klima-, energi- og bygningsministeren fastsætter andet, f.eks. en klageadgang til Energitilsynet eller en direkte klageadgang til Energiklagenævnet.
Det bemærkes endvidere, at ændringen vedrører forslaget til den nye støtteordning for 2016-2020 i § 41, stk. 4, i VE-loven, jf. lovforslagets § 1, nr. 3, som først kan sættes i kraft i det omfang og fra det tidspunkt, som måtte følge af Europa-Kommissionens godkendelse efter EUs statsstøtteregler.
Bestemmelsen vil følgelig først kunne sættes i kraft samtidig hermed, jf. lovforslagets § 2, stk. 2, hvorefter ministeren fastsætter tidspunktet for ikrafttræden.
 For så vidt angår ændring af klageadgangen i forhold til støtteordningen i 2016, som foreslås indsat ved lovforslagets § 1, nr. 2, henvises til lovforslagets § 1, nr. 5, ovenfor.
 For så vidt angår klager over afgørelser truffet efter gældende ret henvises endvidere til overgangsreglen i lovforslagets § 2, stk. 6.
Til § 2 Det foreslås i stk. 1, at loven træder i kraft den 1. januar 2016. Dette vil gælde for den foreslåede tidsbegrænsning af det gældende pristillæg i § 41, stk. 3, i VE-loven, således at dette kun kan ydes for elektricitet fra husstandsvindmøller, som er nettilsluttet senest den 31. december 2015. Der henvises nærmere til bemærkningerne til lovforslagets § 1, nr. 1.
I stk. 2 foreslås, at energi-, forsynings- og klimaministeren fastsætter tidspunktet for ikrafttræden af lovforslagets § 1, nr. 2-6. Baggrunden herfor er, at de foreslåede affattelser af § 41, stk. 4, i VE-loven i lovforslagets § 1, nr. 2 og 3, medfører ændringer i den eksisterende støtteordning for elektricitet fra husstandsvindmøller, som indeholder statsstøtte.
Bestemmelserne vil derfor først blive sat i kraft, i det omfang og fra det tidspunkt, som følger af Europa-Kommissionens godkendelse efter EUs statsstøtteregler.
Dette gælder også for de regler, som fremgår af lovforslagets § 1, nr. 4-6, og som supplerer de foreslåede støtteordninger i § 1, nr. 2 og 3.
Det foreslås endvidere i stk. 2, at energi-, forsynings- og klimaministeren kan bestemme, at dele af lovforslagets § 1, nr. 2-6, træder i kraft på forskellige tidspunkter.
Det skyldes, at det forventes, at det er muligt at sætte § 1, nr. 2, 4 og 5, i kraft før § 1, nr. 3 og 6. Der henvises til afsnit 8 ovenfor om forholdet til EU-retten.
 Det fremgår af forslaget til stk. 3, 1. pkt., at loven ikke finder anvendelse på ansøgninger om tilsagn om pristillæg for elektricitet fra vindmøller, som Energinet.dk har modtaget før den 21. oktober 2015.
 Med overgangsreglen sikres således, at Energinet.dk kan færdigbehandle ansøgninger om tilsagn om pristillæg for elektricitet fra vindmøller nettilsluttet den 1. januar 2016 eller senere, som er modtaget før lovforslagets fremsættelse, og yde tilsagn om pristillæg efter de gældende regler, uanset at der indsættes en tidsbegrænsning for de gældende pristillæg i § 41, stk. 3, i VE-loven.
 Det fremgår endvidere af stk. 3, 2. pkt., at for sådanne ansøgninger finder § 41, stk. 3, i lov om fremme af vedvarende energi som affattet ved lov nr. 641 af 12. juni 2013 og § 41, stk. 4, i lov om fremme af vedvarende energi som affattet ved lov nr. 744 af 1. juni 2015, anvendelse.
 Det fremgår af forslaget til stk. 4, at loven ikke finder anvendelse for vindmøller, der er omfattet af § 7, stk. 5, i lov nr. 744 af 1. juni 2015.
Ved lov nr. 744 af 1. juni 2015 blev der indsat et krav om tilsagn forud for projektets påbegyndelse for vindmøller nettilsluttet den 1. januar 2016 eller senere.
I den forbindelse var der behov for en overgangsregel i forhold til bl.a. husstandsvindmøller, som skulle sikre, at ejere af husstandsvindmøller, som havde påbegyndt et projekt inden den 1. juli 2015 i tillid til de dagældende regler, ikke mistede muligheden for pristillæg, fordi vindmøllen ikke kunne opnå nettilslutning inden den 1. januar 2016, hvor kravet om tilsagn forud for projektets påbegyndelse gælder.
Med overgangsreglen i lovforslagets stk. 4 sikres således, at vindmøller omfattet af overgangsreglen i § 7, stk. 5, i lov nr. 744 af 1. juni 2015 ikke berøres af, at der indsættes en tidsbegrænsning for de gældende pristillæg i § 41, stk. 3, i VE-loven.
Der henvises i det hele til § 7, stk. 5, i lov nr. 744 af 1. juni 2015 og forarbejderne hertil, som indeholder betingelserne for overgangsordningen (forslag til lov om ændring af lov om fremme af vedvarende energi, lov om tilskud til fremme af vedvarende energi i virksomheders produktionsprocesser og lov om elforsyning, Folketingstidende 2014-2015 (1. samling), A, L 163 som side 40).
Forslaget til stk. 5 er indsat for at modvirke hamstring af tilsagn om pristillæg efter de gældende regler for husstandsmøller, som nettilsluttes i 2016 eller senere, i perioden fra fremsættelsen af lovforslaget til lovforslagets ikrafttræden.
Stk. 5 finder anvendelse for så vidt angår tilsagn ydet på baggrund af ansøgninger modtaget af Energinet.dk den 21. oktober 2015 eller senere og for eventuelt udbetalte beløb på baggrund af sådanne tilsagn.
Der henvises til de almindelige bemærkninger, pkt. 3.2.2.
Dette betyder, at hvis Energinet.dk inden lovens ikrafttræden har ydet tilsagn om en afregningspris på 250 øre pr. kWh henholdsvis 150 øre pr. kWh i 20 år fra nettilslutningstidspunktet på baggrund af en ansøgning, som er modtaget den 21. oktober 2015 eller senere, vil tilsagnet efterfølgende blive nedsat til 212 øre pr. kWh henholdsvis 132 øre pr. kWh i 12 år fra nettilslutningstidspunktet.
Det gælder tilsvarende for eventuelt udbetalt beløb og følgelig også eventuel afgørelse om udbetaling på baggrund af et sådant tilsagn.
Energinet.dk vil i forbindelse med, at et sådant tilsagn ydes, skriftligt informere ansøgeren om, at nærværende lovforslag er fremsat, og at lovforslaget  hvis det vedtages i den foreslåede form  medfører en efterfølgende nedregulering i forhold til det meddelte tilsagn.
Der vil tilsvarende blive informeret herom på relevante hjemmesider fra den 21. oktober 2015.
Det foreslås, at energi-, forsynings- og klimaministeren fastsætter tidspunktet for nedreguleringen.
Det skyldes, at nedreguleringen skal godkendes af Europa-Kommissionen efter statsstøttereglerne.
Nedreguleringen vil derfor først kunne ske, når en sådan godkendelse foreligger.
Der henvises til afsnit 8 ovenfor om forholdet til EU-retten.
 Det bemærkes endvidere, at Energinet.dk inden for de sædvanlige rammer  indtil loven måtte træde i kraft  skal behandle ansøgninger om tilsagn om pristillæg, som er modtaget den 21. oktober 2015 eller senere, på samme vis, som Energinet.dk hidtil har behandlet sådanne ansøgninger.
Endeligt foreslås, at afgørelserne om nedregulering alene kan påklages til Energiklagenævnet.
Det fastsættes samtidigt, at klage skal være indgivet skriftligt, inden 4 uger efter at afgørelsen er meddelt.
Dette svarer til klagefristen i VE-lovens § 66, stk. 4.
Forslaget til stk. 6 er en konsekvens af, at det foreslås, at der ikke skal gælde en klageadgang til Energiklagenævnet for Energinet.dks afgørelser om tilsagn om pristillæg efter den årlige pulje i 2016-2019. Energinet.dk træffer en række afgørelser om tilsagn efter den gældende § 41, stk. 4, VE-loven, som Energiklagenævnet skal kunne behandle også efter ikrafttrædelsen af puljeordningen, hvis de måtte blive påklaget til Energiklagenævnet.
Det foreslås derfor, at § 66, stk. 2, i VE-loven, som ændret ved lov nr. 744 af 1. juni 2015, fortsat finder anvendelse på Energiklagenævnets behandling af klager over afgørelser truffet i medfør af den gældende § 41, stk. 4, jf. 41, stk. 3, i VE-loven.
