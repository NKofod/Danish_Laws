Fremsat den 4. marts 1999 af skatteministeren (Ole  

 Stavad) Forslag til Lov om ændring af skattestyrelsesloven  

 og andre love (Justering af ansættelsesfrister mv. og  

 fælleskommunal administration) § 1 I lov om skattemyndighedernes organisation og opgaver m.v.  

 (skattestyrelsesloven), jf. lovbekendtgørelse nr. 526 af 3. juli 1998,  

 som ændret ved § 5 i lov nr. 910 af 16. december 1998, § 3 i lov nr.  

 911 af 16. december 1998 og § 3 i lov nr. 1051 af 23. december 1998,  

 foretages følgende ændringer:
 1. I § 1 indsættes som stk. 3:
»Stk. 3. Med skatteministerens godkendelse  

 kan to eller flere kommunalbestyrelser udpege en person, der er ansat i en af  

 kommunerne, til at have det øverste ansvar for den kommunale  

 skattemyndigheds ligningsarbejde i de pågældende kommuner.  

 Skatteministeren kan med et passende varsel tilbagekalde en godkendelse af en  

 fælleskommunal administration, hvis skatteministeren skønner, at  

 forudsætninger for godkendelsen ikke opfyldes.« 2. I § 3, stk. 4, 1. pkt., ændres »at  

 ændre en skatteansættelse« til: »at ændre den del af  

 grundlaget for en skatteansættelse, der skal selvangives«.
 3. I § 3, stk. 4, 2. pkt., indsættes efter  

 »en nærmere angiven frist«: », der ikke må være på  

 mindre end 15 dage, regnet fra skrivelsens datering«.
 4. § 4 ophæves.
 5. I § 5 ændres »og § 22« til: », § 22  

 og § 24«.
 6. I § 12 A, 2. pkt., udgår: »§ 4,  

 stk. 1,«.
 7. § 12 A, 3. pkt., affattes således:
 »Afgørelser i 1. instans efter 1. pkt.,  

 påklages til Landsskatteretten«.
 8. I § 20, stk. 1, ændres  

 »skattemyndighederne« til: »de lokale skattemyndigheder, vurderingsråd,  

 skyldråd og told- og skatteforvaltningen«.
 9. I § 20, stk. 2, 3. pkt., indsættes efter  

 »Færdselsstyrelsen«: », samt på samme måde en suppleant for  

 hver af disse medlemmer«.
 10. § 21, stk. 4, 2. pkt., affattes  

 således:
»Ved klage over en skatteansættelse er  

 skatteankenævnet berettiget til at foretage sådanne  

 ændringer af ansættelsen, der er en følge af klagen.« 11. I § 21 A ændres »§ 4, stk. 1,« til:  

 »§ 34, stk. 2, eller § 35«.
 12. I § 22, stk. 1, indsættes som 2.  

 pkt.:
 »De nye oplysninger skal forelægges nævnet  

 inden for følgende frister:
 1)	Fristen efter § 34, stk. 2, jf. § 35, for  

 fremsættelse af en anmodning om genoptagelse.
 2)	Fristen efter § 25, stk. 1, for indgivelse af klage over  

 skatteankenævnets afgørelse til Landsskatteretten, eller inden  

 Landsskatterettens behandling af sagen er afsluttet.
 3)	Fristen efter § 31, stk. 3, for indbringelse af sagen for  

 landsretten, eller inden landsrettens behandling af sagen er afsluttet.
4)	Fristen for indbringelse af landsrettens dom for Højesteret,  

 eller inden Højesterets behandling af sagen er afsluttet.« 13. I § 22, stk. 2, indsættes efter »hvis  

 nævnet skønner, at«: »ganske«.
 14. I § 23, stk. 1, nr. 1, indsættes efter  

 »§ 5,«: »§ 12 A, jf. § 38, stk. 3,«.
 15. § 24, stk. 1, affattes således:
 »En skatteansættelse af indkomst kan påklages,  

 når den klageberettigede mener:
 1)	At den pågældende ikke er skattepligtig efter reglerne  

 om indkomstskat til staten.
 2)	At skatteansættelsen er ugyldig på grund af formelle  

 fejl.
 3)	At indkomsten er ansat forkert.
 4)	At indkomstskatten er beregnet forkert.
5)	At skatteansættelsen er uvirksom, fordi det afledte skattekrav  

 var forældet på tidspunktet for skatteansættelsens  

 foretagelse.« 16. § 25, stk. 4, 6. pkt., affattes  

 således:
»Afgiften tilbagebetales ikke, hvis klagen afvises, hvis  

 klagen indbringes for domstolene efter § 31, stk. 2, eller hvis  

 klagen tilbagekaldes, medmindre tilbagekaldelsen sker i forbindelse med at  

 den myndighed, der har truffet den påklagede afgørelse,  

 genoptager sagen.« 17. § 28, stk. 1, 2. pkt., affattes  

 således:
»Ved klage over en skatteansættelse eller en  

 ejendomsvurdering er Landsskatteretten berettiget til at foretage  

 sådanne ændringer af ansættelsen eller vurderingen, der er  

 en følge af klagen.« 18. I § 30, stk. 3, 2. pkt., ændres  

 »§ 31, stk. 1, 2. pkt.« til: »§ 31, stk. 2«.
 19. Overskriften til kapitel 4 affattes således:
»Kapitel 4 Ansættelsesfrister« 20. § 34 og § 35 affattes således:
 »§ 34. Den kommunale skattemyndighed, told- og  

 skatteforvaltningen og Ligningsrådet kan ikke afsende varsel som  

 nævnt i § 3, stk. 4, om foretagelse eller forhøjelse  

 af en skatteansættelse senere end den 1. maj i det 4. år efter  

 indkomstårets udløb.
 Stk. 2. Ønsker en skattepligtig at få  

 ændret sin skatteansættelse, skal den skattepligtige senest 3  

 år efter udløbet af det pågældende indkomstår  

 fremlægge nye oplysninger, der kan begrunde ændringen.
Stk. 3. De i stk. 1 nævnte myndigheder kan ikke af  

 egen drift foretage en ansættelse af den indkomst eller den  

 ejerboligværdi, der skal lægges til grund for en  

 skatteansættelse, efter den 1. august i det 4. år efter  

 indkomstårets udløb.
Fristen kan dog forlænges efter  

 anmodning fra den skattepligtige, i det omfang den skattepligtige  

 påviser, at det vil være forbundet med uforholdsmæssige  

 vanskeligheder for denne at varetage sine interesser i sagen inden for  

 fristen.
Den skatteberegning, der er en følge af ansættelsen,  

 skal, hvis beregningen foretages efter udløbet af fristen, foretages  

 inden rimelig tid, efter at ansættelsen er foretaget.
 Stk. 4. For skattepligtige omfattet af § 3 B i  

 skattekontrolloven udløber fristerne efter stk. 1 og 3 for så  

 vidt angår de kontrollerede transaktioner først i det 6.  

 år efter indkomstårets udløb.
 Stk. 5. Er den skattepligtiges indkomstår ikke  

 sammenfaldende med kalenderåret, regnes fristerne fra udløbet af  

 det år, som indkomståret træder i stedet for.
 § 35. Uanset fristerne i § 34 kan en  

 skatteansættelse foretages eller ændres, såvel efter  

 anmodning fra den skattepligtige som efter skattemyndighedernes bestemmelse,  

 i følgende tilfælde:
 1)	I det omfang skatteansættelsen er en følge af, at der  

 efter indkomstårets udløb er indtrådt en ændring i  

 grundlaget for opgørelsen af den indkomst eller den  

 ejerboligværdi, der skal lægges til grund for  

 skatteansættelsen.
 2)	I det omfang skatteansættelsen skyldes en ændret  

 bedømmelse af grundlaget for en skatteansættelse eller et  

 fremførselsberettiget underskud for indkomstår, der ligger uden  

 for fristerne efter § 34, og skatteansættelsen foretages inden for  

 fristerne efter § 34 og ikke beror på et skøn.
 3)	I det omfang skatteansættelsen er en følge af en  

 skatteansættelse af den skattepligtige vedrørende et andet  

 indkomstår.
 4)	I det omfang skatteansættelsen er en følge af en  

 skatteansættelse af en ægtefælle, hvormed den  

 skattepligtige var samlevende ved indkomstårets udløb, jf.  

 § 4 i kildeskatteloven, vedrørende samme eller et andet  

 indkomstår.
 5)	I det omfang skatteansættelsen er en følge af en  

 udenlandsk skattemyndigheds ændring vedrørende en kontrolleret  

 transaktion, jf. § 3 B i skattekontrolloven, således at priser og  

 vilkår vedrørende den kontrollerede transaktion bliver i  

 overensstemmelse med, hvad der kunne være opnået, hvis  

 transaktionen var afsluttet mellem uafhængige parter.
 6)	I det omfang skatteansættelsen er en følge af, at den  

 skattepligtige eller nogen på dennes vegne forsætligt eller groft  

 uagtsomt har bevirket, at skattemyndighederne har foretaget en  

 skatteansættelse på et urigtigt eller ufuldstændigt  

 grundlag.
7)	I det omfang skatteansættelsen er en følge af, at  

 hidtidig praksis er endeligt underkendt ved en Landsskatteretskendelse eller  

 ved en dom, og den centrale told- og skatteforvaltning har bestemt, at  

 skatteansættelser af andre, der er foretaget under anvendelse af denne  

 praksis, kan genoptages.
I disse tilfælde kan genoptagelse foretages  

 fra og med det indkomstår, der har været til prøvelse i  

 den første sag, der resulterede i underkendelsen af praksis.
 8)	I det omfang skatteansættelsen består i, at  

 Ligningsrådet efter § 19 tilsidesætter en afgørelse  

 truffet af et skatteankenævn.
 9)	I det omfang skatteministeren tillader, at skatteansættelsen  

 ændres som følge af fejl begået af en  

 skatteansættende myndighed.
 Stk. 2. En ansættelse kan kun foretages efter  

 stk. 1, hvis den indebærer en indkomstændring på  

 mindst 5.000 kr.
 Stk. 3. En ansættelse kan kun foretages efter  

 stk. 1, hvis den varsles af myndighederne eller genoptagelsesanmodning  

 fremsættes af den skattepligtige inden rimelig tid, efter at den  

 skatteansættende myndighed, henholdsvis den skattepligtige, er kommet  

 til kundskab om det forhold, der begrunder fravigelsen af fristerne i  

 § 34. § 34, stk. 3, 3. pkt., finder tilsvarende  

 anvendelse.
Stk. 4. Et punkt i en skatteansættelse kan ændres  

 af de grunde, der er nævnt i stk. 1, af en skatteansættende  

 myndighed, selv om skatteankenævnet, Landsskatteretten eller  

 Ligningsrådet tidligere har truffet afgørelse om punktet.« 21. Før § 36 indsættes:
»Kapitel 4 A Særlige bestemmelser« 22. Efter § 36 indsættes:
»§ 36 A.  Ingen kan samtidig være medlem af eller  

 stedfortræder i et skatteankenævn, Ligningsrådet eller  

 Landsskatteretten.« 23. Efter § 37 indsættes:
 »§ 37 A. Ægtefæller og  

 forhenværende ægtefæller har hver især ret til ved  

 henvendelse til den kommunale skattemyndighed at få oplyst indholdet af  

 ægtefællens selvangivelse og skatteansættelsen af denne for  

 indkomstår, hvori de var ægtefæller og samlevende.
 Stk. 2. Ægtefæller og forhenværende  

 ægtefæller kan hver især klage over skatteansættelsen  

 af den anden ægtefælle for indkomstår, hvori de var  

 ægtefæller og samlevende.
§ 37 B.
Er en privatretlig disposition betinget af, at  

 dispositionen tillægges nærmere angivne skatteretlige virkninger  

 (skatteforbehold), tillægges skatteforbeholdet kun virkning for en  

 skatteansættelse, hvis det er klart, skriftligt og oplyst overfor den  

 skatteansættende myndighed senest samtidig med, at skattemyndigheden  

 oplyses om dispositionens øvrige indhold.
 Stk. 2. Den skatteansættende myndighed kan afvise at  

 tillægge et skatteforbehold virkning for en skatteansættelse,  

 hvis de privatretlige virkninger af skatteforbeholdet ikke er klare og  

 overskuelige.
§ 37 C.
I det omfang en skatteansættelse hviler på  

 en privatretlig disposition, kan skatteministeren tillade, at en  

 efterfølgende ændring af dispositionen tillægges virkning  

 for skatteansættelsen (omgørelse), hvis følgende  

 betingelser er opfyldt:
 1)	Dispositionen må ikke i overvejende grad have været  

 båret af hensyn til at spare eller udskyde skatter eller afgifter.
 2)	Dispositionen skal utvivlsomt have haft utilsigtede  

 skattemæssige virkninger, der er væsentlige.
 3)	Dispositionen skal have været lagt klart frem for  

 myndighederne.
 4)	De privatretlige virkninger af den ændring af dispositionen,  

 der ønskes tillagt skattemæssig virkning, skal være enkle  

 og overskuelige.
 5)	At alle, der skatteretligt vil blive berørt af en tilladelse  

 til omgørelse, tiltræder omgørelsesanmodningen.
Stk. 2. For at få behandlet en anmodning om  

 omgørelse skal der betales et gebyr af samme størrelse som det,  

 der efter § 20 B, jf. § 20 A, stk. 1, skal betales for at  

 få en bindende forhåndsbesked om egne forhold.
Gebyret som  

 nævnt i § 20 B, stk. 2, skal betales samtidig med indgivelse  

 af omgørelsesanmodningen.
Et betalt gebyr tilbagebetales, hvis  

 anmodningen trækkes tilbage.« § 2 I lov om opkrævning af indkomstskat samt kommunal og  

 amtskommunal ejendomsværdiskat for personer m.v. (kildeskat), jf.  

 lovbekendtgørelse nr. 735 af 10. oktober 1998, som ændret ved §  

 2 i lov nr. 838 af 2. december 1998, lov nr. 913 af 16. december 1999, § 9 i  

 lov nr. 1026 af 23. december 1998 og § 2 i lov nr. 1033 af 23. december 1998,  

 foretages følgende ændring:
 1. § 80 ophæves.
§ 3 I lov nr. 149 af 10. april 1922 om indkomstskat til staten  

 (statsskatteloven), med senere ændringer, foretages følgende  

 ændring:
 1. § 42 ophæves.
§ 4 I lov om vurderings af landets faste ejendommen, jf.  

 lovbekendtgørelse nr. 810 af 10. september 1996, som ændret ved  

 § 12 i lov nr. 1098 af 29. december 1997 og § 9 i lov nr. 426 af 26. juni  

 1998, foretages følgende ændring:
 1. I § 39 A indsættes som stk. 2:
»Stk. 2. Skatteministeren kan godkende, at den i  

 stk. 1 nævnte bistand til vurderingsrådene af kontormæssig  

 art ydes af to eller flere kommuner i fællesskab.« § 5 I lov om beskatning af dødsboer  

 (dødsboskatteloven), jf. lovbekendtgørelse nr. 703 af 28.  

 september 1998, som ændret ved § 9 i lov nr. 910 af 16. december 1998,  

 foretages følgende ændring:
 1. I § 87, stk. 2, ændres to steder  

 »§ 35, stk. 4« til: »§ 35, stk. 1, nr. 6«.
§ 6 I lov om en arbejdsmarkedsfond, jf.  

 lovbekendtgørelse nr. 728 af 7. oktober 1998, som ændret ved § 4  

 i lov nr. 838 af 2. december 1998 og § 1 i lov nr. 1033 af 23.december 1998,  

 foretages følgende ændring:
 1. § 15, stk. 2, affattes således:
»Skattestyrelseslovens § 34 finder tilsvarende anvendelse  

 for bidragspligtige efter § 7, stk. 1 og 2, der begærer genoptagelse af  

 en bidragsopgørelse, henholdsvis de statslige told- og  

 skattemyndigheders ændring af en bidragsopgørelse.  

 Afgørelser efter 1. pkt., kan påklages efter reglerne i § 16. En  

 ændring af en skatteansættelse kan uanset fristerne efter 1.  

 pkt., lægges til grund for en eventuel konsekvensændring af den  

 skattepligtiges bidragsopgørelse.« § 7 I lov nr. 1106 af 29. december 1997 om ændring af  

 skattestyrelsesloven, skattekontrolloven, selskabsskatteloven,  

 fondsbeskatningsloven, afskrivningsloven, kulbrinteopkrævningsloven og  

 lov om kommunal indkomstskat (Statens overtagelse af selskabsligningen)  

 foretages følgende ændringer:
 1. I § 9, stk. 4, ændres to steder  

 »§ 38, stk. 2« til: »§ 38, stk. 3«.
 2. I § 9, stk. 4, 2. pkt., ændres  

 »stk. 1« til: »§ 38, stk. 3, 1. pkt.,«.
§ 8 Stk. 1. Loven træder i kraft den 1. juli  

 1999.
 Stk. 2. § 1, nr. 3, har virkning for agterskrivelser, der  

 afsendes efter lovens ikrafttræden.
 Stk. 3. Den hidtidige affattelse af § 4 i  

 skattestyrelsesloven, jf. denne lovs § 1, nr. 4, finder anvendelse på  

 anmodninger om genoptagelse, der er indgivet til de statslige told- og  

 skattemyndigheder før lovens ikrafttræden, samt på  

 anmodninger om genoptagelse vedrørende indkomstår før  

 1997.
Stk. 4. § 1, nr. 5, 10-13 og 15-17, har virkning for  

 anmodninger eller klager, der indgives efter lovens ikrafttræden.
Det  

 samme gælder § 37 C i skattestyrelsesloven som affattet ved  

 § 1, nr. 23.
Stk. 5. § 1, nr. 11 og 20, har virkning for  

 skatteansættelser, der foretages vedrørende indkomståret  

 1997 og følgende år.
Skattestyrelseslovens § 35, stk. 1, nr. 7,  

 har dog virkning for underkendende Landsskatteretskendelser eller domme, der  

 afsiges efter lovens ikrafttræden, men genoptagelse af  

 skatteansættelser for indkomstår før 1997 er betinget af,  

 at eventuelle afledte konsekvensændringer af skatteansættelser af  

 den skattepligtige eller dennes ægtefælle for samme eller andre  

 indkomstår gennemføres.
 Stk. 6. § 37 B i skattestyrelsesloven som affattet ved  

 § 1, nr. 23, har virkning for skatteforbehold, der tages efter lovens  

 ikrafttræden.
 Stk. 7. § 3 har ikke virkning for sager, der efter  

 § 42 i statsskatteloven er rejst over for den skattepligtige før  

 den 1. juli 1999.
Almindelige bemærkninger Hovedpunkter i lovforslaget Det primære formål med lovforslaget er at  

 gøre de frister, der gælder for skattemyndighedernes adgang til  

 at foretage eller ændre en skatteansættelse, mere  

 sammenhængende og afbalancerede.
Det foreslås således, at adgangen til at  

 ændre skatteansættelser for indkomstår, der ligger mere end  

 tre år forud i tid, justeres og objektiveres for såvel  

 skattepligtige som skattemyndighederne, og at der indføres en  

 beløbsmæssig bagatelgrænse.
Forslaget er centreret om  

 tilfældetyper, hvor den sene ændring som udgangspunkt ikke kan  

 lægges henholdsvis den skattepligtige eller skattemyndighederne til  

 last, jf. forslaget under § 1, nr. 20, til § 35 i  

 skattestyrelsesloven.
Det foreslås herunder at lempe den gældende  

 praksis for genoptagelse som følge af, at hidtidig  

 ligningsmæssig praksis er underkendt, jf. forslaget til § 35,  

 stk. 1, nr. 7, i skattestyrelsesloven.
 Herudover stilles der en række andre forslag.
 Det foreslås at bemyndige skatteministeren til at  

 give kommuner, der ønsker fælles administration på skatte-  

 eller ejendomsvurderingsområderne, tilladelse hertil, jf. forslaget  

 under § 1, nr. 1.
 Der foreslås at præcisere den ubetingede  

 pligt, skattemyndighederne har til at varsle den skattepligtige om en  

 påtænkt skatteansættelse, jf. forslagene under § 1,  

 nr. 2 og 3.
 Der foreslås at regulere adgangen til at gøre  

 skatteforbehold, der er taget i forbindelse med privatretlige dispositioner,  

 gældende, og forslag om at lovfæste en adgang for myndighederne  

 til at tillade, at en efterfølgende ændring af en privatretlig  

 disposition tillægges oprindelig skattemæssig virkning  

 (»omgørelse«), jf. forslagene under § 1, nr. 23 til § 37 B  

 og § 37 C i skattestyrelsesloven.
 I øvrigt indeholder lovforslaget en række  

 forslag af mere redaktionel karakter.
 Lovforslagets gennemførelse vil dels bidrage til at  

 klargøre skattestyrelsesloven og dermed styrke retssikkerheden, dels  

 skabe mulighed for at smidiggøre og dermed effektivisere  

 administrationen.
Gældende ret og lovforslaget I lovforslaget anvendes udtrykket »skatteansættelse«  

 som samlebetegnelse for såvel ansættelsen af indkomst og  

 ejerboligværdi som den skatteberegning, der skal foretages på  

 grundlag af sådanne ansættelser.
Udtrykket anvendes også om  

 afgørelser om skattepligt her til landet.
1. Etablering af fælleskommunal administration  

 på skatte- og ejendomsvurderingsområderne, jf. forslagene under §  

 1, nr. 1, og § 4: Efter gældende ret er landet inddelt i 275  

 kommuner, der udgør selvstændige forvaltningsenheder med ret til  

 skatteudskrivning.
Kommunerne er af forskellig størrelse og karakter,  

 hvilket skaber behov for individuelle administrative løsninger.
Den enkelte kommune varetager i samarbejde med Told &  

 Skat en lang række opgaver i forbindelse med administrationen af  

 indkomstskattesystemet overfor kommunens indbyggere.
Det drejer sig bl.a. om  

 forskudsregistrering, ligning af fysiske personer og dødsboer,  

 dispensationer og bevillinger vedrørende ligningen, kontrolfunktioner  

 i forbindelse med ligningen samt opkrævning og inddrivelse af  

 indkomstskatter.
 Dertil kommer administration af frigørelsesafgift  

 og ejendomsværdiskat.
 Den enkelte kommune yder endvidere sekretariatsbistand til  

 de statslige vurderingsråds administration af  

 ejendomsvurderingssystemet.
Fra kommunal side er der udtrykt ønske om, at  

 kommunalbestyrelser skal kunne  indgå aftaler om etablering af  

 fælleskommunal administration indenfor skatteministerens ressort med  

 henblik på at opnå de effektiviseringsfordele, der kan ligge  

 heri, til gavn for borgerne.
Det er naturligvis en forudsætning for  

 dette ønske, at initiativet til sådanne aftaler helt og fuldt  

 skal komme fra kommunerne selv, og at kommunerne således ikke skal  

 kunne forpligtes til at indgå sådan en aftale.
 Der stilles på denne baggrund forslag om, at  

 skatteministeren efter anmodning fra de kommunalbestyrelser, der  

 ønsker at indgå en aftale om fælles administration  

 på skatte- eller ejendomsvurderingsområderne, skal kunne godkende  

 etablering af denne fælles administration.
Etablering af fælleskommunal skatteadministration  

 vil indebære, at forvaltningsmyndighed vedrørende den enkelte  

 borger, der hidtil har ligget i bopælskommunen, retligt set fortsat  

 varetages af den enkelte kommune, men under ledelse af en fælles  

 øverste ansvarlig.
Der oprettes således ingen nye myndigheder  

 som følge af den foreslåede ordning.
 På skatteområdet er forslaget udformet  

 således, at skatteministeren kan godkende, at de kommunalbestyrelser,  

 der ønsker at etablere en fælles administration, kan få  

 tilladelse til at udpege en person til på de enkelte kommuners vegne at  

 have ansvaret for skattemyndighedens ligningsarbejde i samtlige de deltagende  

 kommuner, i modsætning til efter gældende ret, hvor hver enkelt  

 kommune skal udpege en person, der er ansat i kommunen, til at have det  

 øverste ansvar for ligningsarbejdet i kommunen.
 Denne fælles ligningsansvarlige har den kommunale  

 afgørelseskompetence på ligningsområdet i alle de  

 deltagende kommuner, under hensyntagen til de planer for ligningsarbejdets  

 udførelse, hver enkelt af kommunalbestyrelserne fastsætter.
 Som følge heraf vil de administrative funktioner,  

 der følger med den kommunale afgørelseskompetence på  

 ligningsområdet, henhøre under den fælles  

 administration.
 Forslaget omfatter ikke samarbejder om opkrævning og  

 inddrivelse eller om selskabsligning.
 Det vil være en forudsætning for en  

 sådan godkendelse til at udpege en fælles ligningsansvarlig, at  

 de deltagende kommuner har indgået en aftale om, hvorledes den  

 fælles administration skal organiseres og om fordeling og finansiering  

 af udgifterne herved.
 Det vil endvidere være en forudsætning, at  

 kommunerne har aftalt regler for, hvorledes en deltagende kommune kan  

 udtræde af samarbejdet.
 Efter forslaget vil skatteministeren kunne tilbagekalde en  

 godkendelse til fælleskommunal administration, hvis ministeren  

 skønner, at forudsætninger for godkendelsen ikke opfyldes.
På ejendomsvurderingsområdet foreslås,  

 at skatteministeren skal kunne godkende etablering af fælleskommunal  

 sekretariatsbetjening af vurderingsråd.
Forslaget forudsættes  

 administreret indenfor den gældende opdeling af landet i  

 vurderingskredse, idet en ændring af vurderingskredse indebærer  

 betydelige administrative omkostninger.
2. Høring af den skattepligtige, jf. forslagene  

 under § 1, nr. 2 og 3: Efter gældende ret skal  

 skattemyndighederne varsle den skattepligtige skriftligt, hvis myndighederne  

 påtænker at foretage en skatteansættelse på et andet  

 grundlag end selvangivet, eller påtænker at ændre en  

 skatteansættelse.
Den skattepligtige skal samtidig gives en frist til  

 at fremkomme med en udtalelse over den påtænkte  

 skatteansættelse.
 Denne høringspligt er en udbygning af den  

 almindelige høringspligt efter forvaltningslovens § 19 og  

 § 20, hvorefter en forvaltningsmyndighed som udgangspunkt skal foretage  

 høring af en part, når myndigheden er i besiddelse af  

 oplysninger om sagens faktiske omstændigheder, som parten ikke kan  

 antages at være bekendt med, og oplysningerne er både til ugunst  

 for den pågældende part og af væsentlig betydning for  

 sagens afgørelse.
Høringspligten efter skattestyrelsesloven har givet  

 anledning til tvivl og uhensigtsmæssigheder, f.eks. i tilfælde  

 hvor ansættelsesændringen alene skyldes en ændret  

 skatteberegning.
På denne baggrund foreslås det præciseret,  

 at den særlige høringspligt alene omfatter oplysninger af den  

 type, der skal selvangives, typisk oplysninger om den indkomst eller den  

 ejerboligværdi mv., der skal lægges til grund for  

 skatteansættelsen, men ikke om skatteberegning.
 Også spørgsmålet om længden af  

 den frist, der skal gives en skattepligtig til at udtale sig over en  

 påtænkt skatteansættelse, har givet anledning til tvivl.  

 Det foreslås derfor lovfæstet, at denne frist skal være  

 på ikke under 15 dage, regnet fra skrivelsens datering.
 3. Kompetence til at afgøre  

 forældelsesspørgsmål, jf. forslagene under § 1, nr. 5  

 og 15: Kompetencen til administrativt at afgøre  

 spørgsmål om forældelse af krav på skatter og  

 afgifter tilkommer i dag de statslige told- og skattemyndigheder.
En ansættelse af skatter- eller afgifter er,  

 medmindre andet er bestemt, uvirksom, hvis den foretages på et  

 tidspunkt, hvor det afledte skattekrav er forældet.
Det foreslås  

 derfor, at Landsskatteretten tillægges kompetence til at træffe  

 afgørelse om, hvorvidt en ansættelse er uvirksom som  

 følge af, at det afledte skatte- eller afgiftskrav var forældet  

 på tidspunktet for ansættelsens foretagelse.
 De statslige told- og skattemyndigheder vil efter  

 forslaget fortsat have kompetence til at afgøre  

 forældelsesspørgsmål i forbindelse med opkrævning og  

 inddrivelse af skatter og afgifter.
4. Skatteankenævns genoptagelsesadgang, jf.  

 forslagene under § 1, nr. 12 og 13 vedrørende § 22 i  

 skattestyrelsesloven: Efter gældende ret kan skatteankenævn  

 genoptage egne kendelser efter anmodning fra klageren, når nævnet  

 forelægges nye oplysninger, som ikke tidligere har været fremme  

 under sagen, og nævnet skønner, at de nye oplysninger ville have  

 medført et væsentligt ændret udfald af sagen, hvis de  

 havde foreligget tidligere.
Skatteankenævnet kan endvidere genoptage  

 egne afgørelser efter anmodning fra klageren, hvis nævnet i  

 øvrigt skønner, at særlige omstændigheder taler  

 derfor.
Reglerne herom fremgår af § 22 i skattestyrelsesloven.
Det foreslås under nr. 12, at  

 skatteankenævns adgang til at genoptage egne afgørelser  

 tidsmæssigt begrænses efter de under § 1, nr. 20  

 foreslåede ansættelsesfrister samt fristerne for påklagede  

 m.v. af nævnets afgørelse.
Baggrunden for forslaget er, at der  

 som udgangspunkt ikke bør være en bedre adgang til at få  

 genoptaget en skatteansættelse, der har været påklaget, end  

 en skatteansættelse, der ikke har været påklaget.
 Forslaget under nr. 13 er båret af samme  

 hensyn samt af hensynet til at afpasse bestemmelsen efter den tilsvarende  

 bestemmelse om Landsskatterettens adgang til ekstraordinært at  

 genoptage egne afgørelser.
 5. Ansættelsesfrister, jf. forslaget under  

 § 1, nr. 20 til § 34 og § 35 i skattestyrelsesloven:  

 På ligningsområdet gælder der ved siden af de almindelige  

 regler om forældelse af krav på skatter særligt korte  

 frister, inden for hvilke skattemyndighederne kan foretage  

 skatteansættelsen, eller inden for hvilke den skattepligtige kan  

 begære sin skatteansættelse ændret.
Fristerne for den skattepligtiges adgang til at få  

 genoptaget en skatteansættelse fremgår af § 4 i  

 skattestyrelsesloven.
Efter § 4, stk. 1 har den skattepligtige ret  

 til genoptagelse af sin skatteansættelse, hvis den skattepligtige  

 fremsætter anmodning herom inden 3 år efter udløbet af det  

 pågældende indkomstår og fremlægger nye oplysninger,  

 der kan medføre en ændret skatteansættelse.
Efter  

 § 4, stk. 2 har den skattepligtige ret til at få genoptaget  

 sin skatteansættelse, selvom anmodning herom fremsættes mere end  

 tre år efter udløbet af det pågældende  

 indkomstår, når forholdende i særlig grad taler derfor,  

 eller anmodningen er en følge af at en udenlandsk skattemyndighed har  

 foretaget en forhøjelse vedrørende en kontrolleret transaktion  

 som nævnt i § 3 B i skattekontrolloven.
Efter § 4,  

 stk. 3 kan skattemyndighederne foretage sådanne ændringer af  

 skatteansættelsen for andre indkomstår, der er en følge af  

 den skattepligtiges genoptagelsesbegæring, og det er her bestemt, at en  

 anmodning om ekstraordinær genoptagelse ikke kan tilbagekaldes.
Fristerne for skattemyndighedernes adgang til at  

 forhøje en skatteansættelse fremgår primært af  

§ 35 i skattestyrelsesloven.
Efter § 35, stk. 1 skal  

 skattemyndigheden fremsende varsel om en påtænkt  

 forhøjelse af skatteansættelsen senest den 1. maj i det 4.  

 år efter indkomstårets udløb, og en rettidig varslet  

 skatteansættelse skal som udgangspunkt være foretaget senest den  

 1. august i det 4. år efter udløbet af det  

 pågældende indkomstår.
For visse koncerninterne forhold  

 udløber fristerne dog i det 6 år efter indkomstårets  

 udløb.
Efter § 35, stk. 2 kan skattemyndighederne  

 forhøje en skatteansættelse udover fristerne i § 35,  

 stk. 1, hvis forhøjelsen skyldes, at en forpligtelse eller en  

 erhvervelse, der er lagt til grund for skatteansættelsen,  

 efterfølgende viser sig at give anledning til en højere  

 skatteansættelse.
Efter § 35, stk. 3 kan skattemyndighederne,  

 hvis der efter udløbet af de almindelige ansættelsesfrister er  

 konstateret ændringer i grundlaget for en skatteansættelse,  

 lægge disse ændringer til grund for skatteansættelsen  

 vedrørende et senere indkomstår, medmindre ansættelsen er  

 baseret på et skøn.
Efter § 35, stk. 4 kan  

 skattemyndighederne forhøje en skatteansættelse udover fristerne  

 i § 35, stk. 1, hvis forhøjelsen skyldes, at den  

 skattepligtige eller nogen på dennes vegne forsætligt eller groft  

 uagtsomt har bevirket, at skatteansættelsen er foretaget på et  

 urigtigt eller ufuldstændigt grundlag.
Efter § 35, stk. 5  

 finder ansættelsesfristerne efter stk. 1 ikke anvendelse,  

 når en skatteansættelse er påklaget, på  

 forhøjelser vedrørende det påklagede forhold.
 Disse ansættelsesfrister har over årene givet  

 anledning til debat, bl.a. fordi de beror på en afvejning af valg  

 mellem skønsprægede og objektive regler, og fordi de beror  

 på en afvejning mellem myndighedernes og den skattepligtiges ansvar for  

 en korrekt skatteansættelse.
Bl.a. har Skattelovrådet afgivet udtalelser herover  

 i efteråret 1995, jf.
Tidsskrift for Skatter- og Afgifter, side 1650,  

 og foråret 1997, jf. betænkning nr. 1339 fra 1997.
 Det foreslås nu, at ansættelsesfristerne  

 samles.
Det foreslås, at den gældende ordning med  

 almindelige 3-årige ansættelsesfrister bevares.
Dette er ikke  

 udtryk for den opfattelse, at det skal tilstræbes, at der gælder  

 samme ansættelsesfrister for skattepligtige og skattemyndighederne.
Der  

 er sådanne forskelle mellem de opgaver, skattemyndighederne er  

 pålagt at udføre, og de beskyttelsesværdige hensyn, der  

 skal tages til skattepligtige, at det ikke giver mening alene herudfra at  

 tilstræbe fælles ansættelsesfrister.
Når den  

 gældende ordning med almindelige 3-årige ansættelsesfrister  

 foreslås opretholdt, er det ud fra en betragtning om, at der ikke er  

 væsentlige grunde til at afkorte den gældende almindelige frist  

 for skattepligtiges adgang til at begære sin skatteansættelse  

 genoptaget.
 Det foreslås, at betingelserne for at bryde de  

 almindelige ansættelsesfrister objektiveres, således at  

 skønselementet for skattepligtiges adgang til at få genoptaget  

 skatteansættelser for indkomstår, der ligger mere en tre år  

 forud i tid, reduceres.
 Det foreslås, at betingelserne for at bryde de  

 almindelige ansættelsesfrister som udgangspunkt gøres  

 fælles for skattepligtige og skattemyndighederne.
Det foreslås, at ansættelsesfristerne lempes,  

 centreret omkring tilfælde, hvor enten den skattepligtige eller  

 skattemyndighederne ikke kan bebrejdes, at skatteansættelsen  

 først foretages på det sene tidspunkt.
Det foreslås  

 således, at ansættelsesfristerne lempes i følgende  

 tilfælde:
 1)	»I det omfang skatteansættelsen er en følge af, at der  

 efter indkomstårets udløb er indtrådt en ændring i  

 grundlaget for opgørelsen af den indkomst eller den  

 ejerboligværdi, der skal lægges til grund for  

 skatteansættelsen«, jf. forslaget til § 35, stk. 1, nr. 1 i  

 skattestyrelsesloven.
 Efter gældende ret kan en skattepligtig få genoptaget en  

 skatteansættelse uden for de 3-årige genoptagelsesfrister,  

 når forholdene i særlig grad taler derfor, jf. § 4,  

 stk. 2 i skattestyrelsesloven.
 Efter gældende ret kan skattemyndighederne forhøje en  

 skatteansættelse uden for de 3-årige ansættelsesfrister,  

 hvis forhøjelsen skyldes, at en forpligtelse eller en erhvervelse, der  

 er lagt til grund for skatteansættelsen, efterfølgende viser sig  

 at give anledning til en højere skatteansættelse, jf. § 35,  

 stk. 2 i skattestyrelsesloven.
 Bestemmelsen indebærer, at der generelt gives adgang til at  

 ændre en skatteansættelse efter udløbet af de almindelige  

 ansættelsesfrister, hvis ændringen skyldes, at der efter  

 indkomstårets udløb er indtrådt en ændring i  

 grundlaget for opgørelsen af den indkomst eller den  

 ejerboligværdi, der skal lægges til grund for  

 skatteansættelsen, og ikke som efter gældende ret kun efter en  

 skønsmæssig vurdering eller i mere snævert angivne  

 tilfælde af efterfølgende ændringer.
 For skattemyndighederne indebærer bestemmelsen, at  

 afgørelser om betaling af bidrag, told, moms og afgifter i  

 øvrigt, der kan fradrages ved opgørelsen af den skattepligtige  

 indkomst, vil kunne tillægges skattemæssig virkning uanset de  

 almindelige 3-årige ansættelsesfrister.
 2)	»I det omfang skatteansættelsen skyldes en ændret  

 bedømmelse af grundlaget for en skatteansættelse eller et  

 fremførselsberettiget underskud for indkomstår, der ligger uden  

 for fristerne efter § 34, og skatteansættelsen foretages inden for  

 fristerne efter § 34 og ikke beror på en skøn«, jf. forslaget  

 til § 35, stk. 1, nr. 2 i skattestyrelsesloven.
 Bestemmelsen er en videreførelse af den gældende § 35,  

 stk. 3 i skattestyrelsesloven, bortset fra at bestemmelsen efter forslaget  

 fremover også skal kunne finde anvendelse i tilfælde, hvor  

 bedømmelsen af grundlaget for et fremførselsberettiget  

 underskud ændres.
 3)	»I det omfang skatteansættelsen er en følge af en  

 skatteansættelse af den skattepligtige vedrørende et andet  

 indkomstår«, jf. forslaget til § 35, stk. 1, nr. 3 i  

 skattestyrelsesloven.
 Efter gældende ret kan skattemyndighederne, når en  

 skattepligtig har begæret en skatteansættelse genoptaget,  

 foretage sådanne ændringer af skatteansættelser for andre  

 indkomstår, der er en følge af den skattepligtiges  

 genoptagelsesbegæring, jf. § 4, stk. 3 i  

 skattestyrelsesloven.
 Der gælder ikke en tilsvarende bestemmelse om  

 konsekvensændringer som følge af skattemyndighedernes  

 forhøjelse af en skatteansættelse.
 Bestemmelsen indebærer, at der generelt - og ikke kun i  

 forbindelse med genoptagelsesanmodninger - gives adgang til at foretage  

 konsekvensændringer af skatteansættelser af den skattepligtige  

 vedrørende andre indkomstår, der ligger uden for de almindelige  

 3-årige ansættelsesfrister.
 4)	»I det omfang skatteansættelsen er en følge af en  

 skatteansættelse af en ægtefælle, hvormed den  

 skattepligtige var samlevende ved indkomstårets udløb, jf.  

 § 4 i kildeskatteloven, vedrørende samme eller et andet  

 indkomstår«, jf. forslaget til § 35, stk. 1, nr. 4 i  

 skattestyrelsesloven.
 Der er ingen tilsvarende bestemmelse i gældende ret.
 Bestemmelsen indebærer, at der ved skatteansættelse af en  

 ægtefælle kan foretages sådanne afledte ændringer af  

 skatteansættelsen af den anden ægtefælle, der følger  

 af de særlige regler for fælles skatteberegning mv. mellem  

 ægtefæller.
5) Efter gældende ret er Ligningsrådet ved udøvelsen  

 af sin revisionskompetence bundet af de almindelige  

 ansættelsesfrister.
Bestemmelsen indebærer, at Ligningsrådet ubundet af de  

 almindelige 3-årige ansættelsesfrister kan udøve sin  

 revisionskompetence over for skatteankenævn, og således  

 ændre en skatteankenævnskendelse efter udløbet af disse  

 ansættelsesfrister.
Bestemmelsen har sammenhæng med, at  

 skatteankenævnskendelser ofte først afsiges mere end 3 år  

 efter indkomstårets udløb.
 Under bemærkningerne til § 1, nr. 20 er der  

 givet eksempler på betydningen af de foreslåede lempelser.
Herudover foreslås den lempelse, at i de  

 tilfælde, hvor hidtidig ligningsmæssig praksis er endeligt  

 underkendt ved en Landsskatteretskendelse eller ved en dom, og Told- og  

 Skattestyrelsen bestemmer, at skatteansættelser vedrørende andre  

 skattepligtige foretaget efter den nu underkendte praksis, skal kunne  

 genoptages, skal genoptagelse kunne ske tilbage fra og med det  

 indkomstår, der har været prøvet i den første sag,  

 der resulterede i den underkendende kendelse eller dom, jf. forslaget til  

 § 35, stk. 1, nr. 7. Dette svarer til den hidtidige praksis med  

 genoptagelsescirkulærer fra Told- og Skattestyrelsen, jf.  

 T&S-cirkulære 1993-9, men med den ændring, at  

 fristberegningen fremover ikke skal udmåles til 3 år forud for  

 tidspunktet for den først underkendende Landsskatteretskendelse eller  

 dom.
Forslagets gennemførelse vil bevirke, at behovet for at hver  

 enkelt, der er blevet skatteansat efter en omtvistet skattepraksis,  

 forfølger sin sag til Landsskatteretten og eventuelt ved domstolene,  

 mindskes, med deraf følgende procesbesparelser.
Uanset de foreslåede lempelser af  

 ansættelsesfristerne efter skattestyrelsesloven, er foretagelse af en  

 skatteansættelse som udgangspunkt bundet af de almindelige frister for  

 forældelse af skattekrav, det vil sige normalt 5 år fra  

 forfaldstidspunktet.
Dette gælder dog i sagens natur ikke forslaget til  

 § 35, stk. 1, nr. 7.
 Efter forslaget er det i øvrigt en generel  

 betingelse for at ændre en skatteansættelse uden for de  

 almindelige 3-årige ansættelsesfrister, at ændringen  

 indebærer en  - isoleret set - bruttoforhøjelse eller  

 bruttonedsættelse på mindst 5.000 kr. af en indkomst, der skal  

 indgå i grundlaget for skatteansættelsen, jf. forslaget til  

 § 35, stk. 2.
 Det er efter forslaget endvidere en generel betingelse, at  

 ændringen varsles - eller anmodning om ændringen fremsættes  

 - inden rimelig tid efter at skattemyndighederne, respektive den  

 skattepligtige, er kommet til kundskab om det forhold, der begrunder  

 fristforlængelsen, jf. forslaget til § 35, stk. 3.
 Det foreslås ud fra administrative hensyn, at en  

 skatteansættende myndighed som udgangspunkt ikke afskæres fra at  

 gennemføre en ansættelsesændring af grunde som nævnt  

 i § 35, stk. 1, selv om skatteankenævnet, Landsskatteretten  

 eller Ligningsrådet tidligere har taget stilling til samme forhold som  

 det, der nu er grundlag for at ændre, jf. forslaget til § 35,  

 stk. 4. Forslaget skønnes retssikkerhedsmæssigt forsvarligt  

 under hensyn til de kriterier for ekstraordinær genoptagelse, der er  

 foreslået i § 35, stk. 1.
 6. Skatteforbehold, jf. forslaget under § 1, nr.  

 23 til § 37 B i skattestyrelsesloven: I forbindelse med en  

 privatretlig disposition kan det stilles som en betingelse for dispositionens  

 gennemførelse, at dispositionen af myndighederne tillægges en  

 nærmere angiven skatteretlig virkning (skatteforbehold). Det er  

 almindeligt antaget, at en sådan betingelse i en privatretlig  

 disposition skal respekteres af skattemyndighederne.
 Skatteforbehold vedrører til en vis grad samme  

 problemområde som omgørelse, jf. forslaget under § 1, nr.  

 23 til § 37 C, og skatteforbehold giver anledning til tilsvarende  

 administrative problemer som omgørelse.
 Disse administrative problemer består bl.a. deri, at  

 privatretlige dispositioner, der er foretaget adskillige år tilbage i  

 tid, nu ændres tilbage fra det tidspunkt, hvor dispositionen oprindelig  

 blev foretaget, med den virkning, at den da foretagne skatteansættelse  

   og ofte skatteansættelser for følgende år   nu skal  

 ændres.
Til afbødning af disse administrative problemer  

 foreslås, at et skatteforbehold kun skal tillægges virkning, hvis  

 det er klart, skriftligt og oplyst overfor den skatteansættende  

 myndighed senest samtidig med at skattemyndigheden oplyses om dispositionens  

 øvrige indhold.
Det sker normalt efter anmodning som led i  

 ligningsarbejdet.
Det foreslås endvidere, at skattemyndigheden skal  

 kunne afvise et skatteforbehold, hvis de privatretlige virkninger af, at  

 forbeholdet gøres gældende, ikke er klare og overskuelige.
 Efter forslaget afgøres disse krav til  

 skatteforbehold som led i den almindelige ligning, og afgørelser herom  

 påklages administrativt som en skatteansættelse.
 7. Omgørelse, jf. forslaget under § 1, nr.  

 23 til § 37 C i skattestyrelsesloven: Efter hidtidig administrativ  

 praksis kan Ligningsrådet, eller den Ligningsrådet har bemyndiget  

 dertil, efter anmodning tillade, at en privatretlig disposition, der  

 ændres, tillægges oprindelig skatteretlig virkning, såkaldt  

 »omgørelse«.
 Formålet med omgørelsespraksis kan formuleres  

 således, at det er at undgå tilfælde, hvor en borger  

 beskattes på grundlag af en privatretlig disposition, der har  

 uforudsete skattemæssige virkninger, der er væsentlige og  

 uhensigtsmæssige.
Efter SD-cirkulære 1986-22 har Ligningsrådet  

 bemyndiget de lokale ligningsmyndigheder til at tillade omgørelse af  

 hovedaktionærdispositioner efter nærmere angivne retningslinier.  

 Herefter kan omgørelse tillades, hvis følgende tre betingelser  

 er opfyldt.
For det første skal den ændring af den privatretlige  

 disposition, der ønskes gennemført, være enkel og  

 overskuelig.
For det andet skal forholdet være lagt klart frem.
For det  

 tredje skal ansøgeren være i god tro med hensyn til de  

 skattemæssige virkninger af den foretagne disposition.
Afslag på  

 sådanne omgørelsesanmodninger kan påklages til  

 Ligningsrådet.
 Under hensyn til karakteren af omgørelsespraksis  

 foreslås adgangen til at tillade omgørelse lovfæstet.
 Det er efter forslaget en forudsætning for  

 tilladelse til omgørelse, at den disposition, der søges  

 omgjort, ikke i overvejende grad har været båret af  

 skattespekulative hensyn, at de skattemæssige virkninger af  

 dispositionen har været uforudsete og væsentlige, at  

 dispositionen har været lagt klart frem for skattemyndighederne,  

at de privatretlige virkninger af den ønskede omgørelse  

 er enkle og overskuelige og at alle, der skatteretligt vil blive  

 berørt af en tilladelse til omgørelse, tiltræder  

 omgørelsesanmodningen.
Herudover stilles der forslag om at indføre et  

 gebyr for omgørelse.
Gebyret er af samme størrelse som gebyret  

 for at få en bindende forhåndsbesked om egne forhold.
 De foreslåede betingelser for omgørelse skal  

 bl.a. ses i lyset af, at der i dag er adgang til at få en bindende  

 forhåndsbesked om en påtænkt disposition, og i lyset af at  

 omgørelse normalt kun kommer på tale i forbindelse med  

 privatretlige dispositioner mellem parter, der har en fælles interesse  

 i omgørelsen, f.eks. mellem en hovedaktionær og det af denne  

 beherskede selskab, eller i forbindelse med ensidige dispositioner, f.eks. en  

 gave.
8. Forslag af hovedsagelig redaktionel karakter,  

 jf. forslagene under § 1, nr. 6-11, 14, 16-19, 21, 22 og 23 (fsva.  

 forslaget til § 37 A), samt §§ 2-7: Der er medtaget en række  

 forslag til tydeliggørelse af loven.
Forslagene er af hovedsagelig  

 redaktionel karakter.
Provenumæssige konsekvenser De foreslåede justeringer og præciseringer  

 skønnes samlet set ikke at indebære nævneværdige  

 provenumæssige konsekvenser.
Administrative konsekvenser Gennemførelse af forslaget under § 1, nr. 1  

 skønnes at medføre engangsudgifter for Told & Skat på  

 ca. 15 mill. kr. til edb-omstillinger, således at kommende  

 ønsker om fælleskommunal skatteadministration kan administreres.  

 Det er herved i overensstemmelse med lovforslaget lagt til grund, at den  

 fælleskommunale administration omfatter hele skatteadministrationen, og  

 ikke kun enkelte dele af skatteadministrationen.
Det bemærkes, at en  

 adgang til opdeling af skatteadministrationen vil medføre betydeligt  

 større engangsudgifter til edb-tilretning for Told & Skat.
Det  

 bemærkes endvidere, at det vil tage ca. 6 måneder at  

 gennemføre de systemtilpasninger i Told & Skat, som  

 fælleskommunal administration kræver.
Merudgifter til omkostningsdækning til sagkyndig  

 bistand skønnes med betydelig usikkerhed at ville udgøre 0,5  

 mill. kr. på årsbasis.
Udgifterne afholdes af den lovbundne  

 bevilling vedrørende udgifter til sagkyndig bistand i skattesager mv.  

 ( § 9.21.05) under Skatteministeriet, der som følge heraf  

 forhøjes.
For 1999 optages 0,25 mill. kr. på forslaget til  

 tillægsbevillingslov. Øgede indtægter fra klagegebyr i  

 Landsskatteretssager og gebyr for omgørelse på  

 skønsmæssigt 0,1 mill. kr. årligt optages som en  

 forhøjelse af bevillingen til klagegebyr under Skatteministeriet, der  

 henregnes til statens indtægtsbudget.
 Derudover skønnes lovforslagets  

 gennemførelse samlet set ikke at have nævneværdige  

 administrative konsekvenser for Told & Skat og for kommunerne under et.  

 For kommunerne skønnes forslaget at medføre et mindre  

 merforbrug til klagebehandling, som dog modsvares af effektiviseringen ved  

 etablering af fælleskommunal administration.
Erhvervsøkonomiske og erhvervsadministrative konsekvenser Det skønnes, at lovforslaget ikke har  

 nævneværdige erhvervsøkonomiske konsekvenser.
 Det skønnes, at lovforslaget ikke har  

 erhvervsadministrative konsekvenser.
Forhold til EU-retten Det skønnes, at lovforslaget ikke indeholder  

 EU-retlige aspekter.
Miljømæssige konsekvenser Lovforslaget har ikke miljømæssige  

 konsekvenser.
Sammenfatning af økonomiske og  

 administrative konsekvenser Positive konsekvenser/mindre udgifter (hvis Ja, angiv omfang) Negative konsekvenser/merudgifter (hvis Ja, angiv omfang) Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Mulig effektivisering af den kommunale administration Merindtægt fra gebyrer vedr. klage og omgørelse på  

 skønsmæssigt 0,1 mill. kr. årligt.
 Forslaget skønnes at medføre engangsudgifter  

 for Told & Skat på 15 mill. kr.
 Forslaget skønnes med betydelig usikkerhed at medfører en  

 årlig merudgift til omkostningsdækning på 0,5 mill. kr.  

 Udgiften skønnes at udgøre 0,25 mill. kr. i 1999.
Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forhold til EU-retten Lovforslaget indeholder ikke EU-retlige aspekter Høring Udkast til lovforslaget har været sendt til  

 udtalelse hos Foreningen af Registrerede Revisorer, Foreningen af  

 Statsautoriserede Revisorer, Advokatrådet, Erhvervenes  

 Skattesekretariat, Kommunernes Landsforening, Københavns Kommune,  

 Frederiksberg Kommune, Foreningen af Danske Skatteankenævn,  

 Erhvervsministeriet og professor Ole Bjørn.
Den del af lovforslaget, der vedrører  

 fælleskommunal administration, jf. § 1, nr. 1, har alene  

 været drøftet med Indenrigsministeriet og Kommunernes  

 Landsforening.
Forslagene  under § 1, nr. 12, § 1, nr. 20 fsva.  

 forslagene til § 35, stk. 1, nr. 2, 5 og 9, og stk. 4, § 1 nr.  

 23 fsva. forslaget til § 37 C, samt forslagene under § 5 og § 6 er  

 nye/væsentligt ændrede i forhold til det udkast til lovforslag,  

 der har været sendt til høring.
 Høringssvarene er båret af, at lovforslaget i  

 overvejende grad er af teknisk karakter.
 Advokatrådet udtrykker tilfredshed med at  

 betingelserne for ekstraordinær genoptagelse objektiveres, jf.  

 forslaget til § 1, nr. 20, men har bemærkninger af mere teknisk  

 karakter.
Advokatrådet udtrykker generelle  

 betænkeligheder ved Ligningsrådets adgang til at ændre  

 skatteankenævnskendelser, og Foreningen af Danske Skatteankenævn  

 udtrykket betænkelighed ved at fjerne fristen for Ligningsrådets  

 adgang til at ændre skatteankenævnskendelser, jf. forslaget under  

 § 1, nr. 20 til § 35, stk. 1, nr. 8 Ligningsrådets adgang til at ændre  

 skatteankenævnskendelser er et gammelt led i det statslige tilsyn med  

 den kommunale administration.
Forslaget er opretholdt, fordi  

 skatteankenævnskendelser ofte først foreligger efter  

 udløbet af den almindelige 3-årige ansættelsesfrist,  

 hvilket hindrer Ligningsrådet i at anvende denne  

 tilsynsbeføjelse.
Ligningsrådets hidtidige praksis for  

 anvendelse af denne kompetence, der er meget tilbageholdende, er gengivet i  

 bemærkningerne til bestemmelsen som fortolkningsbidrag.
 Foreningen af Danske Skatteankenævn udtrykker  

 betænkelighed ved forslaget om en bagatelgrænse for  

 ekstraordinær genoptagelse, jf. forslaget under § 1, nr. 20 til  

 § 35, stk. 2 i skattestyrelsesloven.
 Forslaget er opretholdt under hensyn til de administrative  

 omkostninger, der er forbundet med gennemførelse af  

 ansættelsesændringer for indkomståret, der ligger langt  

 tilbage i tid.
 Advokatrådet udtrykker betænkelighed ved at  

 begrænse adgangen til at tage skatteforbehold og adgangen til at  

 få omgørelse, jf. forslaget under § 1, nr. 23 til  

 henholdsvis § 37 B og § 37 C i skattestyrelsesloven.
Forslagene er opretholdt i tillempet form, bl.a. under  

 hensyn til de administrative og bevismæssige problemer, der er  

 forbundet med skattemæssigt at tilbageføre privatretlige  

 dispositioner, der er lagt til grund for skatteansættelser.
Der  

 henvises i øvrigt til bemærkningerne til bestemmelserne.
Professor Ole Bjørn har alene udtalt sig om  

 forslaget om omgørelse.
Han henleder opmærksomheden på den  

 forskel, der vil blive mellem den vide adgang, der er til at berigtige en  

 tilsidesat koncernintern transaktion efter ligningslovens § 2  

 (bestemmelsen er fra foråret 1998), og det foreliggende forslag til  

 lovfæstelse af en almindelig adgang til omgørelse, der er  

 betydelig mere restriktivt.
Han efterlyser mere ensartede regler for  

 omgørelse, jf. forslaget under § 1, nr. 23 til § 37 C i  

 skattestyrelsesloven.
 Forslaget er fasthold under hensyn til, at de  

 særlige forhold, der gælder vedrørende koncerninterne  

 transaktioner, begrunder særlige regler for berigtigelse af  

 sådanne dispositioner.
Bemærkninger til de enkelte bestemmelser Til § 1 Til nr. 1 Efter forslaget bemyndiges skatteministeren til at  

 godkende, at kommuner i fællesskab  udpeger en person til at have  

 ansvaret for ligningsarbejdet i de pågældende kommuner, og dermed  

 etablering af en fælles administration på  

 skatteområdet.
Det er en forudsætning for en godkendelse, at der  

 foreligger en anmodning fra de kommunalbestyrelser, der ønsker at  

 indgå i samarbejdet.
Skatteministeren vil således ikke af egen  

 drift kunne bestemme, at der skal etableres en fælles administration.  

 Den enkelte kommunalbestyrelse afgør selv, om den vil indgå i et  

 samarbejde.
 Efter skattestyrelseslovens § 1, stk. 2 skal  

 kommunalbestyrelsen udpege en person, der er ansat i kommunen, til at have  

 det øverste ansvar for den kommunale skattemyndigheds ligningsarbejde.  

 Efter forslaget vil en godkendelse fra skatteministeren indebærer, at  

 bestemmelsen i skattestyrelseslovens § 1, stk. 2 fraviges derved, at de  

 kommunalbestyrelser, der ønsker at indgår i samarbejdet, i  

 fællesskab kan udpege en embedsmand til at have det øverste  

 ansvar for ligningsarbejdet i alle deltagende kommuner.
 Men kravet efter skattestyrelseslovens § 1, stk. 1 om, at  

 den enkelte kommunalbestyrelse er ansvarlig for, at der hvert år  

 udarbejdes en plan for ligningsarbejdet i kommunen, og ansvarlig for at  

 planen følges, vil ikke kunne fraviges.
 En sådan godkendelse til at udpege en fælles  

 ligningsansvarlig indebærer, at forvaltningsmyndigheden på  

 skatteområdet er fælles i de deltagende kommuner.
 Det samme gælder kompetence, der efter anden  

 skattelovgivning eller efter sagsudlægningsbekendtgørelsen, jf.  

 bekendtgørelse nr. 336 af 10. juni 1998, som ændret ved  

 bekendtgørelse nr. 362 af 19. juni 1998 og bekendtgørelse nr.  

 968 af 16. december 1998, er henlagt til den kommunale skattemyndighed.
 Klage over afgørelser vil som hidtil kunne  

 påklages til skatteankenævnet for den kommune, hvor den  

 pågældende skatteyder bor, eller til den statslige told- og  

 skatteforvaltning.
Den fælles ligningsansvarlige har den faglige  

 ledelse af de embedsmænd, der henhører under den fælles  

 forvaltning, mens den kommune, hvor den enkelte embedsmand er ansat, har  

 arbejdsgiveransvaret i forhold til den pågældende.
De kommunale  

 skattemedarbejders ansættelsesforhold mv. er således  

 upåvirkede af den foreslåede ordning.
Arbejdsgiveransvaret over  

 for den fælles ligningsansvarlige påhviler den kommune, hvor  

 vedkommende er ansat.
Den fælles administration vil fysisk kunne placeres  

 uden for en deltagende kommune.
Men det forventes, at der som minimum i hver  

 enkelt kommune bibeholdes en serviceenhed, der kan vejlede borgerne på  

 skatteområdet.
 Det er en forudsætning for en godkendelse, at der er  

 udarbejdet en plan for organisationen af fællesskabet, og at de  

 deltagende kommuner er enige om fordeling og finansiering af udgifterne ved  

 den fælles administration.
 Det er endvidere en forudsætning for en godkendelse,  

 at etableringen af den fælles administration ikke medfører  

 væsentlige merudgifter for statskassen.
 Ved afgørelsen af, om en godkendelse skal gives,  

 vil skatteministeren kunne tillægge det betydning, om en  

 ansøgende kommune allerede samarbejder med andre kommuner på  

 andre områder, således at en godkendelse vil medføre  

 unødigt komplicerede samarbejdsrelationer i forhold til borgerne og  

 staten.
Fremgangsmåden ved ansøgning om etablering af  

 en fælleskommunal administration vil være, at  

 kommunalbestyrelserne i de kommuner, der ønsker at deltage, lader  

 udarbejde et udkast til en aftale herom.
Dette aftaleudkast sendes til  

 udtalelse i Skatteministeriet.
Når Skatteministeriets udtalelse  

 foreligger, udarbejder kommunerne den endelige aftale, der efter godkendelse  

 i de deltagende kommunalbestyrelser sendes til skatteministeren med anmodning  

 om godkendelse af udpegning af en fælles ligningsansvarlig på  

 dette aftalegrundlag.
 Det forventes, at en godkendelse af udpegning af en  

 fælles ligningsansvarlig vil blive givet for en årrække,  

 men med mulighed for forlængelse.
 De kommunalbestyrelser, der indgår i et samarbejde,  

 har ansvaret for at informere borgerne om det etablerede samarbejdet.
Skatteministeren vil kunne tilbagekalde en godkendelse af  

 udpegning af en fælles ligningsansvarlig, hvis skatteministeren  

 skønner, at forudsætninger for godkendelsen ikke opfyldes.
En  

 sådan tilbagekaldelse af en godkendelse vil kunne have væsentlige  

 administrative konsekvenser for de deltagende kommuner, hvorfor en  

 tilbagekaldelse skal ske med et passende varsel, der normalt ikke er på  

 under ½ år.
Til nr. 2 Efter § 3, stk. 4, 1. pkt. i  

 skattestyrelsesloven skal ligningsmyndighederne varsle den skattepligtige  

 skriftligt, hvis myndighederne påtænker at foretage en  

 skatteansættelse på et andet grundlag end selvangivet eller  

 påtænker at ændre en skatteansættelse.
Den  

 skattepligtige skal samtidig gives en frist til at fremkomme med en udtalelse  

 over den påtænkte skatteansættelse.
 Denne høringspligt er ubetinget i modsætning  

 til den almindelige høringspligt efter forvaltningslovens § 19 og  

 § 20, hvorefter en forvaltningsmyndighed som udgangspunkt skal foretage  

 høring af en part, når myndigheden er kommet i besiddelse af  

 oplysninger om sagens faktiske omstændigheder, som parten ikke kan  

 antages at være bekendt med, og oplysningerne er til ugunst for den  

 pågældende part og af væsentlig betydning for sagens  

 afgørelse.
Det foreslås præciseret, at den særlige  

 ubetingede høringspligt efter skattestyrelsesloven kun omfatter de  

 tilfælde, hvor den påtænkte ændring vedrører  

 oplysninger af den type, der skal selvangives.
Det er typisk oplysninger om  

 indkomst, herunder fradrag, oplysninger om kvalificering af en indkomst som  

 f.eks. personlig indkomst eller kapitalindkomst, oplysninger om indkomst fra  

 udlandet eller oplysninger om værdien af ejerbolig.
Derimod skal der efter forslaget ikke foretages  

 høring efter skattestyrelsesloven i tilfælde, hvor den  

 påtænkte ændring skyldes en ændret skatteberegning i  

 form af f.eks. overførsel af et uudnyttet underskud, bundfradrag eller  

 personfradrag mellem ægtefæller, fremførsel af et  

 underskud til fradrag i den skattepligtiges indkomst for følgende  

 indkomstår, eller beregning af en skattelempelse efter en  

 dobbeltbeskatningsaftale med en fremmed stat.
I disse tilfælde finder  

 de almindelige høringsregler i forvaltningsloven anvendelse.
 Baggrunden for forslaget er dels, at der normalt ikke er  

 grundlag for uenighed om en skatteberegning, dels at skatteberegningen  

 normalt først foretages i forbindelse med  

 »årsopgørelsen«, og ikke allerede på tidspunktet for  

 udsendelsen af »agterskrivelsen«.
Til nr. 3 Efter § 3, stk. 4, 2. pkt. i  

 skattestyrelsesloven skal skattemyndighederne give den skattepligtige en  

 frist til at udtale sig over den varslede påtænkte  

 skatteansættelse.
Længden af denne frist beror som udgangspunkt  

 på myndighedens bedømmelse af behovet herfor i den enkelte sag,  

 men efter retspraksis må fristen normalt ikke være på  

 mindre end 14 dage.
Det foreslås at lovfæste, at  

 høringsfristen skal være på mindst 15 dage regnet fra  

 høringsskrivelsens datering, svarende til 14 dage fra  

 høringsskrivelsens fremkomst til den skattepligtige ved normal  

 postbesørgelse.
Herved undgås tvivl om, hvor kort en frist den  

 enkelte sag giver grundlag for.
En manglende overholdelse af denne  

 høringsfrist kan efter omstændighederne medfører, at  

 skatteansættelsen er ugyldig.
Til nr. 4 Efter forslaget ophæves den hidtidige bestemmelse i  

 skattestyrelseslovens § 4 om skattepligtiges ret til få genoptaget  

 skatteansættelser.
Denne bestemmelse videreføres efter forslaget  

 under § 1, nr. 20, i skattestyrelseslovens § 34 og § 35.
Til nr. 5 og 15 Forslagene består dels af en redaktionel omskrivning  

 af § 24, stk. 1, i skattestyrelsesloven, dels af forslag om at  

 tillægge skatteankenævn og Landsskatteretten kompetence til at  

 afgøre spørgsmål om forældelse af skattekrav,  

 når spørgsmålet rejses i forbindelse med klage over en  

 skatteansættelse, jf. forslaget til § 24, stk. 1, nr. 5.
En skatteansættelse er uvirksom, hvis den foretages  

 på et tidspunkt, hvor det afledte skattekrav er forældet.
Det  

 foreslås derfor, at skatteankenævn og Landsskatteretten  

 tillægges kompetence til at træffe afgørelse om, hvorvidt  

 en skatteansættelse er uvirksom som følge af at det afledte  

 skattekrav var forældet på tidspunktet for  

 skatteansættelsens foretagelse.
Forslaget indebærer ikke, at spørgsmål  

 om forældelse af skattekrav, der opstår i forbindelse med de  

 statslige eller kommunale myndigheders opkrævning og inddrivelse af  

 skattekrav, kan forelægges Landsskatteretten til prøvelse.
Den  

 administrative prøvelse heraf tilkommer de statslig told- og  

 skattemyndigheder.
Den foreslåede skatteankenævns- og  

 Landsskatteretskompetence er alene en kompetence til at afgøre  

 spørgsmål om, hvorvidt der forelå forældelse  

 på det tidspunkt, hvor den påklagede skatteansættelse blev  

 foretaget.
 Efter afgiftslovgivningen har Landsskatteretten i et  

 nærmere angivet omfang klagekompetence på afgiftsområdet.  

 Forslagets gennemførelse bevirker, at Landsskatteretten også i  

 disse sagstyper får en tilsvarende afgørelseskompetence.
Til nr. 6-9, 11, 14, 16, 18, 19 og 21-22 Forslagene er hovedsagelig af redaktionel karakter.
Det foreslås under i nr. 9, at der beskikkes  

 en suppleant for hver af de to særligt sagkyndige, der skal beskikkes  

 af skatteministeren til at deltage i Landsskatterettens afgørelser af  

 klager over afgørelser efter lov om registreringsafgift af  

 motorkøretøjer m.v.
Uden en sådan beskikkelse vil  

 Landsskatteretten ikke kunne træffe afgørelse i disse sager,  

 hvis en af de to sagkyndige får forfald.
 Det foreslås under nr. 16, at klageafgiften  

 ved klage til Landsskatteretten tilbagebetales i tilfælde, hvor klagen  

 trækkes tilbage i forbindelse med at den myndighed, der har truffet den  

 påklagede afgørelse, genoptager sagen.
Til nr. 10 og 17 Det foreslås, at skatteankenævn og  

 Landsskatteretten ikke fremover skal have en fri adgang til at ændre  

 urigtige forhold i en påklaget skatteansættelse.
Efter forslaget er disse klageorganers kompetence til at  

 ændre en skatteansættelse en kompetence til at ændre de  

 forhold i skatteansættelsen, der er klaget over, samt andre forhold i  

 skatteansættelsen, der er en følge af klagen.
Det kan f.eks.  

 være en situation, hvor der er klaget over afskrivningsgrundlaget for  

 en erhvervsmæssig ejendom, der tillige anvendes privat. Ændres  

 fordelingen mellem erhvervsmæssig og privat anvendelse af bygningen,  

 vil såvel afskrivningsgrundlaget som lejeværdi af egen bolig  

 skulle ændres.
Denne kompetence er ubundet af  

 ansættelsesfristerne som foreslået under § 1, nr. 20.
Ønskes andre end disse forhold i  

 skatteansættelsen ændret, må spørgsmålet tages  

 op af den skattemyndighed, der har ansættelseskompetencen i  

 første instans.
Dette kan efter gældende ret gøres,  

 selvom ansættelsen er til behandling i et klageorgan, når der  

 blot ikke er tale om samme forhold i skatteansættelsen.
Til nr. 12 og 13 Efter § 22, stk. 1 i skattekontrolloven kan  

 skatteankenævn genoptage egne kendelser efter anmodning fra klageren,  

 når nævnet forelægges nye oplysninger, som ikke tidligere  

 har været fremme under sagen, og nævnet skønner, at de nye  

 oplysninger ville have medført et væsentligt ændret udfald  

 af sagen, hvis de havde foreligget tidligere.
 Det foreslås under nr. 12, at denne  

 genoptagelseskompetance tidsmæssigt begrænses efter de under  

 § 1, nr. 20 foreslåede ansættelsesfrister, og efter adgangen  

 til at få afgørelsen prøvet i det administrative  

 klagesystem eller ved domstolene.
 Baggrunden for forslaget er, at der som udgangspunkt ikke  

 bør være en bedre adgang til at få genoptaget en  

 skatteansættelse, der har været påklaget, end en  

 skatteansættelse, der ikke har været påklaget.
 Efter forslaget til § 22, stk. 1, nr. 1 skal en anmodning  

 om genoptagelse fremsættes inden for samme frister som gælder for  

 fremsættelse af en anmodning om genoptagelse i første instans,  

 det vil sige inden 3 år efter udløbet af det  

 pågældende indkomstår, medmindre der foreligger  

 sådanne særlige forhold som nævnt i forslaget til § 35  

 i skattestyrelsesloven.
Herudover vil en genoptagelsesanmodning kunne  

 fremsættes rettidigt inden for fristen for klage til Landsskatteretten  

 over skatteankenævnets kendelse eller, hvis klage til Landsskatteretten  

 er indgiver, under Landsskatterettens behandling af klagen, jf. forslaget til  

 § 22, stk. 1, nr. 2. Bestemmelsen åbner således for, at  

 skatteankenævnet kan imødekomme en genoptagelsesanmodning, hvis  

 der er kommet nye oplysninger frem under Landsskatterettens behandling af  

 klagen, og de nye oplysninger giver grundlag for en genoptagelse.
Men  

 skatteankenævnet skal som hidtil respektere Landsskatterettens  

 kendelser.
 Tilsvarende gælder, hvis skatteankenævnets  

 kendelse er indbragt for landsretten eller for Højesteret, jf.  

 forslagene til § 22, stk. 1, nr. 3 og 4.
 Efter § 22, stk. 2 i skattestyrelsesloven kan  

 skatteankenævnet efter anmodning fra klageren genoptage egne  

 afgørelser, selv om betingelserne efter § 22, stk. 1 ikke er  

 opfyldte, hvis nævnet skønner, at særlige  

 omstændigheder taler derfor.
Det foreslås under nr. 13, at denne  

 kompetence til ekstraordinært at genoptage egne afgørelser  

 afgrænses på samme måde som Landsskatterettens tilsvarende  

 kompetence efter § 29, stk. 2 i skattestyrelsesloven.
Herved bliver  

 den praksis, som Landsskatteretten udvikler vedrørende § 29,  

 stk. 2 retningsgivende for skatteankenævnene.
 Bestemmelsen i § 29 i skattestyrelsesloven går  

 tilbage til 1977, jf. § 32 i lov nr. 281 af 8. juni 1977.
Efter § 29, stk. 2 kan Landsskatteretten,  

 når ganske særlige omstændigheder taler derfor, bortse fra  

 genoptagelseskriterierne efter § 29, stk. 1. Som eksempel  

 nævnes i forarbejderne, at Landsskatteretten har afsagt en kendelse,  

 der vedrører et spørgsmål, som samtidig verserer for  

 domstolene, og hvor domstolsafgørelsen tilsidesætter hidtidig  

 Landsskatteretspraksis.
På den anden side nævnes tillige i  

 forarbejderne, at det forudsættes, at bestemmelsen administreres  

 restriktivt, idet retsmidlet mod Landsskatterettens kendelser fortsat  

 må være indbringelse for domstolene.
Forfølger en klager  

 ikke sin opfattelse gennem indbringelse for domstolene, skal der foreligge  

 særlige omstændigheder, der taler afgørende for at tillade  

 genoptagelse.
 Det antages, at § 29, stk. 2 i  

 skattestyrelsesloven giver hjemmel til, at Landskatteretten i et meget  

 begrænset omfang kan give forhåndstilsagn om genoptagelse af  

 afsagte Landsskatteretskendelser i tilfælde, hvor klageren kan  

 påvise, at der verserer en helt identisk sag for domstolen,  

 således at udfaldet af dommen må antages at ville kunne  

 lægges direkte til grund for den sag, der har været forelagt  

 Landsskatteretten.
 Forslagets gennemførelse vil begrænse  

 skatteankenævnenes hidtidige genoptagelseskompetence.
Til nr. 20 Det foreslås at sammenskrive de gældende  

 regler i § 4 i skattestyrelsesloven om frister for skattepligtiges  

 adgang til at få en skatteansættelse genoptaget og reglen i  

 § 35 i skattestyrelsesloven om frister for myndighedernes adgang til at  

 forhøje en skatteansættelse.
Fristerne er samlet i forslagene  

 til § 34 og § 35 i skattestyrelsesloven.
Efter § 34 og § 35 gælder fristerne for  

 den kommunale skattemyndigheds, den statslige told- og skatteforvaltnings og  

 Ligningsrådets adgang til at foretage eller ændre en  

 skatteansættelse.
Fristerne gælder derimod ikke for  

 skatteankenævn og Landsskatteretten, idet disse klageorganers adgang  

 til at ændre skatteansættelser er særskilt reguleret.
 Fristerne gælder ikke tilfælde, hvor en  

 domstol hjemviser en skatteansættelse, der er forelagt domstolen til  

 prøvelse, til fornyet behandling hos ligningsmyndigheden, eller  

 tilfælde hvor der indgås forlig under en retssag.
 Fristerne gælder ikke for ejendomsvurderinger  

 foretaget efter lov om vurdering af landets faste ejendomme, selvom  

 ejendomsvurderingen indgår i grundlaget for en skatteansættelse  

 efter lov om en kommunal og amtskommunal ejendomsværdiskat.
 Fristerne gælder ikke skattemyndighedernes adgang  

 til at søge et tab for manglende skattebetaling, typisk som  

 følge af urigtig selvangivelse, erstattet af den skattepligtige.  

 Fristerne gælder heller ikke skattepligtiges adgang til at søge  

 tab som følge af for meget betalt skat erstattet af det offentlige.
 Efter forslaget gælder de foreslåede  

 ansættelsesfrister for såvel forhøjelser som  

 nedsættelser.
 Efter forslaget til § 34, stk. 1  

 udløber den almindelige frist for myndighedernes adgang til at varsle  

 en forhøjelse af en skatteansættelse som hidtil den 1. maj i det  

 4. år efter indkomstårets udløb.
 Den varsling, der skal foretages inden for fristen, er den  

 »agterskrivelse«, den kommunale skattemyndighed efter § 3, stk. 4 i  

 skattestyrelsesloven skal sende i tilfælde, hvor myndigheden  

 påtænker at foretage en skatteansættelse på et andet  

 grundlag end selvangivet, eller påtænker af ændre den del  

 af grundlaget for en skatteansættelse, der skal selvangives.  

 Bestemmelsen i § 3, stk. 4 gælder efter § 12 A,  

 § 14, stk. 4 og § 19, stk. 1 i skattestyrelsesloven  

 også for den statslige told- og skatteforvaltning og  

 Ligningsrådet.
Det skal i den forbindelse bemærkes, at en  

 agterskrivelse ikke må afsendes, hvis ikke skattemyndigheden på  

 afsendelsestidspunktet i øvrigt er i besiddelse af det fornødne  

 grundlag for at gennemføre den varslede  

 ansættelsesændring.
Det skal endvidere bemærkes, at en  

 agterskrivelse skal indeholde en begrundelse, således at den  

 skattepligtige kan tage stilling til om ændringen er rigtig.
 Varsles en forhøjelse af en skatteansættelse  

 i det 4. år efter indkomstårets udløb, dvs. i perioden  

 1/1-1/5, har den skattepligtige   uanset de tidsmæssige  

 begrænsninger efter § 34, stk. 2 for genopragelse af en  

 skatteansættelse   ret til alle indsigelser mod hele den  

 pågældende skatteansættelse.
Det er som udgangspunkt skattemyndighedernes ansvar, at  

 der foretages en korrekt skatteansættelse, når der foreligger en  

 fyldestgørende og korrekt selvangivelse.
Det forekommer imidlertid  

 ofte i praksis - af mange forskelligartede grunde - at en skattepligtig  

 ønsker sin skatteansættelse ændret.
I sådanne  

 tilfælde, hvor den skattepligtige ønsker sin  

 skatteansættelse ændret, følger det af almindelige  

 forvaltningsretlige regler, at skattemyndigheden, hvis  

 ansættelsesfristerne ikke er udløbet, skal korrigere  

 ansættelsen, hvis myndigheden forelægges oplysninger, der viser,  

 at ansættelsen er forkert.
 Forslaget til § 34, stk. 2, er en  

 videreførelse af den gældende § 4, stk. 1 i  

 skattestyrelsesloven, hvorefter skattepligtiges ret til at begære deres  

 skatteansættelse ændret som udgangspunkt udløber med det  

 3. år efter indkomstårets udløb.
Genoptagelsesfristen gælder de pligtmæssige  

 selvangivelsesoplysninger, der er fastsat efter § 1 i  

 skattekontrolloven.
Fristerne for ændring af oplysninger i  

 selvangivelsen om valg mellem flere muligheder, f.eks. valg af  

 virksomhedsordningen eller valg af afskrivningsprocent, er reguleret i de  

 enkelte særlove, hvori adgangen til disse særlige valg er  

 givet.
 Det er i forslaget forudsat, at kompetencen til at  

 afgøre, om en genoptagelsesanmodning skal imødekommes,  

 tilkommer skattemyndigheden, og at et afslag på en sådan  

 genoptagelsesanmodning kan påklages på samme måde som en  

 skatteansættelse, det vil typisk sige til skatteankenævn og  

 Landsskatteretten.
 Efter forslaget til § 34, stk. 3 skal en  

 ansættelse af den indkomst eller den ejerboligværdi, der skal  

 lægges til grund for skatteansættelsen, normalt være  

 foretaget senest den 1. august i det 4. år efter indkomstårets  

 udløb, medmindre der foreligger et forhold som nævnt i  

 § 35. Fristen er absolut for myndighederne, men den skattepligtige kan  

 efter anmodning få udsat fristen, hvis den pågældende kan  

 påvise, at det vil være forbundet med uforholdsmæssige  

 vanskeligheder for denne at varetage sine interesser i sagen inden fristens  

 udløb.
Bestemmelserne svarer til de gældende bestemmelser i  

 § 35, stk. 1, 2. og 4. pkt. i skattestyrelsesloven, men det er  

 præciseret, at bestemmelserne ikke finder anvendelse på  

 skatteberegningen.
Skatteberegningen skal, hvis beregningen foretages efter  

 fristens udløb, foretages inden rimelig tid efter at ansættelsen  

 er foretaget.
 Denne ansættelsesfrist gælder ikke i det  

 omfang der i anden lovgivning er fastsat særlige regler om  

 efterbeskatning, f.eks.i etableringskontoloven og kildeskattelovens § 48  

 E (forskere).
 For visse koncerninterne transaktioner udløber  

 fristerne efter stk. 1 og 3 dog først i det 6. år efter  

 indkomstårets udløb, jf. forslaget til § 35, stk. 4.
 Anvender den skattepligtige et regnskabsår, der ikke  

 er sammenfaldende med kalenderåret, regnes disse  

 ansættelsesfrister fra udløbet af det indkomstår, der  

 træder i stedet for regnskabsåret, jf. forslaget til  

§ 34, stk. 5.
 Efter forslaget til § 35 i  

 skattestyrelsesloven gøres der en række undtagelser fra de  

 almindelige ansættelsesfrister, der er foreslået indsat som  

 § 34 i skattestyrelsesloven.
 Disse forlængelser af ansættelsesfristerne  

 vedrører såvel nedsættelser som forhøjelser, og  

 dermed også ansættelsesændringer på grundlag af  

 genoptagelsesanmodninger fra skattepligtige.
Overordnet er fristforlængelserne centreret om  

 tilfælde, hvor den skattepligtige enten uforskyldt er blevet  

 skatteansat for højt eller myndighederne er uden skyld i en for lav  

 skatteansættelse.
Fristforlængelserne omfatter ikke  

 småsager, jf. forslaget til § 35, stk. 2 i  

 skattestyrelsesloven.
 I modsætning til den gældende § 4,  

 stk. 2 i skattestyrelsesloven, hvor det kræves, at skattepligtiges  

 adgang til at påberåbe sig sådanne længere  

 ansættelsesfrister betinges af, at forholdene i særlige grad skal  

 tale for, at genoptagelse tillades for »gamle« år - altså en mere  

 individuel og skønsmæssig bedømmelse - foreslås  

 genoptagelseskriterierne objektiverede.
 Afgørelsen af om betingelserne for fristgennembrud  

 er til stede træffes som led i den almindelige ligning, og en  

 afgørelse herom påklages administrativt på samme  

 måde som en klage over skatteansættelsen.
 Under § 35, stk. 1, nr. 1 foreslås,  

 at de almindelige ansættelsesfrister efter § 34 ikke skal finde  

 anvendelse, hvis den indkomst eller den ejerboligværdi, der skal  

 lægges til grund for skatteansættelsen, ændres efter  

 udløbet af det pågældende indkomstår.  

 Ændringen kan være begrundet i såvel privatretlige som  

 offentligretlige forhold.
Det kan være tilfælde, hvor det  

 efterfølgende konstateres, at en indkomst er udbetalt med urette,  

 f.eks. studiestøtte eller dagpenge, og derfor skal betales tilbage.  

 Det kan være tilfælde, hvor en erstatningssum  

 efterfølgende tillades opdelt skattemæssigt på de  

 indkomstår, som erstatningen vedrører, f.eks. erstatning for  

 tabt arbejdsfortjeneste.
Det kan være tilfælde, hvor en afgift  

 til det offentlige, for hvilke der er fradragsret, først  

 efterfølgende fastsættes endeligt, med deraf følgende  

 regulering af fradraget i opgørelsen af den skattepligtige indkomst,  

 f.eks. realrenteafgift eller bidrag efter arbejdsmarkedsfondsloven.
Det kan  

 være tilfælde, hvor indholdet af en privatretlig disposition  

 først efterfølgende afklares endeligt, f.eks. ved dom eller  

 voldgift.
Og det kan være tilfælde, hvor der gives tilladelse til  

 omgørelse, eller tilfælde hvor et skatteforbehold gøres  

 gældende, jf. forslagene under § 1, nr. 23.
Under nr. 2 foreslås, at  

 skatteansættelser skal kunne gennemføres inden for de  

 almindelige ansættelsesfrister, selv om de begrundes i en vurdering af  

 grundlaget for en skatteansættelse eller et  

 fremførselsberettiget underskud, der ligger udenfor de almindelige  

 ansættelsesfrister.
Bestemmelsen gælder dog ikke i det omfang den  

 skatteansættelse, der nu foretages inden for de almindelige  

 ansættelsesfrister, beror på et skøn.
 Bestemmelsens anvendelsesområde vil typisk  

 være en vurdering af et afskrivningsgrundlag eller af grundlaget for et  

 underskud, der er fremført til fradrag vedrørende  

 efterfølgende indkomstår.
 Under nr. 3 foreslås, at der i de  

 tilfælde, hvor en ændring af en skatteansættelse har  

 afledte virkninger for skatteansættelsen af den skattepligtige for  

 andre indkomstår, kan foretages sådanne ændringer, der er  

 en direkte følge heraf, selvom de almindelige ansættelsesfrister  

 derved overskrides.
 Det kan f.eks. være tilfældet, hvor  

 skattemyndighederne inden for de almindelige ansættelsesfrister  

 forhøjer en skatteansættelse med den virkning, at en  

 skatteansættelse for indkomstår, der ligger uden for de  

 almindelige ansættelsesfrister, skal nedsættes, eller at den  

 skattepligtige indenfor de almindelige frister begærer en  

 skatteansættelse nedsat med den virkning, at en skatteansættelse  

 for indkomstår, der ligger udenfor de almindelige  

 ansættelsesfrister, skal forhøjes, f.eks.  

 spørgsmålet om hvilket indkomstår en renteudgift skal  

 henføres til.
 Under nr. 4 foreslås, at der i  

 tilfælde, hvor en ændring af en skatteansættelse  

 vedrørende den skattepligtiges ægtefælle har afledte  

 virkninger for skatteansættelsen af den skattepligtige, kan foretages  

 sådanne ændringer, der er en direkte følge heraf, selvom  

 de ordinære ansættelsesfrister derved overskrides.
Forslaget har baggrund i de særlige skatteregler for  

 samlevende ægtefæller.
Bestemmelsen vil f.eks. kunne anvendes  

 på spørgsmål om anvendelse af reglerne om medarbejdende  

 ægtefæller.
Bestemmelsen kan ikke anvendes på privatretlige  

 dispositioner mellem ægtefæller, når dispositionen ikke er  

 særligt skatteretligt regulerede.
 Under nr. 5 foreslås, at der uafhængigt  

 af de almindelige ansættelsesfrister skal kunne foretages  

 konsekvensændringer mellem interesseforbundne parter som nævnt i  

 § 3 B i skattekontrolloven i tilfælde, hvor en udenlandsk  

 skattemyndighed korrigerer en transaktion mellem sådanne parter, fordi  

 transaktionen ikke er foretaget efter markedsmæssige priser og  

 vilkår.
 Bestemmelsen svarer til den gældende bestemmelser i  

 skattestyrelseslovens § 4, stk. 2, 2. pkt., der ophæves.
Efter bestemmelsen kan skattepligtige - uafhængigt  

 af de almindelige ansættelsesfrister - få nedsat den  

 skattepligtige danske indkomst som følge af en udenlandsk  

 skattemyndigheds transfer pricing regulering vedrørende en  

 kontrolleret transaktion.
Der gives dog kun nedsættelse i det omfang de  

 danske skattemyndigheder er enige med de udenlandske skattemyndigheder i, at  

 forhøjelsen er i overensstemmelse med armslængde princippet.
Som nyt i forhold til gældende ret finder  

 bestemmelsen også anvendelse, såfremt en udenlandsk  

 skattemyndighed undtagelsesvis har nedsat den skattepligtige indkomst,  

 således at de kontrollerede transaktioner bliver på  

 armslængde vilkår.
En dansk skattemyndighed får  

 således - i det omfang skattemyndigheden er enig med den udenlandske  

 skattemyndighed - også efter udløbet af  

 ansættelsesfristerne efter den foreslåede § 34 mulighed for at  

 foretage en tilsvarende transfer pricing forhøjelse i Danmark,  

 således at »dobbelt ikke-beskatning« undgås.
 Under nr. 6 foreslås, at skattemyndighederne  

 ikke skal være bundet af de almindelige ansættelsesfrister i  

 tilfælde, hvor den skattepligtige eller nogen på dennes vegne  

 forsætligt eller groft uagtsomt har forholdt skattemyndighederne  

 ligningsrelevante oplysninger.
 Bestemmelsens anvendelse forudsætter ikke, at der er  

 begået et strafbart forhold, men at der er udvist mere end almindelig  

 uagtsomhed af den skattepligtige eller dennes repræsentant, typisk i  

 forbindelse med opfyldelse af selvangivelsespligten.
Under nr. 7 foreslås, at der lovfæstes  

 en adgang for Told- og Skattestyrelsen til generelt at tillade genoptagelse  

 af skatteansættelser i tilfælde, hvor hidtidig  

 ligningsmæssig praksis er underkendt ved en Landsskatteretskendelse  

 eller ved en dom.
Det er herved forudsat, at Told- og Skattestyrelsen som  

 hidtil udsender et særligt cirkulære, når der foreligger en  

 sådan kendelse eller dom, der efter styrelsens opfattelse skal  

 resultere i genoptagelse af skatteansættelser i tilsvarende sager.  

 Genoptagelsesadgangen består kun i det omfang, den tilsidesatte praksis  

 har fundet anvendelse ved den pågældende  

 skatteansættelse.
 I disse tilfælde vil genoptagelse kunne foretages  

 fra og med det tidligste af de indkomstår, der har været  

 prøvet i den første sag, der førte til underkendelsen af  

 hidtidig praksis.
 Under nr. 8 foreslås, at Ligningsrådets  

 revisionskompetence overfor kommunale skatteankenævn ikke skal  

 være bundet af de ordinære ansættelsesfrister.  

 Jævnligt foreligger ankenævnenes afgørelser først  

 efter udløbet af de ordinære ansættelsesfrister.
 Det er Ligningsrådets praksis, at rådet kun  

 ændre skatteankenævnskendelser, hvis de er urigtige og  

 rækker ud over den konkrete sag eller har stor provenumæssig  

 betydning.
 Under nr. 9 foreslås, at skatteministeren  

 bemyndiges til at tillade en skatteansættelse ændret som  

 følge af fejl begået af en skatteansættende myndighed.
Bestemmelsens anvendelsesområde er som udgangspunkt  

 tilfælde, hvor en skatteansættende myndighed har begået en  

 ansvarspådragende fejl.
Bestemmelsen skal således ses som et  

 alternativ til en erstatningssøgsmål ved domstolene.  

 Bestemmelsen kan kun anvendes, hvor den begåede fejl har resulteret i  

 en materielt urigtig ansættelse.
 Det er hensigten at henlægge denne kompetence til  

 told- og skatteregionerne med klageadgang til Told- og Skattestyrelsen.
 Det foreslås under § 35, stk. 2, at  

 der indføres en »bagatelgrænse«, således at undtagelserne  

 fra de almindelige ansættelsesfrister kun finder anvendelse, hvis  

 ansættelsesændringen for det enkelte indkomstår  

 indebærer en indkomstændring (brutto) på mindst 5.000 kr.,  

 det vil sige en indkomstændring før fradrag.
 Det foreslås under § 35, stk. 3, at  

 adgangen til at fravige de almindelige ansættelsesfrister skal  

 forudsætte, at den skatteansættende myndighed, respektive den  

 skattepligtige, reagerer inden for rimelig tid efter at den  

 pågældende er blevet opmærksom på det forhold, der  

 begrunder fristforlængelsen.
 Hvad der er rimelig tid må bero på en  

 bedømmelse af det enkelte forhold, hvorunder såvel sagens  

 karakter, f.eks. om der er tale om en sag, hvor der eventuelt vil blive gjort  

 strafansvar gældende, som den skattepligtiges personlige forhold,  

 f.eks. sygdom, indgår, men normalt må der skulle reageres  

 indenfor 6 måneder.
Det foreslås under § 35, stk. 4, at  

 de skatteansættende myndigheder i første instans ikke skal  

 være udelukket fra at gennemføre forhøjelser eller  

 nedsættelser af grunde som nævnt i § 35, stk. 1 som følge  

 af, at et skatteankenævn, Landsskatteretten, Ligningsrådet eller  

 de statslige told- og skattemyndigheder har truffet afgørelse om det  

 forhold, der nu er grundlag for at ændre.
Bestemmelsen finder  

 anvendelse på ansættelsesændringer, der foretages  

 såvel inden for som uden for ansættelsesfristerne efter § 34.
 Der vil administrativt blive fastsat nærmere regler  

 for de skatteansættende myndigheders adgang til at anvende denne  

 kompetence.
Til nr. 23 Til § 37 A Det foreslås, at bestemmelsen i kildeskattelovens §  

 80 om ægtefællers ret til indsigt i hinandens selvangivelse og om  

 ægtefællers ret til at klage over hinandens  

 skattenedsættelser redaktionelt flyttet til skattestyrelsesloven som §  

 37 A.
Til § 37 B Det foreslås, at der som § 37 B i  

 skattestyrelsesloven indsættes en bestemmelse til regulering af de  

 skatteretlige virkninger af et skatteforbehold.
 Et skatteforbehold er en betingelse for en privatretlig  

 disposition, hvorefter dispositionen bortfalder eller får et andet  

 indhold, hvis myndighederne tillægger dispositionen en anden  

 skatteretlig virkning end forudsat.
Det foreslås af bevismæssige grunde, at et  

 skatteforbehold kun skal tillægges skatteretlig virkning, hvis det er  

 klart, skriftligt og oplyses overfor den skatteansættende myndighed  

 senest samtidig med at myndigheden oplyses om dispositionens øvrige  

 indhold.
Dette sker normalt ved at skattemyndigheden som led i  

 ligningsarbejdet rekvirerer dokumentation for dispositionens indhold.
 Det kan ikke kræves, at skattemyndighederne på  

 forhånd tager stilling til et skatteforbehold, der endnu ikke er blevet  

 aktuelt, det vil sige før den uønskede skatteretlige virkning  

 er endeligt afgjort.
Det er lagt til grund, at et skatteforbehold kun kan  

 tillægges skattemæssig virkning, hvis det er taget senest  

 samtidig med den disposition, det er knyttet til, og skatteforbeholdet  

 utvetydigt angiver, hvilke skattemæssige virkning, der udløser  

 forbeholdet, samt hvilken privatretlig virkning det skal tillægges,  

 hvis denne skattemæssige forudsætning brister.
Det kan ikke  

 skatteretligt tillægges betydning, hvis f.eks. et skatteforbehold  

 angiver, at parterne i en aftale frit kan indgå en ny aftale med  

 oprindelig virkning, hvis skatteforbeholdet bliver aktuelt, eller hvis der i  

 skatteforbeholdet er indbygget skatteforbehold vedrørende en  

 alternativ aftale.
Det foreslås endvidere, at den  

 skatteansættende myndighed skal kunne afvise et skatteforbehold, hvis  

 skatteforbeholdet indebærer privatretlige virkninger, der ikke er klare  

 og overskuelige, f.eks. hvis dispositionen vedrører overdragelse af en  

 virksomhed, og skatteforbeholdet først bliver udløst adskillige  

 år efter overdragelsen og med den virkning, at virksomhedsoverdragelsen  

 med den efterfølgende drift skal tilbageføres.
En sådan  

 afvisning af at tillægge et skatteforbehold skattemæssig virkning  

 indebærer, at den privatretlige disposition skattemæssig  

 bestå, indtil skattemyndighederne modtager meddelelse om, at  

 dispositionen er ændret med fremtidig virkning.
Afgørelser om, hvilke skatteretlige virkninger et  

 skatteforbehold skal tillægges, påklages administrativt som andre  

 afgørelser om de skatteretlige virkninger af en privatretlig  

 disposition, det vil normalt sige til skatteankenævnet og  

 Landsskatteretten.
Et skatteforbehold, der f.eks. først gøres  

 gældende under Landsskatterettens behandling af en klage, skal ikke  

 behandles af Landsskatteretten i første instans, men af den  

 skatteansættende myndighed.
Til § 37 C Det foreslås, at der som § 37 C i  

 skattestyrelsesloven indsættes en bestemmelse til regulering af  

 adgangen til at tillade omgørelse af de skatteretlig virkninger af  

 privatretlige dispositioner.
Efter forslaget henlægges kompetencen til at give  

 tilladelse til omgørelse til skatteministeren.
Efter denne  

 bestemmelse, sammenholdt med skattestyrelseslovens § 38, kan skatteministeren  

 bestemme, hvilke statslige eller kommunale skattemyndigheder, der skal kunne  

 give tilladelse til omgørelse, og om adgangen til at klage over afslag  

 på en omgørelsesanmodning.
Det er hensigten, at skatteministeren  

 ved en ændring af sagsudlægningsbekendtgørelsen, jf.  

 senest bekendtgørelse nr. 336 af 10. juni 1998, som ændret ved  

 bekendtgørelse nr. 362 af 19. juni 1998 og bekendtgørelse nr.  

 968 af 16. december 1998, henlægger kompetencen til at tillade  

 omgørelse til den skatteansættende myndighed med klageadgang til  

 Ligningsrådet.
Det er endvidere tanken, at Ligningsrådet skal  

 kunne give generelle anvisninger for administrationen af denne  

 kompetence.
 En tilladelse til omgørelse indebærer i  

 teorien, at skattemyndighederne tillader, at en efterfølgende  

 ændring af en privatretlig disposition, der er lagt til grund for en  

 skatteansættelse, tillægges virkning for skatteansættelsen,  

 således at skatteansættelsen »bliver forkert« og må  

 ændres.
Ved § 37 C, stk. 1, nr. 1, foreslås, at  

 adgangen til omgørelse begrænses til dispositioner, der  

 primært er båret af andre hensyn end skattebesparende eller  

 skatteudskydende.
Omgørelse vil således normalt ikke kunne  

 tillades af dispositioner i form af f.eks. overdragelse af aktiver til en  

 åbenbar over- eller underkurs mellem en hovedaktionær og det af  

 denne beherskede selskab.
På den anden side vil omgørelse  

 normalt kunne tillades af dispositioner, der indebærer succession,  

 selvom successionen indebærer en skatteudskydelse, fordi en sådan  

 disposition må antages i overvejende grad at være båret af  

 andre hensyn end at udskyde skatten.
Ved § 37 C, stk. 1, nr. 2, foreslås, at  

 adgangen til omgørelse begrænses til dispositioner, hvor den  

 skattepligtige utvivlsomt ikke har forudset de skattemæssige virkninger  

 af dispositionen, og disse virkninger er væsentlige.
I kravet om  

 væsentlighed ligger ikke et krav om væsentlighed i relation til  

 den pågældende disposition, men et generelt krav om, at de  

 uforudsete skattemæssige virkninger er væsentlige.
 Ved § 37 C, stk. 1, nr. 3, foreslås, at  

 adgangen til omgørelse begrænses til tilfælde, hvor den  

 disposition, der søges omgjort, fra begyndelsen har været lagt  

 klart frem for den skatteansættende myndighed, således at der for  

 myndighederne ikke har været tvivl om dispositionens eksistens og  

 indhold.
Ved § 37 C, stk. 1, nr. 4, foreslås, at  

 adgangen til omgørelse begrænses til tilfælde, hvor de  

 privatretlige virkninger af den ændring af dispositionen, der  

 ønskes, er enkle og overskuelige, såvel for det år, hvor  

 dispositionen er foretaget, som for efterfølgende år.
Der  

 må således ikke som følge af en tilladelse til  

 omgørelse være tvivl om de afledte skattemæssige  

 virkninger af omgørelsen.
Der vil dog kunne bortses herfra, hvis en  

 manglende opfyldelse af denne betingelse vil stå i misforhold til  

 omgørelsens samlede økonomiske virkninger.
Ved § 37 C, stk. 1, nr. 5, foreslås, at  

 adgangen til omgørelse betinges af at samtlige, der vil blive  

 skatteretligt berørt af, at anmodningen om omgørelse  

 imødekommes, har tiltrådt omgørelsesanmodningen.
I det  

 omfang en skattepligtig bor i en anden kommune end den, hvor ansøgeren  

 bor, må også denne anden kommune have erklæret sig enig i  

 omgørelsen, før en tilladelse gives.
Ved § 37 C, stk. 2, foreslås, at adgangen til  

 omgørelse betinges af, at der betales et gebyr svarende til gebyret  

 for at få en bindende forhåndsbesked om egne forhold.
Forslaget  

 skal ses i lyset af, at en anmodning om omgørelse er et alternativ til  

 en bindende forhåndsbesked.
Gebyret er i 1999 på 1.500 kr. med tillæg af  

 1.500 kr. for hver 5 timers tidsforbrug udover 45 timer til sagsbehandlingen.  

 Tidsforbruget opgøres på grundlag af tidsforbruget ved  

 behandlingen af såvel omgørelsesanmodningen som de afledte  

 skatteansættelser.
Der medregnes kun tidsforbrug hos den myndighed, som  

 afgør omgørelsesanmodningen i første instans.  

 Beløbet reguleres efter § 20 i personskatteloven.
Grundgebyret skal betales, før behandlingen af  

 omgørelsesanmodningen påbegyndes.
Et eventuelt  

 tillægsgebyr skal være betalt, før anmodningen besvares.  

 Gebyret tilfalder staten, medmindre afgørelseskompetencen er henlagt  

 til kommunerne, i hvilket tilfælde gebyret tilfalder den  

 pågældende kommune.
Tilbagekaldes en anmodning om  

 omgørelse, tilbagebetales gebyrer, der er betalt.
Gebyret  

 tilbagebetales ikke, hvis omgørelse nægtes.
 Det påhviler den skattepligtige at dokumentere, at  

 betingelserne for omgørelse er opfyldte.
Til § 2 Forslaget skal ses i sammenhæng med forslaget under  

 § 1, nr. 23 (fsva. forslaget til § 37 A i  

 skattestyrelsesloven).
Til § 3 Efter statsskattelovens § 42 ligestilles det  

 offentliges krav på betaling af for lidt betalt skat med  

 erstatningskrav, og sådanne erstatningskrav tillægges  

 udpantningsret.
Kan skattemyndigheden og den skattepligtige ikke enes om  

 kravets størrelse, skal det indbringes for domstolene til  

 afgørelse.
 Det foreslås, at bestemmelsen ophæves ud fra  

 den betragtning, at det offentlige også uden en sådan  

 særlig lovhjemmel ville kunne få medhold ved domstolene i et krav  

 om erstatning for det tab, der er forbundet med, at en skattepligtig  

 forsætligt eller uagtsomt har bevirket, at den skattepligtige er blevet  

 skatteansat for lavt, og dermed ikke har opfyldt lovens krav om betaling af  

 skat, typisk ved at afgive en urigtig selvangivelse.
Til § 4 Efter § 39 A i ejendomsvurderingsloven, skal den enkelte  

 kommune yde det eller de vurderingsråd, der foretager vurderingen af  

 ejendommene i kommunen, bistand af kontormæssig art.
 Det foreslås, at skatteministeren skal kunne  

 godkende at kommuner, der ønsker at gå sammen om at løse  

 denne opgave, etablere fælleskommunal administration om  

 sekretariatsbetjeningen.
Det er en forudsætning for en godkendelse, at der  

 foreligger en anmodning fra de kommunalbestyrelser, der ønsker at  

 indgå i samarbejdet.
Skatteministeren vil således ikke af egen  

 drift kunne bestemme, at der skal etableres en fælleskommunal  

 administration.
Den enkelte kommunalbestyrelse afgør selv, om den vil  

 indgå i et samarbejde.
 Det er endvidere en forudsætning, at de  

 vurderingsråd, der skal sekretariatsbetjenes af fællesskabet,  

 accepterer den fælles sekretariatsbetjening.
Den fælleskommunale administration vil fysisk kunne  

 placeres uden for en deltagende kommune.
Men det forventes, at der som  

 minimum i hver enkelt kommune bibeholdes en serviceenhed, der kan vejlede  

 borgerne på vurderingsområdet.
 Det er en forudsætning for en godkendelse, at der er  

 udarbejdet en plan for organisationen af fællesskabet, og at de  

 deltagende kommuner er enige om fordeling og financiering af udgifterne ved  

 den fælles administration.
 Det er endvidere en forudsætning for en godkendelse,  

 at etableringen af den fælleskommunale administration ikke  

 medfører væsentlige merudgifter for statskassen.
 Ved afgørelsen af, om en godkendelse skal gives,  

 vil skatteministeren kunne tillægge det betydning, om en  

 ansøgende kommune allerede samarbejder med andre kommuner på  

 andre områder, således at en godkendelse vil medføre  

 unødigt komplicerede samarbejdsrelationer for borgere og staten.
Fremgangsmåden ved ansøgning om etablering af  

 en fælleskommunal administration vil være, at  

 kommunalbestyrelserne i de kommuner, der ønsker at deltage, lader  

 udarbejde udkast til en aftale herom.
Dette udkast til en aftale sendes til  

 udtalelse i Skatteministeriet.
Når Skatteministeriets udtalelse  

 foreligger, udarbejder kommunerne den endelige aftale, der forelægges  

 de deltagende kommunalbestyrelser til godkendelse.
Herefter sendes aftalen  

 til skatteministeren med anmodning fra de deltagende kommunalbestyrelser om  

 tilladelse til etablering af den fælleskommunale administration.
 Det forventes, at en godkendelse af fælleskommunal  

 sekretariatsbetjening af vurderingsråd vil blive givet for en  

 årrække, men med mulighed for forlængelse.
 De kommunalbestyrelser, der indgår i samarbejdet,  

 har ansvaret for at informere borgerne om det etablerede samarbejdet.
Skatteministeren vil kunne tilbagekalde en godkendelse af  

 fælleskommunal administration, hvis skatteministeren skønner, at  

 forudsætninger for godkendelsen ikke opfyldes.
En sådan  

 tilbagekaldelse af en godkendelse vil kunne have væsentlige  

 administrative konsekvenser for de deltagende kommuner, hvorfor en  

 tilbagekaldelse skal ske med et passende varsel, der normalt ikke er på  

 under ½ år.
Til § 5 Ændringen er en konsekvensændring som  

 følge af forslaget under § 1, nr. 20 om justering og  

 objektivering af fristreglerne i skattestyrelsesloven.
Til § 6 Efter gældende ret finder de almindelige  

 ansættelsesfrister i skattestyrelsesloven også anvendelse  

 på bidragsopgørelser.
 Der er med den foreslåede henvisning til  

 skattestyrelseslovens § 34 alene tale om konsekvensændringer, jf.  

 forslaget under § 1, nr. 20.
En ændring af en skatteansættelse kan have  

 afledede virkninger for den skattepligtiges bidragsopgørelse.
I de  

 tilfælde, hvor ændringen af skatteansættelsen foretages  

 efter udløbet af de almindelige ansættelsesfrister, gives der  

 efter det foreslåede 3. pkt., hjemmel til at foretage  

 konsekvensændringer i bidragsopgørelsen.
I den omvendte situation, hvor en ændret  

 bidragsopgørelse bevirker en ændring af skatteansættelsen,  

 er der hjemmel til at gennemføre konsekvensændringen i den under  

 § 1, nr. 20 foreslåede § 35, stk. 1, nr. 1 i  

 skattestyrelsesloven.
Der er således symmetri mellem adgangen til  

 ændring af den skattepligtige indkomst som følge af en  

 ændring af bidragsgrundlaget og omvendt.
Til § 7 Forslagene er af redaktionel karakter.
Til § 8 Det foreslås, at loven træder i kraft den 1.  

 juli 1999, og at lovforslaget som udgangspunkt tillægges virkning fra  

 ikrafttrædelsestidspunktet.
 Ophævelsen af skattestyrelseslovens § 4 har dog ikke  

 virkning for genoptagelsesanmodninger, der er  indgivet til den statslige  

 told- og skatteforvaltning før lovens ikrafttræden, samt for  

 genoptagelsesanmodninger vedrørende indkomstår før 1997,  

 jf. stk. 3.
 De dele af lovforslaget, der i øvrigt  

 vedrører behandling af klager eller anmodninger, har virkning for  

 klager eller anmodninger, der indgives efter lovens ikrafttræden, jf.  

 stk. 4.
 Skattestyrelseslovens § 21 A, § 34 og § 35, som affattet  

 ved § 1, nr. 11 og 20, har virkning for skatteansættelser, der  

 foretages vedrørende indkomståret 1997 og følgende  

 indkomstår, jf. stk. 5. Efter gældende ret udløber de  

 ordinære ansættelsesfrister vedrørende indkomståret  

 1997 tidligst med udgangen af indkomståret 2000. Dertil kommer, at  

 formueskatten er ophævet fra og med indkomståret 1997.
 Skattestyrelseslovens § 35, stk. 1, nr. 7, har dog  

 virkning for praksis, der er underkendt ved en Landsskatteretskendelse eller  

 en dom, der er afsagt efter lovens ikrafttræden.  

 Skatteansættelser for indkomstår før 1997 kan kun  

 genoptages efter § 35, stk. 1, nr. 7, hvis eventuelle afledte  

 konsekvensændringer af genoptagelsen for skatteansættelser af den  

 skattepligtige eller dennes ægtefælle for samme eller andre  

 indkomstår gennemføres.
 Skattestyrelseslovens § 37 B som affattet ved  

 § 1, nr. 23 har virkning for skatteforbehold, der tages efter lovens  

 ikrafttræden, jf. stk. 6.
 Det foreslås under stk. 7, at forslaget om at  

 ophæve § 42 i statsskatteloven ikke tillægges virkning for  

 sager, der er rejst overfor den skattepligtige efter denne bestemmelse  

 før lovens ikrafttræden.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om skattemyndighedernes organisation og opgaver m.v.  

 (skattestyrelsesloven), jf. lovbekendtgørelse nr. 526 af 3. juli 1998,  

 som ændret ved § 5 i lov nr. 910 af 16. december 1998, § 3 i lov nr.  

 911 af 16. december 1998 og § 3 i lov nr. 1051 af 23. december 1998,  

 foretages følgende ændringer:
 1. I § 1 indsættes som stk. 3:
» § 3. - - - Stk. 2-3. - - - Stk. 4. Agter den kommunale skattemyndighed at foretage  

 en skatteansættelse på et andet grundlag end det, der er  

 selvangivet, herunder tilfælde, hvor behørig selvangivelse ikke  

 foreligger, eller agter den kommunale skattemyndighed at ændre en  

 skatteansættelse, skal den skattepligtige underrettes skriftligt derom.  

 Den skattepligtige skal samtidig underrettes om, at skatteansættelsen  

 vil blive foretaget som varslet, hvis den skattepligtige ikke over for  

 skattemyndigheden fremkommer med en begrundet skriftlig eller mundtlig  

 udtalelse imod skatteansættelsen inden en nærmere angiven frist.  

 Har den skattepligtige ikke udtalt sig inden fristens udløb, kan  

 skattemyndigheden foretage skatteansættelsen i overensstemmelse med  

 forslaget uden yderligere underretning.
Har den skattepligtige udtalt sig  

 inden fristens udløb, skal der gives skriftlig underretning om  

 skatteansættelsen (kendelse).
 2. I § 3, stk. 4, 1. pkt., ændres »at ændre en  

 skatteansættelse« til: »at ændre den del af grundlaget  

 for en skatteansættelse, der skal selvangives«.
 3. I § 3, stk. 4, 2. pkt., indsættes efter »en nærmere angiven frist«: », der ikke må være på mindre end 15 dage,  

 regnet fra skrivelsens datering«.
Stk. 5. - - - § 4. Den kommunale skattemyndighed kan genoptage en  

 skatteansættelse, når den skattepligtige fremlægger nye  

 oplysninger, som kan medføre en ændret skatteansættelse.  

 Begæringen om genoptagelse skal indgives inden 3 år efter  

 udløbet af det pågældende indkomstår.
Hvis den  

 skattepligtiges indkomstår ikke er sammenfaldende med  

 kalenderåret, regnes fristen fra udløbet af det år, som  

 indkomståret træder i stedet for.
Stk. 2. Skatteministeren kan tillade, at en  

 genoptagelsesanmodning som nævnt i stk. 1, 1. pkt., der  

 fremsættes skriftligt efter udløbet af fristen i stk. 1, 2.  

 pkt., imødekommes, når forholdene i særlig grad taler  

 derfor.
En genoptagelsesanmodning som nævnt i 1. pkt., der  

 fremsættes af en skattepligtig omfattet af skattekontrollovens § 3 B  

 som følge af en udenlandsk skattemyndigheds forhøjelse  

 vedrørende en kontrolleret transaktion, skal altid  

 imødekommes.
 4. § 4 ophæves.
Stk. 3. I tilfælde, hvor en genoptagelsesanmodning  

 imødekommes efter stk. 1 og 2, kan skattemyndighederne uanset § 35  

 foretage sådanne reguleringer af skatteansættelser for andre  

 indkomstår, som er en direkte følge af den begærede  

 ansættelsesændring.
En genoptagelsesanmodning, der er  

 imødekommet efter stk. 2, kan ikke tilbagekaldes.
 Stk. 4. Reglerne i kapitel 3 anvendes tilsvarende,  

 når den kommunale skattemyndighed har givet afslag på en  

 begæring efter stk. 1.
 § 5. Skatteankenævnene behandler efter reglerne i §§ 21, § 21  

 A og 22 klager over de kommunale skattemyndigheders afgørelser som  

 nævnt i § 2.
 5. I § 5 ændres »og § 22« til: », § 22 og § 24«.
§ 12 A.
Told- og skatteforvaltningen foretager  

 skatteansættelser af indkomst for juridiske personer bortset fra  

 dødsboer. § 3, stk. 4 og 5, § 4, stk. 1, § 21, stk. 3, 1.-4. pkt., og  

 § 38 finder tilsvarende anvendelse.
Afgørelser i 1. instans efter 1.  

 pkt. og afslag på en genoptagelsesanmodning efter § 4, stk. 1,  

 vedrørende juridiske personer bortset fra dødsboer  

 påklages til Landsskatteretten.
 6. I § 12 A, 2. pkt., udgår: »§ 4, stk. 1,«.
 7. § 12 A, 3. pkt., affattes således:
» § 20. Landsskatteretten behandler efter reglerne i §§ 23-30 klager  

 over afgørelser truffet af skattemyndighederne.
 8. I § 20, stk. 1, ændres »skattemyndighederne« til: »de lokale  

 skattemyndigheder, vurderingsråd, skyldråd og told- og  

 skatteforvaltningen«.
Stk. 2. Landsskatteretten består af en  

 retspræsident, et antal retsformænd samt 28 andre medlemmer.  

 Folketinget vælger 11 medlemmer, og skatteministeren beskikker 17  

 medlemmer.
Herudover beskikker skatteministeren til afgørelse af  

 klager efter § 29 a i lov om registreringsafgift af  

 motorkøretøjer m.v. 2 medlemmer, hvoraf det ene skal  

 repræsentere bilbranchen og det andet være indstillet af  

 Færdselsstyrelsen.
 9. I § 20, stk. 2, 3. pkt., indsættes  

 efter »Færdselsstyrelsen«: », samt på  

 samme måde en suppleant for hver af disse medlemmer«.
Stk. 3-8. - - - § 21. - - - Stk. 2-3. - - - 10. § 21, stk. 4, 2. pkt., affattes således:
Stk. 4. Skatteankenævnets afgørelser  

 træffes ved kendelse.
Skatteankenævnet er uanset klagens indhold  

 berettiget til at ændre ansættelsen i sin helhed.
» Stk. 5. - - - § 21 A.
Ved klage over den kommunale skattemyndigheds afslag  

 på en anmodning efter § 4, stk. 1, om genoptagelse af en  

 skatteansættelse kan skatteankenævnet vælge, hvis klageren  

 er enig deri og genoptagelse findes berettiget, at genoptage  

 skatteansættelsen i stedet for at pålægge den kommunale  

 skattemyndighed at genoptage skatteansættelsen.
 11. § 21 A ændres »§ 4, stk. 1,« til:  

»§ 34, stk. 2, eller § 35 «.
 § 22. Skatteankenævnet kan efter anmodning fra klageren  

 genoptage en sag om ansættelse af indkomst, når der  

 forelægges nævnet oplysninger, som ikke tidligere har været  

 fremme under sagen, og det skønnes, at de nye oplysninger ville have  

 medført et væsentligt ændret udfald af sagen, hvis de  

 havde foreligget tidligere.
 Stk. 2. Skatteankenævnet kan imødekomme en  

 ansøgning om genoptagelse, selv om betingelserne i stk. 1 ikke er  

 opfyldt, hvis nævnet skønner, at særlige  

 omstændigheder taler derfor.
 12. I § 22, stk. 1, indsættes som 2. pkt.:
» 1)	Fristen efter § 34, stk. 2, jf. § 35, for fremsættelse af en  

 anmodning om genoptagelse.
 2)	Fristen efter § 25, stk. 1, for indgivelse af klage over  

 skatteankenævnets afgørelse til Landsskatteretten, eller inden  

 Landsskatterettens behandling af sagen er afsluttet.
 3)	Fristen efter § 31, stk. 3, for indbringelse af sagen for  

 landsretten, eller inden landsrettens behandling af sagen er afsluttet.
4)	Fristen for indbringelse af landsrettens dom for Højesteret,  

 eller inden Højesterets behandling af sagen er afsluttet.« 13. I § 22, stk. 2, indsættes efter »hvis nævnet skønner,  

 at«: »ganske «.
 § 23. Landsskatteretten påkender klager over  

 afgørelser af:
 1)	Spørgsmål om skatteansættelse af indkomst efter §  

 2, nr. 1, jf. § 5, § 14, stk. 4, og § 19, stk. 1.
 14. I § 23, stk. 1, nr. 1, indsættes efter »§ 5,«: »§ 12 A, jf. §  

 38, stk. 3, «.
2)-6) - - - Stk. 2. - - - 15. § 24, stk. 1, affattes således:
§ 24. Skatteansættelser af indkomst kan påklages,  

 når den klageberettigede mener, at » 1)	den pågældende ikke er skattepligtig efter lovgivningens  

 regler om indkomstskat til staten, 2)	ansættelsen er ugyldig på grund af formelle fejl, 3)	den skattepligtiges indkomst er ansat forkert eller 4)	den skattepligtiges indkomstskat er beregnet forkert.
Stk. 2. - - - 1)	At den pågældende ikke er skattepligtig efter reglerne  

 om indkomstskat til staten.
 2)	At skatteansættelsen er ugyldig på grund af formelle  

 fejl.
 3)	At indkomsten er ansat forkert.
 4)	At indkomstskatten er beregnet forkert.
5)	At skatteansættelsen er uvirksom, fordi det afledte skattekrav  

 var forældet på tidspunktet for skatteansættelsens  

 foretagelse.« § 25. - - - Stk. 2-3. - - - Stk. 4. Ved fremsendelsen af klagen betales en afgift  

 på et grundbeløb på 400 kr.
Det nævnte  

 grundbeløb reguleres efter personskattelovens § 20. Hvis  

 afgiftsbeløbet ikke følger med klagen og heller ikke indbetales  

 inden en frist, som Landsskatteretten fastsætter, betragtes klagen som  

 bortfaldet.
I så fald bortfalder også afgiften.
Den indbetalte  

 afgift tilbagebetales til klageren, når denne får helt eller  

 delvis medhold i klagen af Landsskatteretten eller ved en  

 efterfølgende domstolsprøvelse af Landsskatterettens  

 afgørelse.
Afgiftsbeløbet kan ikke forlanges tilbagebetalt,  

 når klagen afvises, når klagen trækkes tilbage, eller  

 når klagen indbringes for domstolene efter § 31, stk. 1, 2. pkt.
 16. § 25, stk. 4, 6. pkt., affattes således:
» § 28. Landsskatteretten afgør de indkomne klager ved en  

 kendelse.
Ved klage over en skatteansættelse eller en ejendomsvurdering  

 er Landsskatteretten, uanset klagens indhold, berettiget til at påkende  

 ansættelsen eller vurderingen i sin helhed.
 17. § 28, stk. 1, 2. pkt., affattes således:
» Stk. 2. - - - § 30. - - - Stk. 2. - - - Stk. 3. Hvis en part begærer syn og skøn,  

 udsætter Landsskatteretten behandlingen af sagen, indtil klageren efter  

 modtagelsen af skønserklæringen meddeler Landsskatteretten,  

 hvorvidt klagen opretholdes.
I samme periode er 6-måneders-fristen i §  

 31, stk. 1, 2. pkt., suspenderet.
 18. I § 30, stk. 3, 2. pkt., ændres »§ 31, stk. 1, 2. pkt.« til: »§ 31, stk. 2 «.
Stk. 4. - - - 19. Overskriften til kapitel 4 affattes således:
Kapitel 4 Særlige bestemmelser »Kapitel 4 Ansættelsesfrister« 20. § 34 og § 35 affattes således:
 § 34. Ingen kan samtidig være medlem af eller  

 stedfortræder i et skatteankenævn, Ligningsrådet eller  

 Landsskatteretten.
 »§ 34. Den kommunale skattemyndighed, told- og  

 skatteforvaltningen og Ligningsrådet kan ikke afsende varsel som  

 nævnt i § 3, stk. 4, om foretagelse eller forhøjelse  

 af en skatteansættelse senere end den 1. maj i det 4. år efter  

 indkomstårets udløb.
 Stk. 2. Ønsker en skattepligtig at få  

 ændret sin skatteansættelse, skal den skattepligtige senest 3  

 år efter udløbet af det pågældende indkomstår  

 fremlægge nye oplysninger, der kan begrunde ændringen.
Stk. 3. De i stk. 1 nævnte myndigheder kan ikke af  

 egen drift foretage en ansættelse af den indkomst eller den  

 ejerboligværdi, der skal lægges til grund for en  

 skatteansættelse, efter den 1. august i det 4. år efter  

 indkomstårets udløb.
Fristen kan dog forlænges efter  

 anmodning fra den skattepligtige, i det omfang den skattepligtige  

 påviser, at det vil være forbundet med uforholdsmæssige  

 vanskeligheder for denne at varetage sine interesser i sagen inden for  

 fristen.
Den skatteberegning, der er en følge af ansættelsen,  

 skal, hvis beregningen foretages efter udløbet af fristen, foretages  

 inden rimelig tid, efter at ansættelsen er foretaget.
 Stk. 4. For skattepligtige omfattet  af § 3 B i  

 skattekontrolloven udløber fristerne efter stk. 1 og 3 for så  

 vidt angår de kontrollerede transaktioner først i det 6.  

 år efter indkomstårets udløb.
 Stk. 5. Er den skattepligtiges indkomstår ikke  

 sammenfaldende med kalenderåret, regnes fristerne fra udløbet af  

 det år, som indkomståret træder i stedet for.
§ 35. Skattemyndighederne kan ikke afsende varsel om  

 forhøjelse af en ansættelse, jf. § 3, stk. 4, 1. pkt., efter den  

 1. maj i det 4. år efter indkomstårets udløb.
En varslet  

 forhøjelse af en skatteansættelse skal være foretaget  

 senest den 1. august i det 4. år efter indkomstårets  

 udløb, medmindre en anmodning fra den skattepligtige om udskydelse af  

 denne frist er imødekommet.
Hvis den skattepligtiges indkomstår  

 ikke er sammenfaldende med kalenderåret, regnes fristen fra  

 udløbet af det kalenderår, som indkomståret træder i  

 stedet for.
For skattepligtige omfattet af skattekontrollovens § 3 B  

 udløber fristerne i 1.-3. pkt., for så vidt angår de  

 kontrollerede transaktioner, i det 6. år efter indkomstårets  

 udløb.
 § 35. Uanset fristerne i § 34 kan en skatteansættelse  

 foretages eller ændres, såvel efter anmodning fra den  

 skattepligtige som efter skattemyndighedernes bestemmelse, i følgende  

 tilfælde:
 1)	I det omfang skatteansættelsen er en følge af, at der  

 efter indkomstårets udløb er indtrådt en ændring i  

 grundlaget for opgørelsen af den indkomst eller den  

 ejerboligværdi, der skal lægges til grund for  

 skatteansættelsen.
 2)	I det omfang skatteansættelsen skyldes en ændret  

 bedømmelse af grundlaget for en skatteansættelse eller et  

 fremførselsberettiget underskud for indkomstår, der ligger  

 udenfor fristerne efter § 34, og skatteansættelsen foretages inden for  

 fristerne efter § 34 og ikke beror på et skøn.
 Stk. 2. Uanset fristen i stk. 1 kan skattemyndighederne  

 ændre en skatteansættelse på punkter, hvor det  

 efterfølgende viser sig, at den forpligtelse eller erhvervelse, som er  

 lagt til grund for en foretagen skatteansættelse, giver anledning til  

 en højere skatteansættelse.
 3)	I det omfang skatteansættelsen er en følge af en  

 skatteansættelse af den skattepligtige vedrørende et andet  

 indkomstår.
 4)	I det omfang skatteansættelsen er en følge af en  

 skatteansættelse af en ægtefælle, hvormed den  

 skattepligtige var samlevende ved indkomstårets udløb, jf. § 4 i  

 kildeskatteloven, vedrørende samme eller et andet  

 indkomstår.
Stk. 3. Er der efter udløbet af fristen i stk. 1  

 konstateret ændringer i grundlaget for en ansættelse, kan  

 skattemyndighederne ved ansættelsen for et senere indkomstår  

 lægge disse ændringer til grund.
Dette gælder dog ikke i  

 det omfang, hvori ansættelsen som nævnt.
 Stk. 4. Hvis den skattepligtige eller nogen på dennes vegne  

 forsætligt eller groft uagtsomt har bevirket, at skattemyndighederne  

 har foretaget en ansættelse på et urigtigt eller  

 ufuldstændigt grundlag, regnes fristen i stk. 1 fra det tidspunkt, hvor  

 skattemyndighederne kom i besiddelse af tilstrækkelige oplysninger til  

 at foretage en korrekt ansættelse.
 Stk. 5. Når en ansættelse er påklaget,  

 anvendes stk. 1 ikke på forhøjelser vedrørende det  

 påklagede forhold. i stk. 1 beror på et skøn.
 5)	I det omfang skatteansættelsen er en følge af en  

 udenlandsk skattemyndigheds ændring vedrørende en kontrolleret  

 transaktion, jf. § 3 B i skattekontrolloven, således at priser og  

 vilkår vedrørende den kontrollerede transaktion bliver i  

 overensstemmelse med, hvad der kunne være opnået, hvis  

 transaktionen var afsluttet mellem uafhængige parter.
 6)	I det omfang skatteansættelsen er en følge af, at den  

 skattepligtige eller nogen på dennes vegne forsætligt eller groft  

 uagtsomt har bevirket, at skattemyndighederne har foretaget en  

 skatteansættelse på et urigtigt eller ufuldstændigt  

 grundlag.
7)	I det omfang skatteansættelsen er en følge af, at  

 hidtidig praksis er endeligt underkendt ved en Landsskatteretskendelse eller  

 ved en dom, og den centrale told- og skatteforvaltning har bestemt, at  

 skatteansættelser af andre, der er foretaget under anvendelse af denne  

 praksis, kan genoptages.
I disse tilfælde kan genoptagelse foretages  

 fra og med det indkomstår, der har været til prøvelse i  

 den første sag, der resulterede i underkendelsen af praksis.
 8)	I det omfang skatteansættelsen består i, at  

 Ligningsrådet efter § 19 tilsidesætter en afgørelse  

 truffet af et skatteankenævn.
 9)	I det omfang skatteministeren tillader, at skatteansættelsen  

 ændres som følge af fejl begået af en  

 skatteansættende myndighed.
 Stk. 2. En ansættelse kan kun foretages efter stk.  

 1, hvis den indebærer en indkomstændring på mindst 5.000  

 kr.
 Stk. 3. En ansættelse kan kun foretages efter stk.  

 1, hvis den varsles af myndighederne eller genoptagelsesanmodning  

 fremsættes af den skattepligtige inden rimelig tid efter at den  

 skatteansættende myndighed, henholdsvis den skattepligtige, er kommet  

 til kundskab om det forhold, der begrunder fravigelsen fra fristerne i § 34.  

 § 34, stk. 3, 3. pkt., finder tilsvarende anvendelse.
Stk. 4. Et punkt i en skatteansættelse kan  

 ændres af de grunde, der er nævnt i stk. 1, af en  

 skatteansættende myndighed, selvom skatteankenævnet,  

 Landsskatteretten eller Ligningsrådet tidligere har truffet  

 afgørelse om punktet.« 21. Før § 36 indsættes:
»Kapitel 4 A Særlige bestemmelser« § 36. De lokale og statslige skattemyndigheder kan ikke  

 træffe afgørelse i sager, som er nævnt i § 2, i det omfang  

 Ligningsrådet eller Landsskatteretten har taget stilling til sagen ved  

 kendelse.
 Stk. 2. Ligningsrådet kan ikke træffe  

 afgørelse i sager, som er nævnt i § 2, i det omfang  

 Landsskatteretten har taget stilling til sagen ved kendelse.
 22. Efter § 36 indsættes:
» 23. Efter § 37 indsættes:
 »§ 37 A. Ægtefæller eller forhenværende  

 ægtefæller har hver især ret til ved henvendelse til den  

 kommunale skattemyndighed at få oplyst indholdet af  

 ægtefællens selvangivelse og skatteansættelsen af denne for  

 indkomstår, hvori de var ægtefæller og samlevende.
 Stk. 2. Ægtefæller eller forhenværende  

 ægtefæller kan hver især klage over skatteansættelsen  

 af den anden ægtefælle for indkomstår, hvori de var  

 ægtefæller og samlevende.
§ 37 B.
Er en privatretlig disposition betinget af, at  

 dispositionen tillægges nærmere angivne skatteretlige virkninger  

 (skatteforbehold), tillægges skatteforbeholdet kun virkning for en  

 skatteansættelse, hvis det er skriftligt og oplyst overfor den  

 skatteansættende myndighed senest samtidig med, at skattemyndigheden  

 oplyses om dispositionens øvrige indhold.
 Stk. 2. Den skatteansættende myndighed kan afvise  

 at tillægge et skatteforbehold virkning for en skatteansættelse,  

 hvis de privatretlige virkninger af skatteforbeholdet ikke er klare og  

 overskuelige.
§ 37 C.
I det omfang en skatteansættelse hviler på en  

 privatretlig disposition, kan skatteministeren tillade, at en  

 efterfølgende ændring af dispositionen tillægges virkning  

 for skatteansættelsen (omgørelse), hvis følgende  

 betingelser er opfyldt:
 1)	Dispositionen må ikke i overvejende grad have været  

 båret af hensyn til at spare eller udskyde skatter eller  

 afgifter.
 2)	Dispositionen skal utvivlsomt have haft utilsigtede  

 skattemæssige virkninger, der er væsentlige.
 3)	Dispositionen skal have været lagt klart frem.
 4)	De privatretlige virkninger af den ændring af dispositionen,  

 der ønskes tillagt oprindelig skattemæssig virkning, skal  

 være enkle og overskuelige.
 5)	At alle, der skatteretligt vil blive berørt af en tilladelse  

 til omgørelse, tiltræder omgørelsesanmodningen.
Stk. 2. For at få behandlet en anmodning om  

 omgørelse skal der betales et gebyr af samme størrelse som det,  

 der efter § 20 B, jf. § 20 A, stk. 1, skal betales for at få en  

 bindende forhåndsbesked om egne forhold.
Gebyret som nævnt i § 20  

 B, stk. 2, skal betales samtidig med indgivelse af  

 omgørelsesanmodningen.
Et betalt gebyr tilbagebetales, hvis  

 anmodningen trækkes tilbage.
§ 2 I lov om opkrævning af indkomstskat samt kommunal og amtskommunal  

 ejendomsværdiskat for personer m.v. (kildeskat), jf.  

 lovbekendtgørelse nr. 735 af 10. oktober 1998, som ændret ved §  

 2 i lov nr. 838 af 2. december 1998, lov nr. 913 af 16. december 1999, § 9 i  

 lov nr. 1026 af 23. december 1998 og § 2 i lov nr. 1033 af 23. december 1998,  

 foretages følgende ændring:
§ 80. Samlevende ægtefæller har ret til at blive gjort  

 bekendt med hinandens selvangivelser i udfyldt stand, forinden de indsendes  

 til ligningsmyndigheden.
Hver ægtefælle kan ved henvendelse til  

 ligningsmyndigheden begære oplysning om indholdet af selvangivelsen og  

 om skatteansættelsen for indkomstår, i hvilke de er  

 samlevende.
 1. § 80 ophæves.
 Stk. 2. Enhver af ægtefællerne kan i  

 overensstemmelse med de regler, der i øvrigt gælder herom, klage  

 over den anden ægtefælles ansættelse eller over, at  

 ansættelse ikke har fundet sted.
§ 3 I lov nr. 149 af 10. april 1922 om indkomstskat til staten  

 (statsskatteloven), med senere ændringer, foretages følgende  

 ændring:
§ 42. Foruden at ifalde bødeansvar er den, der kendes  

 skyldig i et forhold, der falder ind under § 41, forpligtet til at  

 efterbetale den for lidet erlagte skat.
Lignende forpligtelse til at  

 efterbetale for lidet erlagt skat - eventuelt med dennes dobbelte  

 beløb, jf. herved § 40 - påhviler enhver, om hvem det oplyses,  

 at han ikke har været beskattet af sin fulde indkomst uden hensyn til,  

 om den pågældende har indgivet selvangivelse eller ikke.  

 Størrelsen af det skattebeløb, der skal efterbetales, bliver i  

 mangel af mindelig overenskomst at fastsætte ved domstolene.  

 Beløbet kan inddrives ved udpantning.
For de i § 2, nr. 5 nævnte  

 skattepligtige foretages udpantningen for erstatningsbeløbet hos  

 vedkommende selskab eller forening, og for et dødsbos vedkommende er  

 boet ansvarlig for beløbet.
 1. § 42 ophæves.
§ 4 I lov om vurderings af landets faste ejendommen, jf.  

 lovbekendtgørelse nr. 810 af 10. september 1996, som ændret ved  

 § 12 i lov nr. 1098 af 29. december 1997 og § 9 i lov nr. 426 af 26. juni  

 1998, foretages følgende ændring:
§ 39 A.
Kommunerne yder vurderingsrådene bistand af  

 kontormæssig art.
Skatteministeren fastsætter de nærmere  

 regler herfor.
 1. I § 39 A indsættes som stk. 2:
»Stk. 2. Skatteministeren kan godkende, at den i stk. 1  

 nævnte bistand til vurderingsrådene af kontormæssig art  

 ydes af to eller flere kommuner i fællesskab.« § 5 I lov om beskatning af dødsboer (dødsboskatteloven), jf.  

 lovbekendtgørelse nr. 703 af 28. september 1998, som ændret ved  

 § 9 i lov nr. 910 af 16. december 1998, foretages følgende  

 ændring:
§ 87. - - - Stk. 2. Skattekravet skal fremsættes over for den,  

 der hæfter for skattekrav mod afdøde, senest 3 måneder  

 efter modtagelsen af en opgørelse over afdødes eller et  

 uskiftet bos aktiver og passiver på dødsdagen, medmindre der  

 foreligger et forhold som nævnt i § 35, stk. 4, i skattestyrelsesloven.  

 I de i § 58, stk. 1, nr. 2, nævnte tilfælde skal kravet dog  

 fremsættes over for den efterlevende ægtefælle senest 3  

 måneder efter modtagelsen af meddelelsen om, at boet er udleveret i  

 medfør af § 22 i lov om skifte af dødsboer, medmindre der  

 foreligger et forhold som nævnt i § 35, stk. 4, i skattestyrelsesloven.  

 Overholdes fristen ikke, bortfalder ansvaret for betaling af skatten.
 1. I § 87, stk. 2, ændres to steder »§ 35, stk. 4« til: »§ 35,  

 stk. 1, nr. 6 «.
Stk. 3.-5. - - - § 6 I lov om en arbejdsmarkedsfond, jf. lovbekendtgørelse nr. 728 af 7.  

 oktober 1998, som ændret ved § 4 i lov nr. 838 af 2. december 1998 og §  

 1 i lov nr. 1033 af 23.december 1998, foretages følgende  

 ændring:
§ 15. - - - 1. § 15, stk. 2, affattes således:
Stk. 2. For bidragspligtige efter § 7, stk. 1 og 2,  

 finder skattestyrelseslovens § 4, stk. 1, og § 35, stk. 1, tilsvarende  

 anvendelse for begæring om genoptagelse, henholdsvis de statslige told-  

 og skattemyndigheders afsendelse af varsel om forhøjelse af en  

 bidragsopgørelse.
Afgørelser efter 1. pkt. kan påklages  

 efter reglerne i § 16. En ændring af en bidragsopgørelse som  

 nævnt i 1 pkt. kan, uanset fristreglerne i skattestyrelseslovens §§ 4  

 og 35, lægges til grund ved en konsekvensændring af den  

 bidragspligtiges skattepligtige indkomst.
Hvis ændringen af  

 bidragsopgørelsen påklages, kan ændringen i den  

 skattepligtige indkomst efter anmodning fra den bidragspligtige afvente  

 udfaldet af den administrative klage.
» Stk. 3.-5. - - - § 7 I lov nr. 1106 af 29. december 1997 om ændring af  

 skattestyrelsesloven, skattekontrolloven, selskabsskatteloven,  

 fondsbeskatningsloven, afskrivningsloven, kulbrinteopkrævningsloven og  

 lov om kommunal indkomstskat (Statens overtagelse af selskabsligningen)  

 foretages følgende ændringer:
§ 9. - - - 1. I § 9, stk. 4, ændres to steder »§ 38, stk. 2« til: »§ 38,  

 stk. 3 «.
Stk. 2-3. - - - 2. I § 9, stk. 4, 2. pkt., ændres »stk. 1« til: »§ 38, stk.  

 3, 1. pkt., «.
Stk. 4. Såfremt enighed om en aftale som  

 nævnt i skattestyrelseslovens § 38, stk. 2, ikke kan opnås, kan  

 skatteministeren eller den, ministeren bemyndiger dertil, for tiden indtil  

 30. juni 2002 pålægge kommunen i nærmere angivet omfang at  

 udføre ligning af juridiske personer bortset fra dødsboer med  

 dertil hørende administrative opgaver.
Eventuelt vederlag efter § 38,  

 stk. 2, 2. pkt., for opgaver pålagt efter stk. 1 aftales mellem  

 kommunen og skatteministeren eller den, ministeren bemyndiger dertil.
