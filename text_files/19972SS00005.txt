Beretning afgivet af Miljø- og  

 Planlægningsudvalget den 26. juni 1998 Beretning om olieforureningen i de danske farvande I forbindelse med Folketingets behandling af lovgivningen  

 om eksklusive økonomiske zoner i foråret 1996 fremsendte  

 miljø- og energiministeren en af Miljøstyrelsen udarbejdet  

 handlingsplan mod olie- og kemikalieforurening af havet dateret 5. februar  

 1996. Handlingsplanen indeholder en gennemgang af, hvilke initiativer der vil  

 blive taget fra dansk side såvel nationalt som internationalt for at  

 nedbringe den skibsbaserede forurening af havet med olie og kemikalier.
De  

 fleste af disse tiltag er allerede gennemført eller  

 påbegyndt.
 Miljø- og Planlægningsudvalget  

 drøftede handlingsplanen i løbet af foråret 1996, ligesom  

 udvalget i løbet af 1996 og 1997 har stillet en række  

 spørgsmål til miljø- og energiministeren og  

 forsvarsministeren til såvel mundtlig som skriftlig besvarelse.
Miljø- og energiministeren har fremsendt et notat  

 af 10. februar 1998 om gennemgang af håndteringen af olieforureningen i  

 de danske farvande.
Notatet er optrykt som bilag til denne beretning.
 Miljø- og energiministeren har over for udvalget tilkendegivet  

 følgende:
Indledning Regeringen tillægger indsatsen mod olie- og  

 kemikalieforurening høj prioritet, hvorfor der de seneste år er  

 taget en række initiativer.
Regeringen har bl.a. i februar 1996  

 fremlagt en handlingsplan mod olie- og kemikalieforurening af havet.
 Ministeren har i den forbindelse særlig peget  

 på følgende indsatser, idet en nøjere gennemgang og  

 uddybning findes i det optrykte bilag:
 At udgiften til strandrensning efter olieforurening er faldet siden  

 1995. I 1995 brugte staten og kommunerne omkring 4 mio. kr., i 1996 omkring 2  

 mio. kr., og i 1997 er brugt omkring 1,4 mio. kr.
 At en undersøgelse over antal olieindsmurte fugle i perioden  

 1984-1995 viser, at der er sket et fald i antal olieindsmurte fugle i  

 Østersøen og i Kattegat, mens der ikke er konstateret et  

 tilsvarende fald i Skagerrak og Nordsøen.
 At antal meldinger til Søværnets Operative Kommando over  

 observerede olieforureninger i danske farvande i de sidste 5-10 år  

 på trods af en stigende skibsfart har ligget nogenlunde konstant  

 på ca. 400 om året, jf. nedenstående skema.
1989 1990 1991 1992 1993 1994 1995 1996 319 345 454 356 320 354 405 393 Med henblik på at give udvalget mulighed for  

 løbende at følge udviklingen på området har  

 ministeren oplyst, at han årligt med udgangspunkt i tilgængeligt  

 statistisk materiale vil give en orientering om såvel udgiften til  

 strandrensning som antal meldinger om olieforurening m.v.
Eksklusive økonomiske zoner Med henblik på at forbedre mulighederne for at  

 håndhæve de internationale havmiljøregler vedtog  

 Folketinget i 1996 indførelsen af en eksklusiv økonomisk zone  

 på 200 sømil.
Med ændringerne blev det sikret, at det blev  

 muligt at udstrække håndhævelsen betydeligt.
Styrket beredskab og flyovervågning For at styrke og effektivisere den eksisterende  

 bekæmpelsesindsats er driftansvaret for den operative bekæmpelse  

 af olieforurening pr. 1. januar 1996 overført til forsvaret.  

 Miljøstyrelsens skibe og udstyr er samtidig overført.
I  

 forlængelse heraf er driftansvaret for flyovervågningen af de  

 danske farvande pr. 1. januar 1998 ligeledes overført til forsvaret.  

 Vedrørende omfanget af flyovervågningen kan det oplyses, at  

 flyovervågning af de danske og tilstødende farvande startede i  

 1989 som et treårigt forsøg, baseret på leje af 300  

 flytimer i et privat selskab.
Ved afslutningen af perioden blev  

 flyovervågningen videreført med en ny treårig  

 forsøgsperiode.
Dette niveau er i 1995 øget med 50 pct. til 450  

 timer.
Med overførslen af driftsansvaret for den  

 miljømæssige flyovervågning af de danske farvande til  

 forsvaret pr. 1. januar 1998 er antallet af flyovervågningstimer steget  

 til et niveau svarende til 1000 timer årligt med traditionelt  

 propelfly.
Indtil forsvarets nye overvågningsfly er operativt, vil der  

 blive fløjet 450 timer årligt med det civilt chartrede propelfly  

 og 275 timer årligt med forsvarets Gulfstream III fly.
Når det  

 nye overvågningsfly af Challenger typen er operativt, vil der blive  

 fløjet 500 timer jetfly årligt.
Ifølge de foreliggende oplysninger anvender  

 Tyskland, Sverige og Norge samt Holland en radar af typen SLAR (Side Looking  

 Airborne Radar) i forbindelse med deres havmiljøovervågning.
Ved  

 anskaffelsen af det nye Challenger fly vil forsvaret indkøbe en radar  

 af typen Syntetisk Apertur Radar (SAR). Denne radar, som i forhold til SLAR  

 rækker længere, kan fungere fra større højde og med  

 en væsentlig bedre opløsningsevne, hvilket medfører en  

 forøget detaljeringsgrad.
Ud over SLAR anvender de fleste af vore  

 nabolande ultraviolet og infrarød scanner.
Tilsvarende udstyr af  

 nyeste generation anskaffes til Challenger flyet.
 Det vurderes derfor, at den fremtidige  

 flyovervågning med Challenger vil være på mindst samme  

 kvalitetsmæssige niveau som den vore nabolande udfører p.t.
Med de timer der i dag anvendes til flyovervågning  

 dækker Danmark i dag havområdet 22 gange.
Når forsvarets  

 nye overvågningsfly er fuldt operationelt, vil Danmarks havområde  

 blive dækket ca. 70 gange, og dermed være på niveau med det  

 svenske (78), det polske (71) og det tyske (69).
 Endvidere har forsvarsministeren oplyst over for udvalget,  

 »Ved at benytte forsvarets midler til den miljømæssige  

 flyovervågning opnås en synergieffekt, idet flyvåbnets  

 eksisterende støttestruktur sammen med forsvarets døgnbemandede  

 hovedkvarter med et velfungerende og entydigt kommando- og kontrolsystem vil  

 være i stand til at absorbere det udvidede opgavekompleks.
 Hertil kommer, at forsvarets fly kan udøve  

 politimyndighed til søs«.
Nordsøen som særligt beskyttet område En betydelig del af forureningen i de danske farvande  

 skyldes udtømninger i Skagerrak og Nordsøen fra lastolietanke  

 m.v.
På den baggrund har regeringen gennem længere tid arbejdet  

 for inden for FN's maritime organisation (IMO) at få udpeget  

 Nordsøen til et særligt beskyttet område (Special Area).  

 Med udgangspunkt i miljøministrenes beslutninger på  

 Nordsø-konferencen i Esbjerg i 1995 lykkedes det i efteråret  

 1997 at få Nordsøen udpeget til Special Area.
Vedtagelsen  

 betyder, at det pr. 1. februar 1999 bliver totalt forbudt at udlede selv  

 mindre, ubetydelige mængder olie i Nordsøen.
Et forbud der i  

 høj grad også vil lette kontrollen i havområdet.
 De danske erfaringer med Østersøen som  

 Special Area har vist, at der sker et fald i antallet af ulovlige  

 udledninger, som igen giver sig udslag i et konstateret fald i antal  

 olieindsmurte fugle.
Østersøen På Helsingsforskommissionens 19. møde den  

 23.- 27. marts 1998 blev det besluttet, at der fra den 1. januar 2000  

 indføres regler for tvungen aflevering af alt affald i havn  

 (skibsgenereret affald). Endvidere blev det besluttet at indføre »no  

 special fee«-systemet i Østersøområdet fra den 1. januar  

 2000. I begyndelsen vil systemet kun omfatte olieaffald fra skibenes  

 maskinrum (maskinslop).
Udvidelse af Danmarks søterritorium Regeringen vil fremsætte lovforslag, hvorefter  

 Danmarks søterritorium udvides fra 3 til 12 sømil.
Obligatoriske kontrol- og meldesystemer I 1997 blev der indført et EU-meldesystem for skibe  

 med miljøfarlig last, hvorefter sådanne skibe skal melde deres  

 sejlads til Søværnets Operative Kommando.
Søfartsstyrelsen foretager en generel kontrol af  

 skibe i havne.
De danske myndigheder kan endvidere anmode andre EU-lande om  

 at lave ekstra kontrol af mistænkte skibe, hvis de sejler ind i en  

 EU-havn.
De danske myndigheder kan på tilsvarende vis blive anmodet om  

 at udføre ekstra kontrol af mistænkte skibe.
Betaling af oprydningsforanstaltninger ved olieforureninger Såfremt det vides, hvilket skib der er årsag  

 til en eventuel forurening, følger det af havmiljøloven, at  

 udgifter til beredskabs- eller bekæmpelsesforanstaltninger, der er  

 afholdt i forbindelse med overtrædelsen, skal bæres af skibes  

 ejer.
Det kan endvidere pålægges skibet ejer at stille sikkerhed  

 for de nævnte udgifter, ligesom der er hjemmel til at tilbageholde  

 skibet, indtil sikkerhed er stillet.
 I tilfælde, hvor myndighederne ved hjælp af  

 olieprøver kan dokumentere, at olieudslippet stammer fra et lastet  

 tankskib, er der mulighed for at indbringe sagen for den internationale fond  

 for erstatning af skader ved olieforurening (OIPC-fonden) for derigennem at  

 opnå dækning for udgifter i forbindelse med beredskabs- eller  

 bekæmpelsesforanstaltninger.
Sikring af de nødvendige modtagefaciliteter Med henblik på at tilskynde skibsfarten til at  

 benytte de landbaserede faciliteter er det vigtigt, at der findes  

 tilstrækkelige modtagefaciliteter i havnene, og at de fungerer  

 effektivt, så ekspeditionerne sker hurtigst muligt.
På baggrund  

 af en rapport fra et udvalg med de berørte parter har miljø- og  

 energiministeren den 3. december 1997 orienteret Miljø- og  

 Planlægningsudvalget om kapacitetsspørgsmålet.
 Konklusionen er, at der i almindelighed er  

 tilstrækkelig modtagekapacitet i de danske havne, men at erfaringer  

 viser, at en del af skibenes spildolie ikke landsættes i danske havne.  

 På den baggrund er havnemodtageudvalget bl.a. blevet bedt om at komme  

 med et forslag til, hvorledes der kan ske en reduktion af olieforureningen  

 fra skibe i transit.
 Med henblik på at udbygge indsatsen mod  

 olieforureningen har ministeren bl.a. peget på  

 iværksættelsen af følgende initiativer:
Obligatorisk aflevering Danmark vil i EU-sammenhæng arbejde for obligatorisk  

 aflevering af olieaffald fra skibe, og for at der i EU indføres et  

 afgiftssystem, der giver skibene det mindst mulige incitament til at foretage  

 udledninger af olieaffald til havmiljøet, nemlig »no special  

 fee«-systemet.
Dette system er allerede indført i Danmark.
Østeuropa I anden international sammenhæng bl.a. via de danske  

 øst-støttemidler vil Miljøstyrelsen endvidere  

 fortsætte indsatsen i Østeuropa med at etablere nye eller  

 forbedre gamle modtageanlæg.
I den østlige del af  

 Østersøen inden for rammerne af  

 Østersøkommissionen er der færdiggjort  

 feasibility-studier vedrørende etablering af modtagefaciliteter og  

 udarbejdelse af »Waste Management Plans« i de større havne i Polen,  

 Rusland og de baltiske stater.
Det forventes, at der i eller omkring år  

 2000 vil være modtagefaciliteter i St.
Petersborg, Tallin, Riga,  

 Ventspils og Szczecin og muligvis i flere havne i østlandene.
Styrket håndhævelse Miljø- og energiministeren har over for udvalget  

 oplyst, at der i slutningen af 1997 er taget kontakt til Justitsministeriet  

 med henblik på at vurdere muligheden for at indføre  

 administrative bøder i forbindelse med ulovlige olieudledninger til  

 søs samt ved manglende olie-, last- og affaldsjournal.
I den  

 forbindelse vil muligheden for at øge det nuværende  

 domstolsskabte bødeniveau blive vurderet.
Hertil kommer en  

 undersøgelse af mulighederne for at oprette en miljøfond, der  

 udgøres af en procentsats af de indkrævede bøder, samt at  

 indføre øvrige sanktioner i tillæg til  

 bødestraffen.
Ministeren har endvidere over for udvalget givet tilsagn  

 om at vurdere det eksisterende samarbejde mellem relevante myndigheder i  

 forbindelse med efterforskning, opklaring og rejsning af straffesager med  

 henblik på at undersøge, om samarbejdet fungerer optimalt og med  

 henblik på at vurdere ændringer heraf.
I den forbindelse vil  

 effektiviteten af anvendte efterforskningsmetoder, herunder muligheden for  

 inddragelse af nye metoder også blive vurderet.
 Miljø- og energiministeren har endelig over for  

 udvalget givet tilsagn om at styrke det allerede igangværende regionale  

 samarbejde omkring opklaring og straf af ulovlige olieudledninger.
 Udvalgets tilkendegivelser:
Generelt Den overordnede målsætning er at styrke  

 indsatsen for bekæmpelse af olieforurening af de danske farvande,  

 således at den danske indsats som minimum bringes på niveau med  

 vore nabolandes.
Der skal ske en ansvarsmæssig og administrativ  

 styrkelse af hele området.
Udvalget opfordrer regeringen til i lyset af  

 de kommende forsvarsforligsforhandlinger, og med respekt af det  

 nuværende forsvarsforlig, at arbejde for at overføre ansvaret  

 for udøvelsen af maritim miljøovervågning og  

 håndhævelse samt maritim forureningsbekæmpelse og  

 strandrensning fra Miljø- og Energiministeriet til  

 Forsvarsministeriet.
Udvalget har med tilfredshed noteret sig, at miljø-  

 og energiministeren med udgangspunkt i tilgængeligt statistisk  

 materiale vil give en årlig orientering om såvel udgiften til  

 strandrensning som antal meldinger om olieforurening m.v.
Endvidere  

 ønsker udvalget en årlig redegørelse for  

 bekæmpelsen af olieforureningen i de danske farvande, samt i vore  

 nabolande.
Overvågning Der er i udvalget enighed om, at aktivitetsniveauet for flyovervågningen skal stige til et  

 niveau, der sikrer, at flyovervågningen kan udføres på  

 mindst samme kvalitetsmæssige niveau og forholdsmæssige omfang,  

 som i vore nabolande, at forsvarets nye inspektionsfly udrustes med  

 overvågningsudstyr, der sikrer, at miljøopgaven kan  

 udføres på mindst samme kvalitetsmæssige niveau som i vore  

 nabolande, og at det eksisterende overvågningsudstyr til Gulfstreamflyene  

 skal modificeres inden den 1. november 1998, at lægge vægt på at der opnås en  

 synergieffekt ved benyttelsen af forsvarets forskellige enheder til  

 miljømæssig flyovervågning.
 Et flertal (Venstres, Det Konservative Folkepartis,  

 Dansk Folkepartis, Centrum-Demokraternes og Kristeligt Folkepartis medlemmer  

 af udvalget) ønsker, at der løbende foretages en vurdering af  

 muligheden for også at anvende private fly til overvågningen af  

 de danske farvande.
Nordsøen som særligt beskyttet område Udvalget har noteret sig udpegningen af Nordsøen  

 som et særligt beskyttet område (Special Area). Udvalget  

 forventer, at udpegningen vil få samme effekt som udpegningen af  

 Østersøen som særligt beskyttet område specielt for  

 farvandet mellem Skagen og Hvide Sande.
Østersøen Udvalget har med tilfredshed noteret sig resultaterne af  

 Helsingforskommissionens 19. møde den 23.-27. marts 1998 og  

 støtter regeringens arbejde med at styrke beskyttelsen af  

 Østersøen.
Udvidelsen af Danmarks søterritorium Udvalget er enig i, at der fremsættes lovforslag,  

 hvorefter Danmarks søterritorium udvides fra 3 til 12 sømil.  

 Udvalget opfordrer regeringen til at fremsætte lovforslaget i  

 folketingsåret 1998-99. Lovforslaget vil betyde, at udenlandske skibe  

 vil blive omfattet af de mere vidtgående indgrebsmuligheder, der er  

 på søterritoriet end der er i de eksklusive økonomiske  

 zoner.
Obligatoriske kontrol- og meldesystemer Udvalget har noteret sig indførelsen af et  

 EU-meldesystem for skibe med miljøfarlig last samt muligheden for at  

 foretage ekstra kontrol af mistænkte skibe, hvis de sejler ind i en  

 EU-havn.
Udvalget opfordrer regeringen til at arbejde for at sikre en  

 forbedring af meldesystemet, således at skibe, som er i transit,  

 også omfattes af ordningen.
Modtage-faciliteter Udvalget opfordrer regeringen til at arbejde for, at der  

 iværksættes følgende initiativer for danske  

 havne:
 Tilvejebringelse af tilstrækkelig kapacitet til modtagelse af  

 al spildolie i de danske havne.
 Indførelse af et havneafgiftssystem, der udvider »no special  

 fee«-systemet, således at al spildolie kan afleveres uanset  

 mængden inden år 2000.
 Der laves klare regler om procedurer for modtagelse af olieholdigt  

 spildevand.
 Iværksættelse af en informationskampagne om de danske  

 havnes modtageordninger herunder om hvad de kan, om pris samt om hvad der  

 kræves for at bruge ordningerne.
 Ministeren bedes oversende udvalget resultaterne på  

 dette inden den 1. november 1998.
Endvidere opfordres miljø- og energiministeren til  

 at overveje, om der bør etableres faciliteter til modtagelse af  

 spildolie fra skibe i transit.
Ministeren bedes oversende udvalget  

 konklusionerne på overvejelserne inden den 1. oktober 1998.
Et mindretal (Venstres og Det Konservative  

 Folkepartis medlemmer af udvalget) mener, at det bør overvejes om det  

 på sigt kan blive nødvendigt at yde tilskud til den skitserede  

 modtageordning.
Evt. tilskud bør gives på basis af dokumenterede  

 modtagne mængder olie.
EU Et flertal (udvalget med undtagelse af Dansk  

 Folkepartis og Enhedslistens medlemmer) støtter arbejdet i  

 EU-sammenhæng med at gøre aflevering af skibsbaseret affald  

 obligatorisk, samt at der som afgiftssystem indføres »no special  

 fee«-systemet.
Østeuropa Udvalget støtter Miljøstyrelsens arbejde med  

 via de danske øst-støttemidler at etablere nye eller forbedre  

 gamle modtageanlæg i Østeuropa, herunder arbejde inden for  

 Helsingforskommissionen med dette.
Efterforskning Udvalget ønsker at efterforskningsarbejdet bringes  

 op på niveau med vores nabolande, herunder specielt analysedelen.  

 Udvalget er tilfreds med miljø- og energiministerens tilsagn om at  

 undersøge effektiviteten af de hidtil anvendte efterforskningsmetoder  

 (fingeraftryksmetoden, EuroCrude samt backtracking) og finder det vigtigt, at  

 muligheden for inddragelse af nye metoder også bliver vurderet.  

 Udvalget ønsker en undersøgelse af muligheden for at anvende  

 biologiske bekæmpelsesmetoder.
Udvalget ønsker, at disse  

 undersøgelser afsluttes inden den 1. november 1998, og at  

 konklusionerne på undersøgelserne oversendes til udvalget.
Søværnets Operative Kommando (SOK) Udvalget mener, at der skal etableres et system, som giver  

 de personer, som rapporterer til SOK om olieudslip, en tilbagemelding om,  

 hvad der er foretaget.
Håndhævelse Udvalget har noteret sig, at miljø- og  

 energiministeren har taget kontakt til Justitsministeriet med henblik  

 på at sikre en styrket håndhævelse på området.  

 Udvalget er utilfreds med, at der kun i meget få tilfælde er  

 anlagt sag mod olieforurenere af de danske farvande.
 Udvalget ønsker, at statens juridiske og  

 efterforskningsmæssige ekspertise styrkes på  

 olieforureningsområdet, således at mulighederne for at  

 strafforfølge olieforurenerne forbedres.
 Udvalget har endvidere med tilfredshed noteret sig  

 miljø- og energiministerens tilsagn om at styrke det allerede  

 igangværende regionale samarbejde omkring opklaring og straf af  

 ulovlige olieudledninger.
Administrative bøder Der er i udvalget enighed om at støtte  

 undersøgelsen af muligheden for at indføre administrative  

 bøder i forbindelse med ulovlige olieudledninger til søs samt  

 ved manglende eller mangelfulde olie-, last- og affaldsjournaler.
 Et mindretal (Socialdemokratiets, Socialistisk  

 Folkepartis, Det Radikale Venstres og Enhedslistens medlemmer af udvalget)  

 ønsker, at niveauet for de administrative bøder  

 fastsættes på et niveau, som svarer til det tyske.
 Udvalget opfordrer til, at der nedsættes en  

 lovforberedende arbejdsgruppe med deltagelse af Miljø- og  

 Energiministeriet og Justitsministeriet, der skal fremkomme med konkrete  

 løsningsforslag til en sikring af, at olieforurening i de danske  

 farvande bliver håndhævet strafferetligt, og at de  

 pågældende bliver draget effektivt til ansvar.
Et flertal (Socialdemokratiets, Socialistisk  

 Folkepartis, Det Radikale Venstres, Enhedslistens og Kristeligt Folkepartis  

 medlemmer af udvalget) mener at arbejdet bør resultere i en  

 ændring af havmiljølovgivningen, så det bliver muligt at  

 opkræve administrative bøder.
Udvalget opfordrer regeringen til  

 at fremsætte lovforslag herom inden udgangen af folketingsåret  

 1998-99.
 Udvalget støtter miljø- og energiministerens  

 undersøgelse af muligheden for at indføre øvrige  

 sanktioner i tillæg til bødestraffen.
Domstolenes bødestørrelse Udvalget mener, at det hidtidige niveau for bøder,  

 med en bødestørrelse på 2000 kr. til 5000 kr. for  

 overtrædelse af havmiljøloven, er alt for lavt.
Udvalget  

 ønsker, at bødestørrelsen hæves væsentligt.  

 Udvalget pålægger regeringen at iværksætte de  

 nødvendige initiativer til at sikre dette inden udgangen af  

 folketingsåret 1998-99.
 Et mindretal (Venstres, Det Konservative  

 Folkepartis og Dansk Folkepartis medlemmer af udvalget) ser hellere, at  

 domstolenes bødeniveau bliver hævet, frem for at der  

 indføres administrative bøder.
Udgifterne til strandrensning Et mindretal (Venstres, Det Konservative  

 Folkepartis og Dansk Folkepartis medlemmer af udvalget) ønsker, at  

 staten overtager alle udgifter til strandrensning i forbindelse med olie- og  

 kemikalieforurening af de danske strande.
Bilag til beretning om olieforurening i de danske  

 farvande MILJØ- OG ENERGIMINISTERIET Den 10. februar 1998 I.
Indledning I forbindelse med Folketingets behandling af lovgivningen  

 om eksklusive økonomiske zoner i foråret 1996 fremsendte  

 miljø- og energiministeren en af Miljøstyrelsen udarbejdet  

 handlingsplan mod olie- og kemikalieforurening af havet, dateret 5. februar  

 1996. Handlingsplanen indeholder en gennemgang af hvilke initiativer, der vil  

 blive taget fra dansk side såvel nationalt som internationalt for at  

 nedbringe den skibsbaserede forurening af havet med olie og kemikalier.
De  

 fleste af disse tiltag er allerede gennemført eller  

 påbegyndt.
 Folketingets Miljø- og Planlægningsudvalg  

 drøftede handlingsplanen i løbet af foråret 1996, ligesom  

 udvalget i løbet af 1996 og 1997 både stillede en række  

 spørgsmål til ministeren og indkaldte ministeren til nogle  

 samråd med henblik på drøftelse og vurdering af indsatsen  

 mod olieforurening af havet.
Der er såvel nationalt som internationalt sket en  

 række fremskridt hen imod en mere effektiv indsats mod olieforurening  

 af havet.
Det drejer sig såvel om den forebyggende indsats gennem en  

 styrkelse af det internationale regelsæt - udpegning af Nordsøen  

 som særligt område - som en styrkelse af beredskabs- og  

 overvågningsindsatsen af de danske og tilstødende farvande  

 gennem for eksempel overførslen af det statslige indsatsberedskab til  

 Forsvaret i løbet af 1996 og en forøgelse af  

 miljøflyovervågningen, som ligeledes er overført til  

 Forsvaret fra den 1. januar 1998.
Der vil i løbet af det næste års tid  

 blive fulgt op på en række beslutninger, der vil få stor  

 indflydelse på tilrettelæggelsen - og effektiviteten - af den  

 danske indsats mod olieforurening af havet.
Det drejer sig især om  

 beslutningen i FN's Søfartsorganisation (IMO) om med virkning fra  

 februar 1999 at udpege Nordsøen som et særligt område,  

 hvor udtømning af olie til havet er forbudt samt om den  

 forestående danske udvidelse af det danske søterritorium fra 3  

 til 12 sømil, som sammen med etableringen af de eksklusive  

 økonomiske zoner på 200 sømil yderligere vil forbedre de  

 danske muligheder for håndhævelse af de danske og internationale  

 regler om olieforurening af havet.
 De fleste olieforureninger i danske farvande skyldes  

 ulovlige udtømninger fra lastolietanke og fra skibenes maskinrum eller  

 slopolietanke foretaget af skibe i transit gennem Skagerrak og  

 Nordsøen, som ikke vil anløbe en dansk havn.
En effektiv indsats for at stoppe disse ulovlige  

 udtømninger må derfor i høj grad tages på  

 internationalt niveau.
Der findes også allerede i dag et omfattende  

 samarbejde herom i en række internationale, såvel globale som  

 regionale og bilaterale, konventioner og aftaler m.v.
Det internationale  

 samarbejde omfatter såvel regelsættet mod olieforurening af havet  

 som beredskabs- og overvågningsaktiviteter, herunder også  

 miljøflyovervågning.
Danmark er aktivt engageret i det  

 internationale samarbejde på disse områder.
 En yderligere indsats mod olieforurening må tage  

 udgangspunkt i en vurdering af alle de elementer, der er afgørende for  

 en samlet indsats, såvel nationalt som internationalt, mod  

 olieforurening af havet, dvs.
det internationale og nationale regelgrundlag modtagefaciliteter til spildolieaffaldet overvågning af skibsfartens overholdelse af bestemmelserne håndhævelse af bestemmelser, herunder  

 gennemførelse af evt. straffe- og erstatningssager Hertil kommer beredskabet til bekæmpelse af  

 olieforurening af havet og af kysterne samt den faktiske indsats med  

 bekæmpelse af olieforureningen på havet samt strandrensning af  

 den olie, der driver i land.
II.
Olieforureningens karakter Omfang Det er ikke muligt at sætte eksakte tal på de  

 mængder olie der ulovligt udledes i danske farvande årligt.
Af  

 samme grund er det ikke muligt at give et nøjagtigt bud på  

 udviklingstendenserne.
På den anden side er det dog muligt at belyse  

 problemets karakter med nogle eksempler, som trods alt indirekte siger noget  

 om antal og fordeling af olieforureninger, samt antyder en  

 udviklingstendens.
 Statens og kommunernes udgifter til strandrensning efter  

 olieforurening - hvor staten refunderer halvdelen af udgifterne - er faldet  

 siden 1995. I 1995 brugte staten og kommunerne omkring 4 mio. kr., i 1996  

 omkring 2 mio. kr., og i 1997 er der brugt omkring 1,4 mio. kr.
 Desuden viser en nylig undersøgelse over antal  

 olieindsmurte fugle i perioden 1984-1995, at der er sket et fald i antal  

 olieindsmurte fugle i Østersøen og i Kattegat, mens der ikke er  

 konstateret et tilsvarende fald i Skagerrak og Nordsøen.
 Endelig har antallet af meldinger til  

 Søværnets Operative Kommando over observerede olieforureninger i  

 danske farvande i de sidste 5-10 år på trods af en stigende  

 skibstrafik ligget nogenlunde konstant på ca. 400 om året.
 I 1996 var der ca. 100 meldinger fra Mærsk om meget  

 små olieudslip fra boreplatforme, ca. 20 meldinger fra  

 grundstødte skibe, hvor der kunne være fare for olieudslip, samt  

 ca. 15 meldinger om ilanddrevet olie på Vestkysten, hvor der blev  

 foretaget strandrensning af de lokale myndigheder.
 Resten af meldingerne, det vil sige over halvdelen af alle  

 meldinger, omfattede enten let olie/diesel, der fordamper eller  

 mudder/alger/strømskel, hvor der altså ikke var tale om  

 olie.
Disse tal viser, at de foranstaltninger, der er  

 iværksat i Danmark og i samarbejde med andre lande omkring  

 Østersøen og Nordsøen for at modvirke olieforureninger,  

 rent faktisk har haft en præventiv virkning.
Der forekommer dog stadig  

 en række ulovlige udtømninger af olie især i  

 Nordsøen og hermed også forureninger af Vestkysten.
Effekter Oliespild på havet truer havmiljøet, herunder  

 såvel økologisk vigtige områder og fiskeriet som  

 områder udlagt til rekreation og turisme.
Indsatsen mod olieforurening  

 af havet har derfor til formål, at begrænse olieforureningens  

 indvirkning på naturen, herunder fuglelivet samt dens negative  

 indflydelse på turismen.
Råolie og de forskellige olieprodukter  

 omfatter vidt forskellige komponenter med vidt forskellige egenskaber  

 både i forhold til deres farlighed og i forhold til den nedbrydning som  

 finder sted i havet.
Desuden påvirker olie dyr og planter i havet ved  

 dels at indsøle og kvæle dem, dels ved at udøve en  

 giftvirkning, som kan være øjeblikkelig ved høje  

 oliekoncentrationer eller for eksempel medføre ændringer i  

 adfærd og fødeoptagelse ved lavere koncentrationer.
Fugle er mere udsatte end andre dyregrupper ved  

 olieforurening.
Hos havfugle danner fjerdragten et effektivt vandskyende og  

 varmeisolerende lag.
Når en fugl kommer i berøring med olie,  

 ødelægges dette beskyttende lag.
Fjerene klistrer sammen.
En  

 olieplet på størrelse med en femkrone er om vinteren nok til at  

 nedsætte varmeisoleringen, så fuglen dør.
Havfuglene kan  

 også få indre skader ved at optage olien med olieforurenet  

 føde eller ved at pudse en olietilsølet fjerdragt.
Skaderne er  

 ofte så store, at fuglene kun har ringe chance for at overleve.
Fugledød i danske farvande forårsaget af  

 olieforurening registreres næsten udelukkende i vinterhalvåret  

 fra oktober til april, hvor betydelige dele af Nordeuropas dykandebestande  

 overvintrer i danske farvande.
Forureningen rammer først og fremmest  

 edderfugl, sortand, fløjlsand og havlit.
Og der er ingen klar  

 sammenhæng mellem mængden af olie og antallet af fugle der  

 omkommer.
Der er ikke eksempler på at en bestand af danske ynglefugle  

 er blevet udryddet på grund af olieforurening, men selv ved mindre  

 olieforureninger kan betydelige dele af mindre bestande af danske vandfugle  

 blive ramt og således blive sat alvorligt tilbage i mange år.
Et andet område, hvor olieforurening er meget  

 iøjnefaldende er når større eller mindre  

 oliemængder driver ind på badestrande.
Umiddelbart forringer det  

 strandens anvendelsesmuligheder indtil der er sket en rensning af det  

 forurenede område.
Dette kan selvsagt have en indflydelse på den  

 rekreative udnyttelse af et område og dermed dets potentielle  

 værdi som turistattraktion.
Når olie tilføres naturen fra naturlige eller  

 menneskeskabte kilder starter der en række fysisk-kemiske  

 ændringer af olien, som ofte under et kaldes »weathering«.
Processerne  

 omfatter ud over mikrobiel nedbrydning: opløsning, spredning,  

 fordampning, emulgering og bundfældning.
Da olie ofte er meget  

 komplekse blandinger, og da indholdet af de forskellige komponenter varierer  

 meget fra olietype til olietype, vil nedbrydningen og omdannelsen også  

 variere meget, og dermed også effekterne på havmiljøet.  

 Desuden afhænger effekterne af tidspunktet på året, den  

 geografiske placering, vejrliget m.v.
Den vigtigste proces til fjernelse af olie i  

 havmiljøet er uden tvivl den mikrobielle nedbrydning.
Igen er der  

 forskel på den hastighed hvormed de forskellige oliekomponenter  

 nedbrydes.
Ligesom en række omgivelsesfaktorer spiller ind, for  

 eksempel skal der være ilt samt næringssalte til stede.
Der er  

 eksempler på, at steder som jævnligt udsættes for  

 olieforurening dér starter nedbrydningen også hurtigere, idet  

 der er en tilvænnet bakteriepopulation til stede.
Sammenfattende kan man sige, at olie i naturen kan  

 forårsage alvorlige skader på dyr og planter, og ofte har en  

 meget iøjnefaldende indvirkning på havfugle.
Badestrande kan  

 også rammes af olieforurening med et muligt fald i  

 turistindtægter til følge.
Der vil dog hurtigt starte en  

 omdannelse og nedbrydning af oliebestanddelene, og ofte kan en olieforurening  

 ikke umiddelbart ses efter få år.
Der er dog også eksempler  

 på, at olie har ligget tilbage i op til 10 år efter en  

 forurening.
 Lavvandede områder, som om sommeren er meget  

 produktive og hjemsted for fiskeyngel, er yderst sårbare over for  

 olieforurening, og især må det ikke undervurderes, at de danske  

 farvande om vinteren huser store bestande af især dykænder,  

 på et tidspunkt hvor fugle er yderst følsomme over for  

 olieforurening.
III.
Indsatsen mod olieforurening af havet - forebyggende indsats.
Regelgrundlaget Ifølge havmiljøloven er der et totalt forbud  

 mod udtømning af olie på søterritoriet, det vil sige 3  

 sømil fra kysten.
I Østersøen har der ligeledes  

 været et forbud mod udtømning af olie siden 1983 da  

 området blev godkendt af FN's Søfartsorganisation (IMO) som et  

 særligt havområde med hensyn til udledning af olie.
 I efteråret 1997 lykkedes det ligeledes  

 Nordsølandene at få godkendt Nordsøen som et  

 særligt havområde med hensyn til udledning af olie, hvorefter  

 olieudtømning i Nordsøen vil være forbudt fra den 1.  

 februar 1999.
I juli 1996 indførtes en eksklusiv økonomisk  

 zone omkring Danmark.
Det betyder, at vi kan håndhæve de  

 internationale miljøbeskyttelsesregler helt ud til 200 sømil  

 fra land over for udenlandske skibe.
Før etablering af zonen, kunne  

 miljøreglerne kun håndhæves på søterritoriet  

 svarende til 3 sømil fra kysten.
Der pågår i øjeblikket et  

 lovforberedende arbejde under Udenrigsministeriet med henblik på en  

 udvidelse af Danmarks søterritorium fra 3 sømil til 12  

 sømil.
En eventuel udvidelse vil medføre, at mulighederne for  

 at håndhæve danske miljøbeskyttelsesregler kan  

 udstrækkes til 12 sømil.
 Med de nye regler om forbud mod udledning af olie i  

 Nordsøen sammenholdt med de forbedrede  

 håndhævelsesmuligheder, som den økonomiske zone og en  

 eventuel 12 sømilgrænse giver, er der etableret et samlet  

 forebyggende regelsæt mod udtømning af olie i farvandene omkring  

 Danmark, og en forbedring af håndhævelsen heraf.
Modtagefaciliteter Regelgrundlaget Når skibene ikke længere må  

 udtømme olie i havet må der selvfølgelig skabes mulighed  

 for, at skibene kan aflevere spildolien i havnene.
Det vil sige der må  

 være modtagefaciliteter i alle danske havne og i havnene omkring  

 Østersøen og Nordsøen.
De danske regler om modtagelse af olieaffald fra skibe  

 bygger på MARPOL-konventionen (FN's konvention om forebyggelse af  

 forurening fra skibe) og Østersø-konventionen om beskyttelse af  

 havmiljøet i Østersøområdet.
Ifølge  

 reglerne skal der i alle havne etableres en ordning til modtagelse af  

 olierester fra maskinrummets rendestene, samt en ordning for modtagelse af  

 olieblandet ballast- og tankskyllevand i havne med et nærmere angivet  

 transportmønster.
Endvidere stilles der i lovgivningen krav om, at  

 modtageordningerne under hensyn til det normale anløb af havnen skal  

 have tilstrækkelig kapacitet til at opfylde behovet for aflevering uden  

 at skibene forsinkes unødigt.
Standarden af modtagefaciliteter 1. Danmark Som en opfølgning på miljø- og  

 energiministerens handlingsplan mod olie- og kemikalieforurening af havet  

 (februar 1996), blev der nedsat et udvalg under Miljøstyrelsen, der  

 skulle undersøge, hvordan man kunne motivere skibene til i  

 større udstrækning at aflevere olieaffald til havnenes  

 modtagefaciliteter.
Et af »modtageudvalgets« anbefalede tiltag var at etablere  

 et overordnet billede af, hvilke mængder og typer af olieaffald, der  

 faktisk kan modtages i de danske havne.
I november 1997 afsluttedes dette  

 projekt med en rapport over modtagekapaciteten for 76 danske havne.
 Nu foreligger der således en dokumentation for  

 modtagekapaciteten i havnene, men ud fra materialet er det stadig svært  

 at sige, om kapaciteten er tilstrækkelig fordi de ikke-afleverede  

 mængder stadig er et ubesvaret spørgsmål.
I rapportens konklusion peges dog på, at 30-35% af  

 den estimerede mængde af olieaffald fra skibenes maskineri ikke  

 landsættes i de danske havne.
Endvidere oplyses, at nogle skibe  

 forlader havnen med olieaffald i tankene efter eget valg efter at have  

 afleveret den mængde, der kan afleveres uden særlig afgift (jf.  

 om »no special fee« systemet nedenfor) - eller forlader havnen efter at have  

 afleveret den mængde, som havnen maksimalt kan modtage.
Endvidere  

 konkluderes, at der er uklarhed om gældende regler og procedurer for  

 modtagelse af olieholdigt spildevand.
2. Øvrige Østersø- og Nordsølande Østersølandene har ratificeret  

 Østersø-konventionen og alle landene rundt Nordsøen og  

 Østersøen har ratificeret MARPOL-konventionen, og har  

 således forpligtet sig til at leve op til de krav, konventionerne  

 stiller som beskrevet ovenfor.
I praksis må standarden for så vidt  

 angår Nordsølandene og landene i den vestlige del af  

 Østersøen anses for at ligge tæt på den danske,  

 mens der i de tidligere østeuropæiske stater er et  

 efterslæb på området.
Danmark og andre donorlande yder i  

 øjeblikket bistand til det tidligere Østeuropa med henblik  

 på at etablere nye eller forbedre gamle modtageanlæg i disse  

 staters havne.
Betalingsordninger Betalingen for skibenes brug af modtagefaciliteterne har i  

 Danmark siden 1978, bygget på det såkaldte »no special  

 fee«-system.
Efter systemet opkræves afgiften for brug af  

 modtagefaciliteterne i havnen ikke særskilt, men afgiften er inkluderet  

 i havneafgiften (skibs- og vareafgiften). Hvad enten skibet gør brug  

 af modtagefaciliteterne eller ej, opkræves havneafgiften inklusiv  

 afgiften for modtagefaciliteterne.
Denne afgiftsform anbefales fordi den  

 giver skibet det mindste økonomiske incitament til at undlade at  

 anvende ordningerne.
Danmark er det eneste land blandt Nordsølandene,  

 der praktiserer »no special fee«-systemet.
I Østersøregionen  

 opererer endvidere Sverige og de større havne i de baltiske stater  

 tillige efter dette princip.
I HELCOM-regi er der udarbejdet et udkast til en ny  

 rekommandation om anvendelse af »no special fee«-systemet for olieaffald i  

 alle Østersøhavne.
Rekommandationen forventes vedtaget i  

 løbet af 1998.
 I EU-sammenhæng arbejdes der for tiden med et udkast  

 til direktivforslag om modtagefaciliteter i havne, hvor også  

 finansieringsspørgsmålet er inddraget. »No special fee« modellen  

 er ét af forslagene til finansieringsform, men den har hidtil kun  

 fundet ringe opbakning blandt EU-medlemsstaterne.
Obligatorisk aflevering Både i HELCOM-samarbejdet og i EU har man overvejet  

 muligheden for at indføre en pligt til obligatorisk aflevering af alt  

 olieaffald for skibene ved anløb af havne i henholdsvis  

 Østersøen og EU.
 I HELCOM er der udarbejdet et udkast til rekommandation om  

 obligatorisk aflevering af alt skibsbaseret affald, herunder olieaffald, som  

 skal drøftes på ministermødet i marts 1998.
 I EU forventes Rådet på initiativ af  

 EU-Kommissionen, i løbet af foråret 1998, at fremsætte et  

 direktivforslag om modtagefaciliteter i medlemsstaternes havne.
Kommissionens første diskussionsoplæg gik i  

 retning af et system med obligatorisk afleveringspligt, men de seneste udkast  

 har bevæget sig væk fra dette udgangspunkt, på grund af  

 manglende opbakning fra et flertal af medlemsstaterne.
Kun Danmark, Sverige  

 og Finland har bakket op omkring obligatorisk aflevering af alt olieaffald  

 fra skibe.
Spildolieafgift Som udgangspunkt er alle mineralolieprodukter, der  

 afsættes i Danmark pålagt en mineralolieafgift.
For  

 mineralolieprodukter, der afsættes til skibe, gælder der dog en  

 afgiftsfritagelse for skibe i udenrigssejlads og for fiskefartøjer  

 over 5 BT.
Endvidere ydes der afgiftsgodtgørelse ved  

 erhvervsmæssig udenrigssejlads.
For landbaseret spildolie eksisterer en privat  

 indsamlingsordning.
Den landbaserede spildolie afsætte til  

 fjernvarmeværker, da den prismæssigt kan konkurrere med  

 almindelig fuelolie.
Dette er muligt, fordi staten finansierer den afgift,  

 der i princippet skal betales - også ved afsætning af  

 genbrugsolier.
Staten finansierer denne tilskudsordning via provenuet fra  

 smøreolieafgiften.
For at tilskynde skibene til at aflevere spildolie har der  

 været fremsat forskellige forslag til bl.a. aflevering af spildolie fra  

 skibe i transit.
På den baggrund har miljø- og energiministeren,  

 som opfølgning på modtageudvalgets rapport, bedt udvalget om at  

 komme med forslag til, hvorledes der kan ske en reduktion af olieforureninger  

 fra skibe i transit.
Overvågning For at kunne nedbringe de ulovlige udtømninger er  

 overvågning af skibsfartens overholdelse af udtømningsreglerne  

 og af skibene selvfølgelig også nødvendig.  

 Overvågningen af de danske farvande foretages såvel af skibe,  

 herunder fiskekuttere og lystfartøjer som fly.
 På nuværende tidspunkt vurderes  

 flyovervågning til at være det mest operative  

 overvågningssystem af olieforureninger af havet.
Flyovervågning Flyovervågning af de danske og tilstødende  

 farvande startede i 1989 som en treårig forsøgsperiode, baseret  

 på leje af 300 flytimer i et privat selskab.
Ved afslutningen af  

 perioden blev flyovervågningen videreført med en ny  

 treårig forsøgsperiode.
 I den sidste halvdel af 1995 blev aktivitetsniveauet  

 forøget med 50 pct. svarende til 450 timer årligt.
 Under henvisning til Finanslov 96 og den tilknyttede  

 forsvarsforligsaftale besluttede regeringen successivt at overføre  

 driftansvaret for den maritime forureningsbekæmpelse og  

 overvågningen fra Miljøstyrelsen til Forsvarsministeriet.
 Forsvarets overtagelse af driftansvaret for den  

 havmiljømæssige flyovervågning gennemføres i to  

 tempi.
fra 1. januar 1998 og indtil det nye fly til erstatning for det  

 inspektionsfly, som havarerede på Færøerne i august 1996,  

 er leveret og klar til brug, samt perioden derefter.
 I den første periode - forventelig til  

 ca. år 2000 - udføres overvågningen ved fortsat anvendelse  

 af det civilt chartrede fly, som er udrustet med:
 Side Looking Airborne Radar (SLAR).
 Slavemonitor.
 Low Light Level Television.
 Video og almindeligt kamera.
 Nødvendigt navigations- og kommunikationsudstyr.
Endvidere udfører forsvaret i denne første  

 periode supplerende miljøovervågning ved anvendelse af  

 flyvevåbnets nuværende 2 inspektionsfly af typen Gulfstream III,  

 som udover nødvendigt navigations- og kommunikationsudstyr er udrustet  

 med SLAR samt kamera- og videoudstyr.
Der vil herved være mulighed for  

 detektion af forurening, specielt olie, samt i et vist omfang bestemmelse af  

 lagtykkelsen af denne.
Endvidere giver udstyret mulighed for identifikation  

 af forureneren i dagslys.
 I den anden periode, og når det nye fly er udrustet  

 vil forsvaret flyve ca. 500 timer om året, hvilket med det nye fly vil  

 svare til ca. 1000 timer med det nuværende fly.
Formålet med den danske flyovervågning har  

 først og fremmest været den forebyggende effekt og det  

 anerkendes indenfor de nuværende samarbejdsrelationer med landene rundt  

 Nordsøen og Østersøen, at flyovervågning har en  

 forebyggende effekt.
Effekten kan dog ikke kvantificeres.
 Der er sket en teknologisk udvikling af udstyr til  

 flyovervågning og fra at flyovervågning kun var forebyggende, er  

 det i dag også et spørgsmål om at  

 afsløre/pågribe en forurener på fersk gerning.
 Set i forhold til antallet af operationelle  

 olieforureninger er det imidlertid for alle landene kun et beskedent antal  

 som bliver taget på fersk gerning.
Skemaet viser antal flytimer i 1996 og 1997, samt de  

 forventede antal flytimer for 1998 for Danmark og vores nabolande i  

 Nordsøen og i Østersøen samt det havområde der  

 overvåges.
For nogle landes vedkommende f.eks.
Norge, er det dog ikke  

 hele området som overvåges med hensyn til olieforurening.
Land Flytimer Overvågnings- område/EEZ etc.
1996 1997 1998 Danmark Miljø- og Energiministeriet har det overordnede ansvar.  

 Søværnets Operative Kommando under Forsvarsministeriet er  

 ansvarlig for bekæmpelse på havet og flyovervågningen med  

 eget og lejet fly.
450 450 450+275 106.008 km2 Norge Statens Forureningstilsyn under Miljøministeriet har det  

 overordnede ansvar og bekæmpelse på havet med egne skibe samt  

 hjælp af skibe fra Kystvagten.
Ansvarlig for flyovervågningen med  

 privat lejet fly.
629 850 900 2.000.000/500.000 km2 Sverige Kystbevogtningen (KBV) som er en civil enhed under Forsvarsministeriet har  

 det overordnede ansvar.
KBV har egne skibe og fly til bekæmpelse og  

 overvågning.
2500 2500 3000 145.000 km2 Finland Finlands Miljøcentral under Miljøministeriet har det  

 overordnede ansvar.
Bekæmpelse på havet udføres med  

 flådens skibe og den finske Grænsebevogtning udfører  

 flyovervågningen 845 642 ca. 1000 84.400 km2 Estland Miljøministeriet har det overordnede ansvar.
Estlands Sea  

 Inspections Office er ansvarlig for bekæmpelse på havet og de tre  

 søer.
Flyovervågning udføres af the Maritime Rescue  

 Coordination Centre.
350 280 350 18.550 km2 Letland Miljøministeriet har det overordnede ansvar.
The State  

 Environmental Inspectorate har ansvaret for bekæmpelse på havet  

 og flyovervågningen.
Flyovervågningen udføres med fly fra  

 Forsvaret.
8 70 550 47.000 km2 Litauen 60 200 200 8.700 km2 Rusland Transportministeriet har det overordnede ansvar.
The Marine Pollution  

 Control and Salvage Administration har ansvaret for bekæmpelse på  

 havet med skibe fra the Baltic Salvage and Towage Company.
State Committee  

 for Envionment er ansvarlig for flyovervågningen.
800 Polen Transportministeriet har det overordnede ansvar.
Bekæmpelse på  

 havet foretages af the Polish Ship Salvage Company under ledelse af the  

 Maritime Administration.
Maritime Administration er også ansvarlig for  

 flyovervågningen.
345 291 ca. 400 33.800 km2 Tyskland Transportministeriet samt de 5 kyststater har det overordnede ansvar.
The  

 Federal Waterway and Shipping Board (FWSB) samt det 5 kyststater har ansvaret  

 for bekæmpelse på havet med egne skibe.
Flyovervågningen  

 udføres af forsvaret under ledelse af FWSB.
1097 1073 1400 113.000 km2 Holland Transportministeriet har det overordnede ansvar.
Riijkswaterstaat har  

 ansvaret for bekæmpelse på havet med egne skibe.
De er også  

 ansvarlig for flyovervågningen med eget fly.
941 1054 1197 57.000 km2 Belgien Miljøministeriet er ansvarlig for forureningspolitikken.  

 Civilforsvaret under Indenrigsministeriet er ansvarlig for bekæmpelse  

 på havet.
Forsvaret stiller skibe samt flyovervågningen til  

 rådighed for bekæmpelsen.
223 ca. 240 ca. 250 11.000 km2 England Transportministeriet har det overordnede ansvar.
The Marine Pollution  

 Control Unit (MPCU) er ansvarlig for bekæmpelsen, primært med  

 brug af dispergeringsmidler.
MPCU har lejet fly til overvågning.
961 901 925 Nordsøområde 410.000 km2 Frankrig Under Forsvarsministeriets ledelse er en regional udpeget Préfet  

 Maritime ansvarlig for bekæmpelsen på havet.
Toldvæsenet er  

 ansvarlig for flyovervågningen.
22 20 23 Nordsøområde 205 km2 Hvis man ser på det antal gange de enkelte lande,  

 med de til rådighed værende timer, kan dække deres  

 områder, ses det klart at Danmark ligger i den lave ende.
Danmark kan  

 med nuværende antal timer, dække havområdet 22 gange,  

 hvorimod f.eks.
Sverige, Tyskland og Holland dækker deres  

 havområde 78 gange, 69 gange og 113 gange.
 Der skal dog gøres opmærksom på at  

 når Forsvarets nye overvågningsfly er fuldt operationelt, vil  

 området blive dækket ca. 70 gange, og dermed være på  

 niveau med det svenske (78), det polske (71) og det tyske (69). Det er dog  

 stadig mindre end Holland.
Overvågningsudstyr For at flyovervågningen skal kunne være  

 effektiv i mørke og tåge m.v. og for at observationerne skal  

 kunne anvendes til senere retsforfølgelse af skibenes ulovlige  

 udtømninger, er det nødvendigt, at der er forskellige former  

 for overvågningsudstyr om bord i miljøflyene.
Det drejer sig for  

 eksempel om:
Sideway Looking Airborne Radar (SLAR) Radarens antenne er monteret på langs under flyets  

 krop, så den har frit udsyn til begge sider.
Radaren som er fremstillet  

 hos Terma i Århus, har en effektiv rækkevidde på op til 20  

 sømil på begge sider af flyet.
Radaren kan ikke »se« olien  

 på havet, men de udsendte elektromagnetiske signaler reflekteres af  

 havets ujævne overflade (bølgekamme) og de reflekterede signaler  

 vises på radarskærmen som en jævn hvid/grå flade.
Olie på overfladen dæmper bølgernes  

 bevægelse, hvorved ingen eller kun megen ringe refleksion modtages af  

 radaren.
På skærmen vises olien derfor som en sort plet eller  

 striber.
Så det er afvigelsen fra det »normale« radarbillede, der  

 angiver at der er olie på overfladen.
Radaren virker lige godt om det er nat eller dag, sommer  

 eller vinter.
Hvis der er olie på havet indenfor radarens  

 rækkevidde vil det under stort set alle omstændigheder blive  

 observeret. (Totalt stille vejr kan give næsten samme overflade som  

 hvis der var olie på overfladen).
Low Light Level Television (LLLTV) LLLTV-et er i stand til at konstatere om det er mineralsk  

 olie eller animalsk olie.
Kameraet kan anbringes i et hul i flyets bug og  

 »kigge« ned på olieforureningen.
Maritim Very High Frequency (VHF)-radio Flyet er udstyret med en fastmonteret maritim VHF, og en  

 bærbar VHF, således at man er i stand til at kunne kalde  

 eventuelle forurenere.
Video-optager Alle oplysninger som modtages ombord i flyet kan gemmes  

 på videobånd, til senere brug.
U-MATIC videomaskine Hvis man ønsker en større opløslighed  

 i den registrerede billeddata kan man optage disse på  

 U-MATIC-optageren, og gemme det til senere brug.
Printer SLAR-skærmbilledet kan udskrives på en  

 printer, og gemmes til senere brug.
Satellitnavigations system, en Global Positioning System  

 (GPS) Flyet er udstyret med en GPS-modtager, således at  

 man til enhver tid kan konstatere på hvilken position man er, eller  

 hvilken position en eventuel forurener befinder sig på.
Videokamera og fotokamera Ud over ovennævnte udstyr, er der også et  

 almindeligt kamera og et almindeligt videokamera ombord.
 Skematisk oversigt over udstyr i landenes  

 overvågningsfly.
Land/udstyr DK N S FIN EST LV LT RUS PL D NL B GB F SLAR Terma LM E LM E Terma LM E LM E Terma LM E Terma/LM E Terma IR x x x x x x x x UV x x x x x M SI x x MWR x LLLTV x LFS x GPS x x x x x x x VHF x x x x x x Video x x x x x x x x x x x Kamera x x x x x x x x x x UV-kamera x IR-kamera x x FLIR x Som det fremgår af skemaet er det danske udstyr  

 identisk med vore nabolandes.
Danmark har dog ikke IR/UV udstyr som på  

 elektronisk vis, kan identificere oliens tykkelse og mængde.
Det nye inspektionsfly i Forsvarets regi vil blive  

 udrustet med overvågningsudstyr, der sikrer, at miljøopgaven kan  

 udføres på mindst samme kvalitetsmæssige niveau som ved  

 den nuværende løsning.
Den teknologiske udvikling har  

 medført mulighed for anvendelse af nye og mere effektive sensorer til  

 miljøovervågning.
Forsvaret undersøger for tiden markedet  

 for disse muligheder med henblik på at udstyre det nye fly med moderne  

 overvågnings- og sensorudstyr, således at der yderligere  

 opnås mulighed for at foretage TV- og videooptagelser døgnet  

 rundt, mere præcis bestemmelse af en evt. forurenings lagtykkelse, samt  

 en mere præcis stedfæstelse af såvel forurening som kilde.  

 For nærværende er der således ikke taget stilling til,  

 hvilket udstyr der anskaffes til det nye fly til overvågning af de  

 danske farvande.
Samarbejde om flyovervågning Danmark har indgået samarbejdsaftaler med vore  

 nabolande om flyovervågningen i Skagerrak, Nordsøen og  

 Østersøen.
Danmark og Tyskland har udarbejdet en aftale om at der  

 flyves i en de af de respektive landes EEZ-er i Nordsøen.
Man skiftes  

 til at overflyve en del af hinandens EEZ mindst en gang om måneden og  

 der informeres om tidspunkterne og eventuelle observerede forureninger.
Danmark, Norge og Sverige har en aftale om at der flyves i  

 hinandens områder i Skagerrak.
Danmark flyver i uge 1-4-7, Norge i uge  

 2-5-8 og Sverige i 3-6-9 o.s.v.  Her informeres også om tidspunkterne  

 og eventuelle observerede forureninger.
 Derudover har man i Bonn-aftalen vedtaget at landene to  

 gange om året flyver i hele Nordsøen på samme tidspunkt  

 for at undersøge den samlede forurening for hele Nordsøen  

 på den dag.
Man har også indført Coordinated Extended  

 Pollution Control Operation Flights (CEPCO-flyvninger). CEPCO-flyvning er en  

 forstærket flyovervågning hvor tre-fire lande overflyver et  

 bestemt område i 24-36 timer.
CEPCO-flyvninger udføres en gang  

 om året i den nordlige del og en gang i den sydlige del af  

 Nordsøen.
 I HELCOM-regi har man vedtaget tilsvarende flyvninger.
Udover disse flyvninger udføres en såkaldt  

 Tour d'Horizon en gang om året af alle landene i Nordsøen.
Her  

 overflyves så mange platforme som muligt.
Satellitovervågning Satellitovervågning anvendes efterhånden af en  

 del Nordsø- og Østersølandene som supplement til deres  

 flyovervågning.
Norge, som har en meget lang kystlinje, har anvendt  

 satellitovervågning som en del af deres overvågning og har dermed  

 kunnet anvende deres flytimer mere optimalt og spare på flytimer i  

 områder som dækkes af satellitten.
Norge forventer at udgive en  

 rapport senere i år om anvendelse af satellitovervågning som en  

 del af miljøovervågningen.
Andet samarbejde om overvågning Der findes 2 miljømeldesystemer for skibe i de  

 danske farvande.
Det ene (SHIPPOS) omhandler positionsangivelser for alle  

 skibe, der sejler ind og ud af de danske farvande.
Det andet  

 (EU-meldesystemet) omhandler meldepligt for skibe med farlig last, der sejler  

 ind og ud af EU-farvande.
 Begge meldesystemer administreres af  

 Søværnets Operative Kommando.
IV.
Indsatsen mod olieforurening af havet - bekæmpelse.
Beredskabet Olieberedskabet består af et statsligt beredskab til  

 bekæmpelse af olieforurening på havet, et havneberedskab under  

 kommunalbestyrelsen til bekæmpelse af forurening i havnene samt et  

 strandsaneringsberedskab, der afhængigt af forureningens omfang  

 forestås af kommunalbestyrelsen, amtsrådet eller staten,  

 når en forurening ikke har kunnet bekæmpes på havet.
Staten (Forsvarsministeriet) råder over 6  

 miljøskibe til varetagelse af den driftsmæssige del af  

  olieberedskabet.
Miljøskibene er placeret i henholdsvis Korsør  

 og København da det i forbindelse med etableringen af det danske  

 beredskab blev vurderet, at den største potentielle risiko for  

 kollisioner, grundstødninger samt forlis, findes i de indre danske  

 farvande.
Her sejler skibene tæt på land samt i snævre  

 områder.
Da risikoen for uheld stadig vurderes at være  

 størst i Store Bælt og Øresund, dels på grund af  

 trafiktætheden og tværgående færgetrafik dels  

 på grund af brobyggeriet begge steder, har det ikke været  

 på tale at ændre på placeringen af miljøskibene.
Beredskabet er siden 1970 gradvist blevet udbygget med  

 skibe og spærringer beregnet til brug både i indre danske  

 farvande og i Nordsøen.
Derudover findes der ombord på skibene  

 samt på depoter rundt i Danmark flydespærringer og olieoptagere  

 og andet udstyr til opsamling og opbevaring af olie.
Dette materiel er gennem  

 tiden blevet vedligeholdt og løbende blevet udskiftet.
Der findes i  

 alt 6 beredskabscentre i Danmark.
Endvidere findes der 6 beredskabsdepoter  

 med materiel til bekæmpelse og forebyggelse af olieforurening.
Overførslen til Forsvarsministeriet Det statslige beredskab til bekæmpelse af  

 olieforurening af havet blev etableret i 1970, og indtil den 1. januar 1996  

 har opgaven ligget i Miljøstyrelsens regi.
I henhold til Finanslov 96 og aftale af 8. december 1995  

 om forsvarets ordning for 1995-99, er alle Miljøstyrelsens skibe samt  

 udstyr til oliebekæmpelsesopgaver overført til forsvaret fra den  

 1. januar 1996. Med virkning fra 1. juli 1996 blev det operative ansvar for  

 indsatsen af forureningsbekæmpelse på havet overført fra  

 Miljøstyrelsen til Forsvarsministeriet.
Fra den 1. januar 1998 har  

 Forsvarsministeriet endvidere overtaget driftansvaret for  

 flyovervågningen af de danske farvande.
Udgifter til strandsanering 1993-97 Fordeling af udgifterne til strandrensning fremgår  

 af Miljøministeriets bekendtgørelse nr. 15 af 8. januar 1993,  

 om fordeling af udgifterne til beredskab og bekæmpelses- og  

 saneringsforanstaltninger.
I henhold hertil kan staten afholde alle udgifter ved  

 større olieforureninger af kysten.
I tilfælde af mindre  

 forureninger er udgifterne til strandsanering i forbindelse med  

 olieforureninger fordelt mellem staten og kommunerne med 50 % til hver.
 Fordelingen er fastsat i  

 strandsaneringsbekendtgørelsen med virkning fra 1993. Før 1993  

 finansierede kommunerne selv alle udgifter til strandsanering uden refusion  

 fra staten.
 Totale udgifter til strandsanering udgjorde i årene  

 1993-97 (i parentes statens/kommunernes udgifter til strandsanering i henhold  

 til refusionsordningen):
 1993:
 120.322 kr.
(60.161 kr.) 1994:
 537.674 kr.
(268.837 kr.) 1995:
 3.785.670 kr.
(1.892.835 kr.) 1996:
 1.647.970 kr.
(823.985 kr.) 1997:
 ca. 1.374.000 kr.
(ca. 687.000 kr.) I 1996 modtog Miljøstyrelsen erstatning fra skibe,  

 der forurenede i 1995-96 på i alt 1.060.683 kr.
Dette beløb er fordelt mellem de involverede  

 kommuner til fuld dækning af disse kommuners udgifter i forbindelse med  

 forureningerne.
Erstatningen indgår ikke i udgiftsopgørelsen for  

 1993-97 ovenfor.
Beløbene for 1997 er angivet som foreløbige  

 tal, da der endnu kan fremsættes refusionskrav fra kommunerne for  

 forureninger fra 1997.
De fleste olieforureninger på kysten og  

 efterfølgende strandrensning foretages på Vestkysten.
På  

 grund af de gældende strømforhold i Nordsøen driver  

 olien, der kan være udledt over hele Nordsøen, især i land  

 i Hanstholm-Thyborøn-Løkken området og ved  

 Fanø-Blåvandshuk.
I henhold til strandsaneringsbekendtgørelsen er  

 udgiftfordelingen mellem staten og kommunerne blevet vurderet i 1997. Dette  

 er sket på baggrund af en redegørelse om strandsanering  

 udarbejdet af Miljøstyrelsen i samarbejde med Kommunernes  

 Landsforening.
Ministeren har ikke på baggrund af redegørelsen  

 fundet anledning til at ændre den eksisterende udgiftfordeling med 50 %  

 til henholdsvis staten og kommunerne.
Hovedsynspunktet bag ministerens  

 beslutning er, at ansvar og betaling af udgifter bør følges ad  

 for at holde omkostningsniveauet så lavt som muligt.
V.
Håndhævelse Håndhævelse af udtømningsreglerne sker  

 med udgangspunkt i de danske og internationale regler for sejlads i  

 internationalt farvand.
På dansk søterritorium, dvs. inden for 3  

 sømil af kysten, og for danske skibe overalt i verden kan Danmark  

 ensidigt fastlægge og håndhæve reglerne.
I internationalt  

 farvand, det vil sige udenfor det danske søterritorium, må  

 håndhævelsen foretages ud fra de internationale regler, som tager  

 udgangspunkt i den fri sejlads medmindre andet er aftalt.
 Selve håndhævelsen, det vil sige indgrebet  

 overfor forurenende skibe må i langt overvejende grad foretages fra  

 skibe.
 Håndhævelsen af reglerne indgår  

 ligeledes i efterforskning og gennemførsel af straffesager i  

 tilfælde af ulovlige udtømninger af olie til havet.
Efterforskning Laboratoriefaciliteter Danmarks Miljøundersøgelser (DMU)  

 indgår i olieberedskabet som Miljøstyrelsens  

 analyse-laboratorium i forbindelse med forureningssager på havet  

 subsidiært stranden.
 DMU råder over avanceret analyseudstyr til screening  

 og fingerprinting af olieprøver i henhold til Nordtest metoden  

 (»fingeraftryks-metoden«) som DMU har været med til at udvikle.
 Laboratoriefaciliteter og det anvendte analyseudstyr  

 (gaskromatografer, massespektrometer og databehandlingssystem) er af  

 tilsvarende type og standard, som det der anvendes af udenlandske  

 laboratorier i forbindelse med analyse af olieforureninger.
DMU's analyser og identitetsvurdering er baseret på  

 metoder og principper beskrevet i Nordtest metoden, der er rekommanderet som  

 standard under Bonn-konventionen, og som derfor også anvendes af  

 både de nordiske lande og landene omkring Østersøen.  

 Endvidere har USA udviklet en ny American Society of Testing Method (ASTM)  

 standard for olieanalyser, bl.a. til brug for US-Coastguard, baseret på  

 Nordtest metoden, således at de to metoder i princippet er ens.
Herved  

 bliver de analysemetoder, som Danmark anvender i forbindelse med  

 olieforureninger i princippet identiske med de metoder, der anvendes i de  

 lande, vi normalt sammenligner os med og samarbejder med.
 DMU har gennem de senere år opbygget et nu  

 akkrediteret kvalitetsstyrings- og -sikringssystem, som skal sikre en  

 pålidelig håndtering og analyse af tilsendte prøver.
Som nævnt anvender DMU Nordtest metoden i  

 forbindelse med analyse af olieforureninger.
Denne metode er baseret  

 på, at der analyseres prøver fra såvel forurening som  

 mistænkt kilde, og at det ved sammenligning af disse analyser  

 (fingeraftryk) kan fastslås, om prøverne er identiske eller ej.  

 På baggrund af dette kan forureneren evt. udpeges.
 DMU deltog endvidere i 1992-95 sammen med 5 andre  

 europæiske lande, i det såkaldte EuroCrude projekt, hvor  

 hovedformålet var en opbygning af en database over råolier til  

 brug for identifikation af olieprøver.
Olieprøver Eksisterer der ikke nogen prøve fra en  

 mistænkt kilde, kan Nordtest metoden ikke alene anvendes  som grundlag  

 for en udpegning af  forureneren, da der ikke eksisterer et  

 sammenligningsgrundlag.
I disse situationer vil der være mulighed for  

 at anvende EuroCrude databasen til at fastslå, hvor olien kommer fra.  

 Kombineret med oplysninger om skibstrafikken i det aktuelle område  

 skulle det i princippet herefter være muligt at finde frem til et  

 mistænkt skib, udtage prøver til analyse og lave en direkte  

 sammenligning efter Nordtest, som beskrevet oven for.
 Når der opdages olie på stranden er det den  

 enkelte kommune som i følge havmiljøloven er ansvarlig for  

 oprensningen samt indsamling af olieprøver.
Når kommunerne har opsamlet olieprøverne  

 sendes de normalt til analyse på et laboratorium.
DMU har i perioden  

 1994-d.d. været inddraget i analyser af olieforureninger i henholdsvis  

 9, 6, 5 og 2 tilfælde.
I ét tilfælde (februar 1997) var  

 hele seks kommuner i Nordjyllands Amt samt Viborg Amt involveret, og de  

 sendte alle prøver af forureningerne til analyse på DMU.
Kun i  

 et fåtal af de nævnte tilfælde har der været udtaget  

 prøver fra et mistænkt skib.
I hovedparten af sagerne har det  

 drejet sig om forurening i havneområder eller opskyllet olie på  

 stranden, og de pågældende kommunale myndigheder har på  

 eget initiativ eller efter kontakt med Miljøstyrelsen sendt  

 prøver til analyse på DMU.
I et mindre antal tilfælde,  

 hvor et skib til havs har været under mistanke, har der været  

 foranlediget udtagning af prøver fra skibet.
 Prøver fra skibe udtages normalt af  

 miljøskibene/Søværnets skibe eller  

 Søfartsstyrelsen.
Generelt vurderet er kvaliteten af de tilsendte  

 prøver fra olieforureninger rimelig og formodentlig  

 repræsentative for den pågældende forurening.
Der er  

 imidlertid et betydeligt problem i forbindelse med anvendte  

 prøvebeholdere, som oftest ikke opfylder de krav og anbefalinger som  

 er nedfældet i Nordtest metoden.
Ofte anvendes tilfældig plast-  

 eller anden konservesemballage, som kan give afsmitning og kontaminering af  

 prøven.
Ligeledes mangler prøvebeholderne ofte  

 tilstrækkeligt nøjagtige oplysninger om prøveudtagningen  

 (sted, tid, dato, beskrivelse og navn på prøveudtager).
Tilsvarende forhold gør sig gældende for  

 prøver udtaget fra mistænkte kilder, hvor utilstrækkelig  

 eller uhensigtsmæssig udtagning, emballering og mærkning kan  

 nedsætte prøvernes anvendelighed.
Disse oplysninger, den  

 såkaldte »chain of custody«, er imidlertid af afgørende  

 betydning, hvis analyseresultaterne skal kunne indgå som bevismateriale  

 i et retsligt forløb.
Et yderligere problem er antallet af udtagne  

 prøver.
Anbefalingerne i Nordtest metoden bliver ofte ikke fulgt, da  

 der udtages for få prøver til at sikre en tilstrækkelig  

 beskrivelse af forureningen.
Specielt i forbindelse med prøver udtaget  

 på mistænkte skibe er dette et aktuelt problem.
Skibene har  

 adskillige olie- og sludgetanke, og kun hvis der udtages prøver fra  

 samtlige tanke, kan det sikres, at den rigtige prøve indsamles.
Alle  

 forhold omkring korrekt prøvehåndtering er detaljeret beskrevet  

 i Nordtest metoden.
Backtracking En yderligere hjælp til at finde et mistænkt  

 skib kan opnås med backtracking, en metode som ud fra oplysninger om  

 vind- og strømforhold kan beskrive olieudslippets bevægelse  

 på havoverfladen og dermed sandsynliggøre, hvor olieforureningen  

 oprindeligt fandt sted.
Anvendt i forbindelse med EuroCrude vil dette kunne  

 give en bedre indikation på, hvilket skib der kan være  

 »synderen«.
Backtracking har ikke været anvendt i de sidste 2-3  

 år.
Dels fordi den særlige geografi i de indre danske farvande  

 gør det vanskeligt at beregne nøjagtigt hvor forureningen  

 eventuelt skulle være sket, og dels fordi den trafiktæthed der er  

 i de indre danske farvande gør det vanskeligt at udpege en eventuel  

 synder selv ved hjælp af backtracking.
Backtracking har været anvendt ved nogle af de store  

 forureninger i Nordsøen og specielt i 1993-1995 hvor  

 Miljøstyrelsen sammen med Vandkvalitetsinstituttet udviklede en  

 drivmodel som også kunne bruges til backtracking.
Der blev ikke i nogen  

 af de forsøg med backtracking der blev udført i den periode  

 fundet et skib som kunne være forureneren.
 Miljøstyrelsen har endvidere adgang til at anvende  

 den af Mærsk udviklede drivmodel til backtracking i Nordsøen  

 hvis det skønnes nødvendigt.
Opklaring og straf i forbindelse med ulovlige  olieudledninger Miljøstyrelsen har foretaget en rundspørge  

 til de øvrige Nordsølande med henblik på at få  

 oplyst deres opklaringsprocent ved olieforurening i farvande under deres  

 jurisdiktion, herunder hvilken straf  der idømmes.
 Bortset fra Tyskland, som Miljøstyrelsen tidligere  

 har modtaget skriftligt materiale fra, var der ingen af de adspurgte lande,  

 der umiddelbart var i besiddelse af en statistik.
Opklaringsprocent Sverige Fra svensk side er det telefonisk blevet oplyst, at der  

 hvert år gennemsnitligt observeres 400 formodede ulovlige olieudslip i  

 svensk farvand.
Ud af disse 400 observationer foretager Kystbevogtningen (der  

 udøver politimyndigheden til søs) kun i gennemsnitlig 75  

 tilfælde en nærmere undersøgelse.
Og ud af de 75  

 tilfælde er det kun et fåtal der fører til  

 domfældelse.
Domfældelse finder for det meste sted i  

 tilfælde af olieudslip i havneområdet samt i tilfælde af  

 udslip i forbindelse med bunkringer.
Det er meget sjældent, at en  

 ulovlig olieudledning til havs fører til en domfældelse.
Kystbevogtningen har - ud over muligheden for at overgive  

 sagen til anklagemyndigheden - mulighed for at pålægge et skibs  

 reder en administrativ afgift (vandforureningsafgift). Størrelsen af  

 vandforureningsafgiften afhænger af skibets størrelse og  

 mængden af udledt olie.
Afgiften vil dog som minimum udgøre  

 37.000 svenske kroner.
Afgiften opkræves på stedet af  

 Kystbevogtningen.
Ved manglende betaling eller sikkerhedsstillelse, kan  

 Kystbevogtningen tilbageholde skibet i op til 15 dage.
Bestrider rederen, at  

 olien stammer fra hans skib, må han efter bøden er  

 betalt/sikkerhed stillet selv indbringe sagen for domstolen.
I 1995-97 har  

 Kystbevogtningen i gennemsnit opkrævet 15 administrative bøder  

 årligt.
For nylig er der for første gang sket en  

 indbringelse for domstolen af berettigelsen af, at en administrativ afgift er  

 blevet opkrævet.
Der foreligger endnu ingen afgørelse.
 Der er for tiden overvejelser omkring lovligheden af  

 administrative afgifter, idet spørgsmålet om deres forenelighed  

 med menneskerettighedskonventionerne er blevet rejst.
Tyskland I Tyskland blev der i 1996 observeret 312 tilfælde  

 af formodede ulovlige forureninger.
I 95 pct. af tilfældene var der  

 tale om en olieforurening.
I 210 sager blev der iværksat en  

 politimæssig efterforskning.
Af disse 210 sager blev 192 henlagt,  

 hovedsagelig fordi det ikke var muligt at opspore en mulig skadevolder.
Af de  

 resterende 18 sager er der i 8 sager afsagt kendelse om bødestraf,  

 mens de resterende 10 sager endnu ikke er afsluttet.
Det samlede  

 bødebeløb i de 8 afsluttede sager udgør 44.200 mark  

 (omkring 160.000 kroner) eller 20.000 kroner i gennemsnit.
I Tyskland er det tillige muligt at tildele administrative  

 bøder.
Muligheden for at tildele administrative bøder er  

 afhængig af, om det er et tysk skib/en tysk statsborger om bord  

 på et udenlandsk skib, der har begået overtrædelsen, eller  

 om overtrædelsen er begået af et udenlandsk skib/en udenlandsk  

 statsborger.
For tyske skibe/tyske statsborgere er der ingen  

 begrænsninger i muligheden for at fastsætte administrative  

 bøder.
Muligheden for at fastsætte administrative bøder  

 over for udenlandske skibe/udenlandske statsborgere er derimod  

 begrænset til overtrædelser på søterritoriet (herved  

 undtages overtrædelser i den eksklusive økonomiske zone og  

 på det åbne hav.
Det er dog under overvejelse at ændre  

 herpå).
Bødeniveauet varierer alt efter hvilken  

 overtrædelse der er tale om.
Således er bødeniveauet  

 større i tilfælde af overtrædelser af  

 udledningsbestemmelser, herunder ulovlig udledning af olie end i  

 tilfælde af mangelfuld førelse af olie-, last- eller  

 affaldsjournalen.
I Tyskland blev der i 1996 konstateret 1.428  

 overtrædelser af pligten til at føre olie-, last- og  

 affaldsjournalen korrekt.
Langt størsteparten af disse angik  

 overtrædelser af pligten til at føre oliejournalen korrekt.  

 Mange af sagerne blev afsluttet med en advarsel men ud af 340 sager, blev der  

 i 278 udstedt en bøde.
Bødernes størrelse lå i  

 gennemsnit på mellem 85 mark og 26.500 mark (mellem ca. 320 og 100.000  

 kroner ).
 Der er i tysk ret mulighed for at stille krav om  

 sikkerhedsstillelse inden et udenlandsk skib forlader en tysk havn, i  

 tilfælde af, at der er bevis for, at der er sket en overtrædelse  

 af pligten til at føre olie-, last- eller affaldsjournal.
Danmark Antallet af observationer om formodede ulovlige  

 udledninger i danske farvande ligger på gennemsnitligt 400 om  

 året.
En gennemgang af straffesager i 1992-96 viser, at Danmark  

 i 29 tilfælde nærmere undersøgte sagen med henblik  

 på at rejse en straffesag.
I 5 tilfælde skete der en oversendelse  

 til flagstaten, i 11 tilfælde blev anklagemyndigheden involveret, heraf  

 blev der i 3 tilfælde givet et bødeforlæg, mens resten af  

 sagerne ikke gav anledning til yderligere reaktion.
 Med det foreliggende lovgrundlag (havmiljøloven)  

 fører en formodet ulovlig olieudledning til, at Miljøstyrelsen  

 skal indbringe sagen for anklagemyndigheden, der enten foreslår et  

 bødeforlæg i sagen eller indbringer denne for domstolene.
Forberedelsen og gennemførelsen af en straffesag  

 tager derfor en vis tid.
En stor del af de ulovlige udledninger stammer fra  

 skibe i transit, herunder udenlandske, der ikke anløber en dansk havn.  

 For så vidt angår de udenlandske skibe har Danmark, på  

 grund af internationale forpligtelser, begrænset mulighed for at  

 tilbageholde skibet under forberedelsen og gennemførelsen af  

 straffesagen.
For danske skibe gælder ikke de samme internationale  

 begrænsninger, men i stedet de almindelige  

 proportionalitetsgrundsætninger, hvorefter det i fornødent  

 omfang kan være tilladt at tilbageholde skibet, hvor dette er  

 nødvendigt for at sikre bevismaterialet.
Tidsaspektet kan derfor ses  

 som en hindring for en bedre opklaring og efterfølgende straf af  

 formodede ulovlige olieudledninger.
Indførelsen af administrative bøder kunne  

 overvejes som afhjælpning herpå.
Dette ville i tillæg  

 betyde, at der sker en umiddelbar sammenkædning mellem den ulovlige  

 handling og straffen herfor.
Dette må antages at ville have en ikke  

 ubetydelig præventiv effekt.
Straf Der er stor forskel på den straf der kan  

 idømmes i de forskellige lande i forbindelse med en ulovlig  

 olieudledning.
Der er sædvanligvis tale om en bødestraf, hvis  

 størrelse varierer betragteligt fra land til land.
Danmark Det er i havmiljølovens § 59 bestemt, at den der  

 overtræder nærmere opregnede bestemmelser i loven og regler  

 udstedt i medfør heraf straffes med bøde, medmindre  

 højere straf er forskyldt efter den øvrige lovgivning.
I  

 særlige tilfælde - hvor der ved overtrædelsen er voldt  

 skade på miljøet/fare herfor eller er opnået/tilsigtet en  

 økonomisk gevinst for den pågældende selv - er der  

 mulighed for at lade straffen stige til hæfte eller fængsel i  

 indtil 2 år.
 Havmiljølovens § 62, der henviser til reglerne i  

 straffelovens 5. kapitel, bestemmer endvidere, at juridiske personer  

 (aktieselskaber, andelsselskaber, anpartsselskaber eller lignende samt  

 staten, en kommune eller et kommunalt fællesskab) vil kunne  

 pålægges et bødeansvar ved forurening af havet.  

 Bødeansvar for en juridisk person forudsætter, at der inden for  

 dens virksomhed er begået en overtrædelse, der kan tilregnes  

 personer tilknyttet den juridiske person eller den juridiske person som  

 sådan.
I de sager, hvor der er sket domfældelse, har  

 straffen i alle tilfælde begrænset sig til en bøde  

 på mellem 2.000 og 5.000 kr.
Sammenlignet med de øvrige  

 Østersø- og Nordsølandes bødeniveau såvel  

 som bødeniveauet på landmiljøområdet er dette  

 bødeniveau meget lavt.
I den forbindelse vil muligheden for at  

 øge det nuværende domstolsskabte bødeniveau blive  

 vurderet.
Hertil kommer en undersøgelse af mulighederne for at oprette  

 en miljøfond, der udgøres af en vis procentsats af de  

 indkrævede bøder samt at indføre øvrige sanktioner  

 i tillæg til bødestraffen.
I Belgien er denne model velkendt,  

 idet 20 pct. af de indkrævede bøder i forbindelse med ulovlige  

 olieudtømninger overføres til en miljøfond.
I tillæg til en øgning af bødeniveauet  

 kunne det overvejes at indføre øvrige sanktioner.
Som eksempel  

 herpå kan det nævnes, at det internationalt er vedtaget, at en  

 flagstat har pligt til at fratage sine egne skibsførere retten til at  

 føre skib i tilfælde af, at vedkommende ved sin sejlads har  

 udgjort en direkte trussel mod havmiljøet.
Dette fremgår af  

 Erhvervsministeriets lov nr. 15 af 13. januar 1997 om skibes  

 besætning.
