Fremsat den 21. oktober 1998 af  

 erhvervsministeren (Pia Gjellerup) Forslag til Lov om ændring af lov om omsætning  

 af fast ejendom, lov om statsautoriserede revisorer, lov om registrerede  

 revisorer, lov om translatører og tolke samt lov om  

 dispachører (Gennemførelse af Boligrapporten) § 1 I lov nr. 453 af 30. juni 1993 om omsætning af fast  

 ejendom, som ændret ved § 6 i lov nr. 1098 af 21. december 1994,  

 § 6 i lov nr. 377 af 22. maj 1996 og § 12 i lov nr. 386 af 22. maj  

 1996, foretages følgende ændringer:
 1. § 5 affattes således:
»§ 5. I annoncer og anden markedsføring  

 skal der gives oplysning om ejendommens kontantpris, jf. § 4,  

 stk. 1, 1. pkt., eller dens skønnede kontantpris, jf. § 4,  

 stk. 1, 2. pkt.
Der skal endvidere gives oplysning om ejendomstype,  

 beliggenhed, størrelse, byggeår, antal værelser og etager.  

 Økonomiske oplysninger, der gives i annoncer og ved anden  

 markedsføring, skal fremstå ensartet.« 2. Efter § 5 indsættes:
»Søgesystem m.v. over udbudte ejendomme § 5 a.
Medmindre andre opretter et søgesystem med  

 central indgang til alle ejendomme, der udbydes via et offentligt  

 tilgængeligt elektronisk medie, kan Erhvervs- og Selskabsstyrelsen  

 oprette et sådant system.
Systemet skal bestå af en central  

 indgang til de udbudte ejendomme og give direkte adgang til alle relevante  

 basisoplysninger, som skal gives i forbindelse med al anden  

 markedsføring, jf. § 5. Erhvervs- og Selskabsstyrelsen kan  

 fastsætte regler om, at ejendomsformidlere skal offentliggøre  

 basisoplysninger om udbudte ejendomme i et sådant system og kan  

 fastsætte regler om gebyr for optagelse, for brug af systemet og for  

 rykkerskrivelser m.v. ved for sen betaling.
Stk. 2. Erhvervs- og Selskabsstyrelsen kan bestemme, at der  

 fra systemer, som omhandlet i stk. 1, kan oprettes forbindelse til andre  

 offentlige registre med relevante oplysninger.« 3. Overskriften før § 10 affattes således:
»Vederlag efter regning.« 4. § 10, stk. 1, ophæves, og i stedet  

 indsættes:
»Aftale om formidlingsopdrag skal være skriftlig, og  

 det skal tydeligt fremgå, hvornår og hvordan vederlaget skal  

 erlægges.
Aftalen skal bl.a. indeholde vilkår om opdragets  

 varighed, specifikation af de ydelser, der indgår i  

 formidlingsopdraget, samt oplysning om det vederlag, der skal erlægges  

 for hver enkelt ydelse.
Oplysning om vederlag for hver enkelt ydelse kan dog  

 undlades, hvis det tydeligt fremgår af aftalen, at der er tale om  

 resultatafhængigt vederlag, jf. § 11.
Stk. 2. Erhvervs- og Selskabsstyrelsen fastsætter  

 nærmere regler om aftalens indhold.
Erhvervs- og Selskabsstyrelsen kan  

 herved fravige § 11, stk. 4, for så vidt angår betaling  

 til tredjemand for afgivelse af erklæring om forhold, som indgår  

 i beslutningsgrundlaget for en handel.« Stk. 2 bliver herefter stk. 3.
 5. I § 10, stk. 2, der bliver stk. 3,  

 indsættes efter »stk. 1«: »og 2«.
 6. Overskriften før § 11 affattes således:
»Resultatafhængigt vederlag« 7. § 11, stk. 1, affattes således:
»Ved formidlingsaftaler, hvor det er fastsat, at  

 vederlagets erlæggelse er afhængig af, om der bliver  

 indgået en købsaftale (resultatafhængigt vederlag), kan  

 formidleren alene betinge sig vederlag, hvis 1)	der indgås en købsaftale inden formidlingsaftalens  

 ophør, eller 2)	der efter formidlingsaftalens ophør indgås en  

 købsaftale på grundlag af formidlerens indsats og uden en anden  

 formidlers medvirken, hvis det må antages, at indgåelsen af  

 købsaftalen er blevet udskudt for at holde formidleren ude.« 8. Efter § 11 indsættes:
»Opgørelse af endeligt vederlag § 11 a.
I opgørelsen af det endelige vederlag skal det  

 tydeligt fremgå, hvilke ydelser forbrugeren har modtaget samt  

 vederlaget for den enkelte ydelse.
Specifikation er dog ikke  

 påkrævet, hvis der er aftalt resultatafhængigt vederlag, et  

 fast beløb eller en fast procentsats for udførelsen af hele  

 formidlingsopdraget.
Stk. 2. Ejendomsformidleren kan ikke hos køber  

 kræve vederlag for fremvisning af ejendommen i forbindelse med  

 ændring af en indgået finansieringsaftale, jf. § 18,  

 stk. 2.« 9. I § 17, stk. 3, indsættes som 2.  

 pkt.:
»Styrelsen kan herunder fastsætte bestemmelser om  

 formidleres anvendelse af standardkøbsaftaler, samt at det skal  

 fremhæves i købsaftalen, hvis der foretages fravigelser i  

 standardteksten eller anvendes andre købsaftaler.« 10. § 18, stk. 1, affattes således:
»Ejendommen skal udbydes med oplysning om  

 indestående lån, der kan overtages, og med forslag til  

 finansiering.
Der skal i det mindste desuden oplyses om mindst 2 andre  

 relevante finansieringsmuligheder, som skal fremgå af et dokument, der  

 er adskilt fra salgsopstillingen.
Erhvervs- og Selskabsstyrelsen  

 fastsætter nærmere regler herom.« 11. I § 25, stk. 1, 1. pkt., indsættes efter  

 »et«: »offentligt«.
 12. § 32 affattes således:
 »§ 32. Overtrædelse af bestemmelserne i  

 § 3, stk. 2, §§ 4, 5, 7 og 8, §10, stk. 1 og 3, § 11  

 a, § 12, stk. 1 og 2, § 13, 2. pkt., § 15, § 16,  

 stk. 2 og 3, § 18, stk. 1, § 19, § 22, stk. 1,  

 1. pkt., § 23, § 25, stk. 1, 3. pkt., § 26, stk. 2  

 og 3, §§ 27 og 28 straffes med bøde, medmindre strengere straf er  

 forskyldt efter den øvrige lovgivning.
 Stk. 2. I forskrifter, der udstedes af Erhvervs- og  

 Selskabsstyrelsen i medfør af § 1, stk. 7, § 5 a,  

 § 8, stk. 3 og 4, § 10, stk. 2, § 17, stk. 3,  

 § 18, stk. 1, § 19, stk. 4, og § 25, stk. 2,  

 nr. 5, kan der fastsættes straf af bøde for overtrædelse  

 af bestemmelser i forskrifterne.
Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.« § 2 I lov om statsautoriserede revisorer, jf.  

 lovbekendtgørelse nr. 501 af 30. juni 1998 foretages følgende  

 ændring:
 1. I § 1, stk. 1, indsættes som 2. pkt.:
»Erhvervs- og Selskabsstyrelsen fører et offentligt  

 register over statsautoriserede revisorer.« § 3 I lov om registrerede revisorer, jf.  

 lovbekendtgørelse nr. 502 af 30. juni 1998 foretages følgende  

 ændring:
 1. I § 1, stk. 1, indsættes efter »et«:  

 »offentligt«.
§ 4 I lov om translatører og tolke, jf.  

 lovbekendtgørelse nr. 181 af 25. marts 1988, som ændret ved  

 § 15 i lov nr. 936 af 27. december 1991, § 10 i lov nr. 377 af 22.  

 maj 1996 og § 16 i lov nr. 386 af 22. maj 1996, foretages  

 følgende ændring:
 1. I § 1, stk. 1, indsættes som 2. pkt.:
»Erhvervs- og Selskabsstyrelsen fører et offentligt  

 register over beskikkede translatører og tolke.« § 5 I lov om dispachører, jf. lovbekendtgørelse nr. 184 af 25.  

 marts 1988, som ændret ved § 14 i lov nr. 936 af 27. december  

 1991, § 9 i lov nr. 377 af 22. maj 1996 og § 15 i lov nr. 386 af  

 22. maj 1996, foretages følgende ændring:
 1. I § 1, stk. 1, indsættes som 2. pkt.:
»Erhvervs- og Selskabsstyrelsen fører et offentligt  

 register over beskikkede dispachører.« § 6 Loven træder i kraft den 1. januar 2000.
§ 7 Loven gælder ikke for Færøerne og  

 Grønland, men kan ved kgl. anordning sættes i kraft for  

 Grønland med de afvigelser, som de særlige grønlandske  

 forhold tilsiger.
Bemærkninger til lovforslaget Almindelige bemærkninger 1. Indledning Lovforslaget gennemfører en del af  

 Idégruppens forslag, som har til formål at forenkle og  

 billiggøre bolighandlen.
Den gældende lov om omsætning af  

 fast ejendom har virket siden 1994. Ud fra de til dato indvundne erfaringer  

 er det fundet hensigtsmæssigt endvidere at foretage enkelte andre  

 ændringer af loven.
 Lovforslaget og de hertil knyttede bemærkninger  

 bygger bl.a. på Idégruppens forslag, som indgår i  

 »Boligrapport - Nemmere og billigere at handle bolig«, udgivet af  

 Erhvervsministeriet i 1997.
2. Idégruppe, Boligpanel og Boligrapport Erhvervsministeren nedsatte den 18. juni 1996 en  

 Idégruppe bestående af Jacob Buksti, MF, advokat Preben Bang  

 Henriksen, Kirsten Jacobsen, MF, professor Michael Møller, Institut  

 for Finansiering, Handelshøjskolen i København,  

 sekretariatschef Susanne Nielsen, Realkreditankenævnet, og  

 afdelingschef Finn Lauritzen, Erhvervsministeriet (formand).
Idégruppen skulle komme med forslag til at  

 gøre det nemmere og billigere at handle bolig.
Idégruppen fik  

 til opgave at være nytænkende og i sit arbejde at være  

 opmærksom på:
omkostningerne forbundet med handel med fast ejendom, serviceydelser, der kan tilbydes private i forbindelse med  

 bolighandel, mulighederne for at forenkle utidssvarende regler og sædvaner,  

 samt hvordan der kan skabes yderligere konkurrence mellem aktørerne  

 på markedet for bolighandler.
Idégruppen er fremkommet med 30 forslag, der har  

 til formål at give besparelser og forenklinger inden for  

 omsætning af fast ejendom.
Forslagene har været drøftet  

 med et Boligpanel, som har bestået af repræsentanter for  

 organisationer, ministerier m.v.
Boligpanelet har haft til opgave at komme  

 med bemærkninger til forslagene.
Forslag og bemærkninger fra både  

 Idégruppe og Boligpanel er afgivet til erhvervsministeren, som  

 på baggrund heraf har offentliggjort en samlet Boligrapport med  

 overvejelser og forslag.
Boligrapporten udkom i februar 1997.
 En række af Idégruppens forslag  

 henhører under andre ministeriers ressort, ligesom andre forslag vil  

 blive gennemført administrativt.
3. Lovforslagets indhold Baggrunden for Idégruppens forslag er et  

 ønske om at forenkle og standardisere ejendomshandlens processer,  

 så det bliver billigere at handle bolig i Danmark.
Herved øges  

 samtidig forbrugerens mulighed for at forstå og gennemskue de faser,  

 som en bolighandel indeholder.
Ligeledes har Idégruppen haft som  

 mål at stille forslag, der skærper konkurrencen på  

 boligmarkedet, og som udnytter moderne informationsteknologi, således  

 at processerne kan gennemføres hurtigere og billigere.
Da lov om omsætning af fast ejendom er en  

 forbrugerbeskytttelseslov, har et andet - men lige så væsentligt  

 - ønske været at sikre forbrugernes stilling  

 tilstrækkeligt i forbindelse med handlen.
En stor del af de  

 foreslåede ændringer har derfor også til formål at  

 styrke forbrugerbeskyttelsen og forbrugernes adgang til information.
 Det foreslåede krav om specifikation af  

 formidlerens honorar har sammen med ophævelse af kravet om »no  

 cure-no pay« til formål at styrke gennemsigtigheden af  

 formidlingsopdraget samtidig med, at forbrugerens valgmuligheder i  

 forbindelse med indgåelse af formidlingsaftalen øges.  

 Forbrugeren gives herved mulighed for i større grad kun at modtage og  

 betale for de ydelser, der relaterer sig specifikt til salget af forbrugerens  

 egen bolig.
 Antallet af obligatoriske oplysninger i forbindelse med  

 annoncering og anden markedsføring af ejendommen øges,  

 således at køberen allerede på et tidligt tidspunkt  

 modtager de vigtigste oplysninger om den udbudte ejendom. Økonomiske  

 oplysninger skal fremstå ensartet, således at kontantprisen  

 får en ligeså fremtrædende plads som oplysningerne om  

 eksempelvis brutto- og nettoudgifter.
Der foreslås også indført et krav om,  

 at boligen skal udbydes med andre relevante finansieringsmuligheder.  

 Hermed er det tanken, at der allerede ved udbud af ejendommen sættes  

 fokus på, at køberen træffer to forskellige beslutninger i  

 forbindelse med bolighandlen - en beslutning om køb og en beslutning  

 om, hvordan det købte skal finansieres.
Køber bør ud fra  

 egne forhold og præferencer træffe et rationelt valg  

 vedrørende finansiering af ejendommen.
Ved at give køber de  

 finansielle oplysninger på et tidligt tidspunkt i bolighandlen, styrkes  

 dennes valgmulighed.
Indførelse af standardvilkår i  

 købsaftaler vil betyde, at købsaftalerne bliver mere  

 overskuelige for forbrugerne.
Af hensyn til aftalefriheden skal  

 standardteksten kunne fraviges, men dette skal af hensyn til forbrugeren  

 tydeligt fremgå.
Udformningen af købsaftalerne skal ske efter  

 forhandling med aktørerne på markedet og vil kunne ske i det  

 rådgivende udvalg vedrørende ejendomsomsætning.
En mere effektiv formidling og en bedre udnyttelse af den  

 teknologiske udvikling opnås, hvis de boliger, der udbydes elektronisk,  

 er tilgængelige via et søgesystem med central indgang til  

 alle ejendomme, der udbydes via et offentligt tilgængeligt medie.  

 Køberne skal kunne finde frem til de udbudte ejendomme gennem et  

 søgesystem, der som en central indgang til en bolighandel giver en  

 samlet oversigt over de mest basale oplysninger om de ejendomme, der er til  

 salg på markedet.
Fra dette søgesystem vil det være muligt  

 for forbrugeren at søge yderligere informationer om de udbudte emner  

 ved forbindelse - links - til eksempelvis en hjemmeside hos den formidler,  

 som har boligen i salgsopdrag.
For at sikre en sådan anvendelse af  

 informationsteknologi i forbindelse med ejendomshandler og den heraf  

 følgende gennemsigtighed på markedet, foreslås der  

 indført en bemyndigelse til Erhvervs- og Selskabsstyrelsen, som kan  

 oprette et sådant søgesystem, hvis ikke der udvikles et  

 sådant privat søgesystem, som bliver almindeligt anvendt.
Det foreslås endvidere, at det sikres, at  

Erhvervs- og Selskabsstyrelsens registre over udøvere af de  

 liberale erhverv i større grad gøres offentligt  

 tilgængelige.
Der er her tale om registrene over  

 ejendomsformidlere, statsautoriserede revisorer, registrerede revisorer,  

 translatører og tolke samt dispachører.
Enkeltstående  

 oplysninger fra registrene gives i dag telefonisk såvel som skriftligt,  

 men for at imødekomme et stigende behov for videregivelse af de  

 registrerede oplysninger foreslås, at der bliver mulighed for at  

 videregive oplysningerne elektronisk.
4. Høring I forbindelse med drøftelserne i Boligpanelet har  

 organisationer og ministerier m.v. haft mulighed for at komme med mundtlige  

 såvel som skriftlige bemærkninger til Idégruppens forslag.  

 Endvidere har der i forbindelse med Idégruppens arbejde været  

 nedsat underudvalg, hvor eksperter fra brancheorganisationer og ministerier  

 har deltaget.
 Lovforslaget er inden fremsættelsen sendt i  

 høring hos følgende organisationer m.v.:
 Advokatsamfundet, Amtsrådsforeningen i Danmark,  

 Arbejderbevægelsens Erhvervsråd, Danmarks Nationalbank, Dansk  

 Arbejdsgiverforening, Dansk Ejendomsmæglerforening, Dansk  

 Erhvervsjordbrug, Dansk Franchisegiverforening, Dansk Industri, Dansk  

 Ingeniørforening, Dansk Metalarbejderforbund, Danske Andelsselskaber,  

 Danske Dagblades Forening, Danske Elværkers Forening, Danske  

 Husmandsforeninger, Danske Investeringsforeningers  

 Fællesrepræsentation, Dansk Translatørforbund, De Danske  

 Landboforeninger, Den Danske Dommerforening, Det Danske Handelskammer, Det  

 Rådgivende Udvalg vedrørende Ejendomsomsætning,  

 Dispachørkommissionen, Ejendomsmæglernes Landsorganisation,  

 Entreprenørforeningen, Finansrådet, Forbrugerrådet,  

 Fællesforeningen for Danmarks Brugsforeninger (FDB), Den danske  

 Børsmæglerforening, Foreningen af Finansholdingsselskaber,  

 Foreningen af Registrerede Revisorer, Foreningen af Rådgivende  

 Ingeniører, Foreningen af Statsautoriserede Revisorer, Grundejernes  

 Landsorganisation, Håndværksrådet,  

 Ingeniør-Sammenslutningen, Kommunernes Landsorganisation,  

 Konkurrencerådet, Landbrugets Rådgivningscenter,  

 Landbrugsrådet, Landsorganisationen i Danmark, Liberale Erhvervs  

 Råd, Oliebranchens Fællesrepræsentation, Parcelhusejernes  

 Landsforening, Praktiserende Arkitekters Råd, Realkreditrådet,  

 Registertilsynet, Revisorkommissionen, Rådet for Dansk Forsikring og  

 Pension, Translatørforeningen/Erhvervssprogligt Forbund,  

 Translatørkommissionen samt ministerierne.
5. Statsfinansielle og administrative konsekvenser I en overgangsperiode på op til 1 år må  

 det forventes, at udstedelse og ændring af administrative forskrifter  

 samt en øget sagsmængde vedrørende lovfortolkning vil  

 medføre en øget administrativ belastning.
Denne finansieres  

 gennem omprioritering og vil derfor ikke medføre øgede  

 udgifter.
Der forventes ikke afholdt udgifter på det  

 statsfinansielle budget til etablering af søgesystem over udbudte  

 ejendomme, da det påregnes, at branchen selv etablerer et fælles  

 system til søgning af boliger.
Herefter vil Erhvervs- og  

 Selskabsstyrelsen ikke skulle etablere et søgesystem.
Holder denne  

 antagelse ikke, skal der derimod afholdes udgifter på det  

 statsfinansielle budget.
Udgifterne hertil skønnes i følge  

 Boligrapporten at beløbe sig til nogle få mio. kr., jf.  

 Boligrapporten side 93. Selve driften af søgesystemet vil være  

 brugerfinansieret.
6. Økonomiske og administrative konsekvenser for  

 erhvervslivet De foreslåede bestemmelser om specifikation af  

 formidlingshonorar og krav om, at boligen skal udbydes med andre relevante  

 finansieringsmuligheder, vil betyde ændrede arbejdsgange for  

 ejendomsformidlerne.
Dette kan i en kortere overgangsperiode betyde en  

 øget administrativ belastning, men må dog på sigt  

 forventes at medføre en effektivisering af bolighandlen.  

 Indførelse af standardkøbsaftaler vil medføre  

 øgede omkostninger til nye blanketter, men vil også med tiden  

 betyde en lettelse i det daglige arbejde.
Det foreslåede krav om, at alle ejendomme, der  

 udbydes til salg elektronisk, skal kunne findes via et søgesystem, kan  

 forventes i en opstartfase at medføre omkostninger for udbyderen, selv  

 om systemet etableres i privat regi.
For ejendomsformidlerne vil det betyde  

 tilretning af eksisterende EDB-softwaresystemer.
Når systemet er  

 etableret, i drift og den praktiske sagsgang i forbindelse hermed er  

 etableret, vil anvendelsen af informationsteknologi medføre  

 effektivitetsforbedringer, og udbud af alle ejendomme over eksempelvis  

 Internettet vil være et billigt og effektivt medie, som kan komme  

 såvel formidlere som forbrugere til gode.
 Det må forventes, at et velfungerende  

 søgesystem kan betyde en nedgang i avisernes boligannoncer, med deraf  

 følgende nedgang i avisernes indtægter.
Lovforslaget har været forelagt Erhvervsministeriets  

 Testpanel.
Lovforslaget vil være administrativt neutralt for 44 % af  

 virksomhederne, idet de vurderer, at deres administration ikke vil blive  

 berørt af lovforslagets ændringer.
29 % af virksomhederne vil få administrative byrder  

 på engangsbasis.
Byrderne er edb-ændringer, uddannelse af  

 medarbejderne, udarbejdelse af tidsforbrugsskema, nye typer aftaler og  

 tillæg til gamle sager samt ændringer i fakturering,  

 bogføring og interne arbejdsgange.
Tidsforbruget svinger meget, men  

 der er flest virksomheder, som skal bruge 10-12 timer på  

 engangsbasis.
22 % af virksomhederne vurderer, at de vil få  

 løbende administrative lettelser.
Lettelserne skyldes, at der laves en  

 standardkøbsaftale og et Internetkartotek samt at den  

 økonomiske rådgivning bliver lettere for visse af  

 virksomhederne.
Tidsbesparelsen svinger lidt, men de fleste virksomheder vil  

 spare 1 time eller derunder pr. måned.
29 % af virksomhederne vil få løbende  

 administrative byrder som følge af lovforslaget.
Byrderne er ekstra  

 løbende fakturering, bogføring og registrering af tidsforbrug,  

 opgørelse over annoncering, tilføjelse af individuelle  

 vilkår til standardkøbsaftalen, flere finansieringsforslag samt  

 opdatering af Internet-hjemmeside.
Tidsforbruget svinger, men det er  

 koncentreret omkring tre intervaller: 46-60 minutter, 4-6 timer og 10-12  

 timer pr. måned.
11 % af virksomhederne får behov for ekstern  

 rådgivning på engangsbasis, og for de fleste er der tale om  

 edb-assistance.
Samtidig får 9 % af virksomhederne behov for  

 løbende ekstern rådgivning, og det er også typisk vedr.  

 edb.
Der kan dog ikke konkluderes noget om omfanget af  

 rådgivningen.
 Omregnes den gennemsnitlige engangsbyrde til en samlet  

 samfundsmæssig økonomisk engangsbyrde, bliver omkostningen  

 på ca. 1.025.750 kr. (med en usikkerhed på +/- 589.250 kr.).  

 Omregnes de gennemsnitlige løbende administrative konsekvenser til  

 samfundsniveau, medfører lovforslaget en månedlig administrativ  

 omkostning på i alt 414.500 kr. (Tallet er dog meget usikkert).
 I sin helhed forventes lovforslaget ikke at give  

 væsentlige økonomiske eller administrative byrder for  

 ejendomsformidlerne, men derimod medvirke til skærpet konkurrence  

 mellem aktørerne på markedet, øget gennemsigtighed,  

 lettere adgang til information og forenklinger.
7. Forholdet til EU-retten Forslaget indeholder EU-retlige aspekter.
Såvel  

 forslagets § 1, nr. 2 (§ 5 a) og nr. 11 (§ 25, stk. 1, 1. pkt.) som  

 §§ 2-5 vil blive omfattet af art. 32, stk. 4, i direktiv 95/46/EF  

 om beskyttelse af fysiske personer i forbindelse med behandling af  

 personoplysninger og om fri udveksling af sådanne oplysninger,  

 hvorefter medlemsstaterne meddeler Kommissionen teksten til de nationale  

 retsforskrifter, som de udsteder på det område, der er omfattet  

 af dette direktiv.
8. Miljømæssige konsekvenser Forslaget har ikke miljømæssige  

 konsekvenser.
Bemærkninger til lovforslagets enkelte  

 bestemmelser I bilag 1 til lovforslaget er de foreslåede  

 ændringer sammenholdt med de gældende regler.
Til § 1 Til nr. 1 Forslaget er en gennemførelse af forslag B6 i  

 Boligrapporten for så vidt angår de obligatoriske dele af en  

 annonce.
De nævnte oplysninger kan ikke begrænses ved aftale, jf.  

 den gældende lovs § 29, men det er muligt konkret at aftale, at  

 der skal indgå flere oplysninger, fx. om energi- eller  

 miljømæssige forhold, i forbindelse med  

 markedsføringen.
Ejendommens beliggenhed oplyses sædvanligvis i form  

 af en (post-)adresse.
Der kan dog være tilfælde, hvor  

 sælgeren ønsker en vis diskretion omkring det forestående  

 salg, og hvor det derfor er mere hensigtsmæssigt at angive ejendommens  

 beliggenhed ved hjælp af en bredere stedfæstelse.
Som hidtil kan  

 beliggenheden derfor også angives ved oplysning om, hvilket  

 lokalområde, kvarter el.lign. ejendommen er beliggende i.
Angivelse af  

 en landsdel eller et amt vil dog som udgangspunkt være en for  

 upræcis stedfæstelse.
Størrelsen på ejendommen skal angives ved  

 oplysning om bolig- og grundareal samt eventuelt bebygget areal.
Bebygget  

 areal og grundareal er dog ikke relevante for ejerlejligheder.
For så  

 vidt angår ejerlejligheder vil det være naturligt, at der oplyses  

 det areal, der lægges til grund for beregning af fællesudgifter  

 m.v. i vedtægterne - det vil typisk sige det tinglyste nettoareal.
Der  

 kan i øvrigt anvendes arealoplysninger fra såvel tingbogen som  

 Bygnings- og Boligregistret (BBR). I de tilfælde, hvor ejendommen  

 består af andet end boligareal, bør det nævnes, hvor meget  

 boligarealet udgør.
Økonomiske oplysninger, der gives i annoncer og  

 anden markedsføring, skal iflg. det foreslåede § 5, 3.  

 pkt., »fremstå ensartet«.
De økonomiske oplysninger kan  

 eksempelvis være angivelse af kontantpris og brutto- og nettoudgifter.  

 I annoncen må således hverken fremhæves eller nedtones en  

 eller flere af de økonomiske oplysningerne i forhold til de  

 øvrige.
Kravet om en ensartet fremstilling skal navnlig sikre, at  

 oplysninger om kontantprisen får en ligeså fremtrædende  

 placering som en eventuel angivelse af de månedlige brutto- og  

 nettoudgifter.
Til nr. 2 I den foreslåede § 5 a tilvejebringes  

 hjemmel for Erhvervs- og Selskabsstyrelsen til at oprette et  

 søgesystem over elektronisk udbudte ejendomme.  

 Hovedmålsætningen er at give forbrugerne adgang til ét  

 sted, hvor de for dem relevante ejendomme beskrives.
De ejendomme, som skal  

 omfattes af søgesystemet, er de ejendomme, som i forvejen annonceres  

 elektronisk.
Ejendomme, som sælges hurtigt og direkte, skal ikke  

 nødvendigvis indlægges i søgesystemet.
Sælger og  

 ejendomsformidler kan således indgå aftale om at undlade  

 elektronisk annoncering.
 Bemyndigelsen skal kun anvendes, hvis der ikke i privat  

 regi etableres et velfungerende system til lettelse for forbrugerne.  

 Bestemmelsen vil imidlertid også kunne anvendes i det tilfælde,  

 hvor branchen har fastlagt konceptet og forpligtelserne, men hvor systemet  

 aftales placeret i Erhvervs- og Selskabsstyrelsen.
Søgesystemet har til formål at samle de mest  

 basale oplysninger om alle udbudte ejendomme, der i forvejen er udbudt  

 elektronisk.
Men der skal også være adgang for private, som  

 ønsker at udbyde en ejendom på denne måde, selv om der  

 ikke sker selvstændig annoncering andre steder.
Det skal udgøre  

 en central indgang for den, der er interesseret i boligmarkedet, og skal  

 indeholde alle de oplysninger, som er relevante for, at en potentiel  

 køber kan danne sig det fornødne overblik over markedet.
De  

 basisoplysninger, der skal fremgå heraf, er de samme oplysninger, som  

 skal gives i forbindelse med al anden markedsføring, jf. forslagets  

 § 1, nr. 1, dvs.:
kontantpris, boligens beliggenhed el. adresse, byggeår, boligtype, bolig- og grundareal samt eventuelt bebygget areal, samt antal etager og værelser.
Systemet skal bestå af et centralt søgesystem  

 og etableres i et »offentligt tilgængeligt elektronisk medie« - det vil  

 umiddelbart sige Internettet.
Udviklingen inden for informationsteknologi  

 går hurtigt, og viser det sig, at et andet elektronisk medie bliver  

 almindeligt brugt og/eller er bedre egnet til formidling af denne slags  

 oplysninger end Internettet, vil dette medie i stedet kunne anvendes.
 Direktiv 95/46/EF om beskyttelse af fysiske personer i  

 forbindelse med behandling af personoplysninger og om fri udveksling af  

 sådanne oplysninger, som skal være gennemført i dansk ret  

 senest den 24. oktober 1998, vil have betydning for søgesystemet.
Søgesystemet vil kun indirekte medføre  

 behandling af personoplysninger, idet udbudsoplysninger typisk hentes fra de  

 allerede eksisterende informationskilder, f.eks. hjemmesider hos  

 ejendomsmæglere.
Derfor må sælger i forbindelse med  

 indgåelse af formidlingsaftalen give samtykke til annoncering via et  

 offentligt tilgængeligt elektronisk medie.
Sælger kan dog  

 også aftale med mægleren, at en sådan annoncering ikke skal  

 finde sted.
Ved driften af søgesystemet skal den, der driver  

 søgesystemet, være opmærksom på de til den tid  

 gældende lovkrav til den dataansvarlige (registeransvarlige) for de  

 oplysninger, der behandles i søgesystemet.
Hvis branchen ikke indfører et acceptabelt system,  

 der anvendes i praksis, kan Erhvervs- og Selskabsstyrelsen indføre et  

 sådant system.
Der er derfor indsat hjemmel til udstedelse af de  

 nødvendige administrative forskrifter samt til opkrævning af  

 gebyr, hvis Erhvervs- og Selskabsstyrelsen skal oprette søgesystemet.  

 De administrative forskrifter skal navnlig angå de mere tekniske krav  

 til ejendomsformidleres udbud af ejendomme.
 Til sikring af den nødvendige udbredelse af  

 systemet foreslås det, at Erhvervs- og Selskabsstyrelsen kan  

 fastsætte regler om, at alle formidlere skal anvende systemet.
 For så vidt angår dokumentationen for, at den  

 pågældende benytter en udbudsfacilitet, der sikrer  

 offentliggørelse af basisoplysningerne i søgesystemet, kan det  

 blive nødvendigt, at ejendomsformidleren bliver afkrævet en  

 erklæring om, at den pågældende anvender systemet.
Derudover er det muligt at tilpasse kredsen af  

 basisoplysninger, der skal fremgå af søgesystemet.
Det er  

 tanken, at driften af systemet skal være brugerfinansieret.
Der  

 foreslås derfor også hjemmel til opkrævning af gebyrer fra  

 de, der udbyder ejendomme på systemet.
 Da etablering og drift af søgesystemet kan rumme  

 konkurrenceretlige problemstillinger, skal Konkurrencerådet indrages i  

 det omfang, det findes nødvendigt at fastsætte regler på  

 området.
Endelig foreslås der i stk. 2 hjemmel  

 til, at informationstilbudet kan udvides med forbindelse - links - til andre  

 offentlige registre, der indeholder relevante oplysninger.
Der tænkes  

 her især på BBR, tingbogsoplysninger samt kommunale og amtslige  

 ejendomsoplysninger.
En sådan »viderestillingsmulighed« vil være  

 til stor gavn for den køber, der har fundet en egnet ejendom og er  

 tæt på købsbeslutningen.
Et privat system vil naturligvis  

 også kunne indeholde disse faciliteter.
Til nr. 3 Den foreslåede ændring af overskriften til  

 § 10 er en konsekvens af den foreslåede ændring af  

 forslagets § 1, nr. 4.
Til nr. 4 Den foreslåede ændring gennemfører en  

 del af Idégruppens forslag B3 om specifikation af formidlingshonorar.  

 Kravet om en specifikation af de ydelser, som ejendomsformidleren aftaler med  

 forbrugeren, har til formål at øge gennemsigtigheden omkring  

 indholdet af formidlingsopgaven samt hvilke ydelser, vederlaget omfatter.  

 Formidlingsopdraget skal derfor specificeres på en sådan  

 måde, at der ikke hersker tvivl om hvilke forpligtelser, formidleren  

 påtager sig i forbindelse med opdraget, og størrelsen af  

 vederlaget for disse ydelser.
For at sikre informationsværdien i  

 forbrugerens beslutningsgrundlag foreslås det endvidere, at  

 formidlingsaftalen også skal indeholde en tydelig angivelse af,  

 hvornår og hvordan det aftalte vederlag skal erlægges.
Hvis formidleren og forbrugeren derimod aftaler, at  

 vederlaget kun skal erlægges, hvis der bliver indgået en  

 købsaftale, skal størrelsen af vederlaget for ydelserne ikke  

 fremgå.
I forslaget er det gjort valgfrit at aftale et sådant  

 resultatafhængigt vederlag, dvs. intet salg - ingen regning.
Lovens  

 hidtidige ordning på dette område kan således fortsat finde  

 anvendelse.
Forholdet skal anføres i formidlingsaftalen, og herved  

 sikres det, at forbrugeren ikke er i tvivl om, hvilken type vederlagsaftale,  

 der er indgået, og hvorvidt der skal svares vederlag, hvis ejendommen  

 ikke bliver solgt.
Et formidlingsopdrag kan opdeles i flere  

 enkeltstående ydelser.
Blandt de typiske kerneydelser vil  

 salgsvurdering, udarbejdelse af salgsopstilling, indhentelse af oplysninger  

 om ejendommens forhold (tingbogsattest, BBR-ejermeddelelse,  

 ejendomsoplysningsskema m.v.), fremvisning til interesserede købere,  

 forhandling og kontraktsindgåelse oftest indgå i et opdrag om  

 salgsformidling.
Ydelser som eksempelvis annoncering, fremvisning, formidling  

 af lån, salg af pantebreve o.lign. vil i mange tilfælde  

 være mere perifere i forhold til selve formidlingsopdraget.
Det er hensigten med forslaget, at sælger skal kunne  

 vælge og fravælge ydelser, som formidleren tilbyder.
Der skal  

 naturligvis være aftalefrihed for begge parter, således at  

 formidleren kan betinge aftalen af, at visse ydelser indgår i  

 formidlingsopdraget.
Ved specifikationen af vederlaget for en ydelse, som  

 tredjemand udfører, eller som formidleren midlertidigt afholder  

 udgiften til, vil det være tilstrækkeligt, at vederlaget  

 fastsættes skønsmæssigt, hvis forudsætningerne for  

 skønnet samtidig oplyses i formidlingsaftalen.
Dette kan eksempelvis  

 være tilfældet, hvor nettoudgiften til annoncering er  

 skønnet ud fra en forventning om et vist antal ugentlige annoncer i et  

 antal nærmere definerede annoncemedier.
Har parterne aftalt, at vederlag skal erlægges  

 særskilt for hver ydelse, der indgår i formidlingsopdraget, kan  

 forbrugeren ikke pålægges at betale for ydelser, som formidleren  

 ikke har udført.
Er der f.eks. i formidlingsaftalen fastsat et  

 særskilt vederlag for afsluttende købsforhandlinger og  

 udfærdigelse af købsaftale, skal forbrugeren ikke betale for  

 denne ydelse, hvis ejendommen ikke bliver solgt.
 De nærmere krav til specifikationen af  

 formidlingsaftalen vil blive indsat i  

 ejendomsformidlingsbekendtgørelsen.
Til nr. 5 Den foreslåede ændring er en konsekvens af  

 ændringen i forslagets § 1, nr. 4.
Til nr. 6 Ændringen er en konsekvens af den foreslåede  

 ændring i forslagets § 1, nr. 7.
Til nr. 7 Den foreslåede ændring er et resultat af, at  

 det hidtil gældende krav om resultatafhængigt vederlag, dvs.  

 intet salg - ingen regning, ophæves.
Hermed gennemføres  

 Idégruppens forslag B5: Aftalefrihed med mulighed for  

 resultatafhængigt vederlag.
Denne ændring af § 11,  

 stk. 1, medfører således, at det nu bliver frivilligt,  

 om det resultatafhængige vederlag aftales mellem parterne.
Hermed kan  

 der tages hensyn til, om den enkelte ejendom er let eller svær at  

 omsætte.
Ejere af letomsættelige ejendomme vil kunne vælge  

 at betale efter tidsforbrug og modtagne ydelser.
Dermed vil ejerne kunne  

 undgå at skulle betale for formidlerens forgæves afholdte  

 omkostninger til andre ejendomme, der ikke var salgbare.
 Er det fastsat i formidlingsaftalen, at vederlaget kun  

 skal erlægges, hvis der bliver indgået en købsaftale,  

 finder de gældende regler fortsat anvendelse, således at  

 formidleren kun kan betinge sig vederlaget under de i bestemmelsens  

 stk. 1, nr. 1 eller 2, givne betingelser, som ikke er ændret.
Til nr. 8 Den foreslåede § 11 a gennemfører  

 en del af Idégruppens forslag B3 om specifikation af  

 formidlingshonorar.
Indsættelsen af en ny paragraf skal ses i  

 sammenhæng med det foreslåede specifikationskrav i  

 formidlingsaftalen, jf. forslagets § 1, nr. 4. Ved at indsætte et  

 specifikationskrav for vederlaget på den endelige regning, styrkes  

 forbrugerens mulighed for at overskue den omkostningsmæssige side af  

 handlen.
Hvor parterne indgår en fastprisaftale,  

 således at vederlaget udgør et fast beløb eller en  

 procentsats af kontantprisen, vil det være af mindre betydning for  

 forbrugeren at kende vederlaget for den enkelte ydelse.
Derfor foreslås  

 det, at en sådan specifikation på den endelige regning ikke er  

 nødvendig i disse tilfælde.
Tilsvarende gælder ved en  

 aftale om resultatafhængigt vederlag.
Det foreslås i stk. 2, at formidleren  

 ikke må opkræve gebyr hos køber for fremvisning af  

 ejendommen i forbindelse med ændring af indgået  

 finsansieringsaftale.
Formålet hermed er bl.a. at sikre købers  

 frie valg af finansiering og at sikre, at der ikke opstilles  

 økonomiske hindringer for udøvelsen af dette valg.
Det  

 fastslås derfor, at det er en del af formidlerens salgsopdrag at  

 fremvise ejendommen til potentielle købere og disses rådgivere.  

 Dette gælder uanset om fremvisningen sker før eller efter, at en  

 købsaftale er indgået.
I de tilfælde, hvor sælger og  

 mægler ikke har aftalt en sådan fremvisning som en del af  

 vederlaget, må sælger selv fremvise ejendommen, hvis sælger  

 skal undgå at betale mægleren vederlag.
Da denne mulighed er til  

 stede for sælger, vil en omvalgssituation med fremvisning kunne ske  

 uden tab eller væsentlig ulempe for sælger, således som det  

 er en forudsætning i § 18, stk. 2.
Til nr. 9 Det foreslås, at bemyndigelsen i § 17,  

 stk. 3, til Erhvervs- og Selskabsstyrelsen til at fastsætte  

 nærmere regler om opdragets indhold skal give mulighed for  

 indførelse af standardkøbsaftaler.
Anvendelsen af  

 standardkøbsaftaler skal ikke være obligatorisk.
Det skal  

 være muligt at fravige vilkårene, og det skal være muligt  

 at anvende andre købsaftaler end standardkøbsaftaler.
Der er  

 således fortsat aftalefrihed.
Køber og sælger skal fortsat  

 kunne aftale de særlige vilkår, som den enkelte handel  

 lægger op til.
Fraviges standardvilkårene eller anvendes ikke  

 standardkøbsaftaler, skal køber i så fald udtrykkeligt  

 gøres opmærksom på, at der er tale om en undtagelse fra de  

 sædvanlige vilkår.
Ved at indføre standardkøbsaftaler  

 øges overskueligheden, og der vil sjældent opstå tvivl om  

 de aftalte vilkår.
Rådgivernes arbejde lettes tillige, da det  

 skal fremgå tydeligt, hvis der er aftalt særlige vilkår.  

 Standardvilkår kendes også i lejelovgivningen, som ligeledes har  

 forbrugerbeskyttende sigte.
I standardkøbsaftaler kan fastsættes en klar  

 risikofordeling baseret på princippet om, at køber bærer  

 den finansielle risiko for indgåelse af handelsaftalen.
Dermed  

 undgås anvendelse af reguleringsklausuler.
Aftalen kan i videst mulig  

 omfang renses for vilkår om finansieringen, som udelukkende er et  

 spørgsmål mellem køber og købers  

 finansieringskilder.
Erhvervs- og Selskabsstyrelsen kan udstede  

 bekendtgørelse om standardkøbsaftaler.
Heri kan f.eks.  

 opstilles de minimumskrav, som skal indgå i en  

 standardkøbsaftale.
Den nærmere udformning fastlægges i  

 samarbejde med Det Rådgivende Udvalg vedrørende  

 Ejendomsomsætning, hvor branchens organisationer er  

 repræsenteret.
Til nr. 10 Den foreslåede ændring af § 18,  

 stk. 1, hvorefter salgsopstillingens oplysningerne om ejendommen og  

 forslag til finansiering i den indledende fase af en ejendomshandlen skal  

 suppleres med alternative forslag til finansiering, har til formål at  

 henlede købers opmærksomhed på det forhold, at der i en  

 ejendomshandel er tale om to forskellige beslutninger - én der  

 vedrører køb og én der vedrører finansiering af  

 det købte.
Hermed gennemføres ideen bag Idégruppens  

 forslag D2. Ændringen vedrører de finansielle oplysninger, der  

 skal foreligge på det tidspunkt, hvor ejendommen udbydes.
Bestemmelsen  

 indeholder et krav om, at oplysninger m.v. om, hvordan ejendommen kan  

 finansieres på anden måde, skal fremgå af et dokument, som  

 er adskilt fra salgsopstillingen.
Salgsopstillingen opretholdes således i sin  

 nuværende form og skal fortsat indeholde et finansieringsforslag.
Som  

 noget nyt foreslås, at der skal oplyses om mindst to andre relevante  

 finansieringsmuligheder.
Disse alternative finansieringsmulighed skal  

 fremgå af et særskilt dokument, som udleveres samtidig med  

 salgsopstillingen.
Som hidtil skal et finansieringsforslag ikke være  

 baseret på bindende lånetilbud, men være baseret på  

 det aktuelle finansieringsmarked.
Finansieringsforslaget skal således  

 give køberen et realistisk billede af, hvorledes ejendomskøbet  

 kan finansieres.
De alternative finansieringsforslag skal vise, hvordan  

 finansieringen vil variere afhængig af lånetype, lånets  

 løbetid eller rente.
 Der skal fortsat gives oplysninger om indestående  

 lån i ejendommen, der kan overtages, herunder om der er særlige  

 overtagelsesbetingelser.
Til nr. 11 Det foreslås klart angivet, at Erhvervs- og  

 Selskabsstyrelsens register over ejendomsmæglere er offentligt, da der  

 i nogen tilfælde har været tvivl om, hvorvidt oplysningerne heri  

 var offentligt tilgængelige.
Erhvervs- og Selskabsstyrelsen har hidtil telefonisk  

 såvel som skriftligt givet enkeltstående oplysninger til  

 såvel forbrugere som organisationer om registrerede  

 ejendomsmæglere.
Der videregives i dag eksempelvis oplysninger om dato  

 for registrering, dato for deponering af registreringsbevis, dato for  

 genoptagelse, dato for bortfald samt oplysning om sikkerhedsstillelse i form  

 af garanti eller ansvarsforsikring.
Muligheden for offentliggørelse af de registrerede  

 oplysninger har til formål at øge gennemsigtigheden og forbedre  

 borgernes adgang til information om, hvilke ejendomsmæglere, der er  

 registrerede i Erhvervs- og Selskabsstyrelsen.
Med den foreslåede  

 ændring imødekommes endvidere et udtrykt behov fra bl.a.  

 brancheorganisationer om en let og direkte adgang til registret.
Den  

 foreslåede ændring giver endvidere mulighed for, at registret i  

 fremtiden eksempelvis kan blive tilgængeligt på Erhvervs- og  

 Selskabsstyrelsens elektroniske informationssystem og på  

 Internettet.
Til nr. 12 De foreslåede ændringer af stk. 1  

 er udtryk for konsekvensændringer som følge af ændret  

 paragrafnummerering.
Endvidere foreslås den nye § 11 a  

 strafbelagt.
 Tilsvarende gælder i den foreslåede  

stk. 2, dog således at de administrative forskrifter, som  

 kan udstedes i medfør af den foreslåede  

 bemyndigelsesbestemmelser i § 5 a, stk. 1, tillige kan  

 strafsanktioneres.
 Den foreslåede ændring i stk. 3 er  

 i overensstemmelse med forudsætningen om en ensartet affattelse af  

 hjemmel til strafansvar for juridiske personer, jf. lov nr. 474 af 12. juni  

 1996 om ændring af straffeloven.
Til § 2-5 Det foreslås, at Erhvervs- og Selskabsstyrelsens  

 registre over udøvere af en række liberale erhverv:  

 statsautoriserede revisorer, registrerede revisorer, translatører og  

 tolke samt dispachører gøres offentlige i lighed med registret  

 over ejendomsmæglere.
Der henvises i denne forbindelse til  

 bemærkningerne til lovforslagets § 1, nr. 11.
Til § 6 Det foreslås under hensyn til, at branchen skal have  

 den fornødne tid til at indrette sig på de ændrede forhold  

 som er reguleret i § 1, at loven først træder i kraft den  

 1. januar 2000.
Til § 7 Bestemmelsen fastsætter lovens territoriale  

 gyldighedsområde og indebærer, at loven ikke gælder for  

 Færøerne og Grønland.
De foreslåede ændringer  

 kan dog sættes i kraft i Grønland ved kongelig anordning.
Dette  

 gælder ikke for Færøerne, som har sin egen lovgivning  

 på de omhandlede områder.
Bilag Lovforslaget sammenholdt med gældende lov Gældende formulering Lovforslaget § 1 I lov nr. 453 af 30. juni 1993 om omsætning af fast  

 ejendom, som ændret ved § 6 i lov nr. 1098 af 21. december 1994,  

 § 6 i lov nr. 377 af 22. maj 1996 og § 12 i lov nr. 386 af 22. maj  

 1996, foretages følgende ændringer:
 1. § 5 affattes således:
 § 5. I annoncer og anden markedsføring skal der gives  

 oplysning om ejendommens kontantpris, jf. § 4, stk. 1, 1. pkt.,  

 eller dens skønnede kontantpris, jf. § 4, stk. 1, 2. pkt.  

 Der skal endvidere gives oplysning om ejendommens beliggenhed og  

 størrelse.
»§ 5. I annoncer og anden markedsføring skal der gives  

 oplysning om ejendommens kontantpris, jf. § 4, stk. 1, 1. pkt.,  

 eller dens skønnede kontantpris, jf. § 4, stk. 1, 2. pkt.  

 Der skal endvidere gives oplysning om ejendomstype, beliggenhed,  

 størrelse, byggeår, antal værelser og etager.  

 Økonomiske oplysninger, der gives i annoncer og ved anden  

 markedsføring, skal fremstå ensartet.« 2. Efter § 5 indsættes:
»Søgesystem m.v. over udbudte ejendomme § 5 a.
Medmindre andre opretter et søgesystem med  

 central indgang til alle ejendomme, der udbydes via et offentligt  

 tilgængeligt elektronisk medie, kan Erhvervs- og Selskabsstyrelsen  

 oprette et sådant system.
Systemet skal bestå af en central  

 indgang til de udbudte ejendomme og give direkte adgang til alle relevante  

 basisoplysninger, som skal gives i forbindelse med al anden  

 markedsføring, jf. § 5. Erhvervs- og Selskabsstyrelsen kan  

 fastsætte regler om, at ejendomsformidlere skal offentliggøre  

 basisoplysninger om udbudte ejendomme i et sådant system og kan  

 fastsætte regler om gebyr for optagelse, for brug af systemet og for  

 rykkerskrivelser m.v. ved for sen betaling.
Stk. 2. Erhvervs- og Selskabsstyrelsen kan bestemme, at der  

 fra systemer, som omhandlet i stk. 1, må oprettes forbindelse til  

 andre offentlige registre med relevante oplysninger.« 3. Overskriften før § 10 affattes således:
Vederlaget »Vederlag efter regning.« 4. § 10, stk. 1, ophæves, og i stedet  

 indsættes:
§ 10. Aftale om formidlingsopdrag skal være skriftlig.  

 Aftalen skal bl.a. indeholde vilkår om opdragets varighed og  

 vederlæggelse.
Erhvervs- og Selskabsstyrelsen fastsætter  

 nærmere regler om aftalens indhold.
Erhvervs- og Selskabsstyrelsen kan  

 herved fravige § 11, stk. 3, for så vidt angår betaling  

 til tredjemand for afgivelse af erklæring om forhold, som indgår  

 i beslutningsgrundlaget for en handel.
»Aftale om formidlingsopdrag skal være skriftlig, og det skal  

 tydeligt fremgå, hvornår og hvordan vederlaget skal  

 erlægges.
Aftalen skal bl.a. indeholde vilkår om opdragets  

 varighed, specifikation af de ydelser, der indgår i  

 formidlingsopdraget, samt oplysning om det vederlag, der skal erlægges  

 for hver enkelt ydelse.
Oplysning om vederlag for hver enkelt ydelse kan dog  

 undlades, hvis det tydeligt fremgår af aftalen, at der er tale om  

 resultatafhængigt vederlag, jf. § 11.
Stk. 2. Erhvervs- og Selskabsstyrelsen fastsætter  

 nærmere regler om aftalens indhold.
Erhvervs- og Selskabsstyrelsen kan  

 herved fravige § 11, stk. 4, for så vidt angår betaling  

 til tredjemand for afgivelse af erklæring om forhold, som indgår  

 i beslutningsgrundlaget for en handel.« Stk. 2 bliver herefter stk. 3.
 Stk. 2. Formidleren kan ikke gøre krav på  

 vederlag på andet grundlag end en aftale, som er i overensstemmelse med  

 stk. 1.
 5. I § 10, stk. 2, der bliver stk. 3,  

 indsættes efter »stk. 1«: »og 2«.
 6. Overskriften før § 11 affattes således:
»Resultatafhængigt vederlag« 7. § 11, stk. 1, affattes  

 således:
§ 11. Formidleren kan i aftalen kun betinge sig vederlag,  

 hvis »Ved formidlingsaftaler, hvor det er fastsat, at  

 vederlagets erlæggelse er afhængig af, om der bliver  

 indgået en købsaftale (resultatafhængigt vederlag), kan  

 formidleren alene betinge sig vederlag, hvis 1) der indgås en købsaftale inden formidlingsaftalens  

 ophør eller 1)	der indgås en købsaftale inden formidlingsaftalens  

 ophør, eller 2) der efter formidlingsaftalens ophør indgås en  

 købsaftale på grundlag af formidlerens indsats og uden en anden  

 formidlers medvirken, dog kun såfremt det må antages, at  

 indgåelsen af købsaftalen er blevet udskudt for at holde  

 formidleren ude.
2)	der efter formidlingsaftalens ophør indgås en  

 købsaftale på grundlag af formidlerens indsats og uden en anden  

 formidlers medvirken, hvis det må antages, at indgåelsen af  

 købsaftalen er blevet udskudt for at holde formidleren ude.« 8. Efter § 11 indsættes:
»Opgørelse af endeligt vederlag § 11 a.
I opgørelsen af det endelige vederlag skal det  

 tydeligt fremgå, hvilke ydelser forbrugeren har modtaget samt  

 vederlaget for den enkelte ydelse.
Specifikation er dog ikke  

 påkrævet, hvis der er aftalt resultatafhængigt vederlag, et  

 fast beløb eller en fast procentsats for udførelsen af hele  

 formidlingsopdraget.
Stk. 2. Ejendomsformidleren kan ikke hos køber  

 kræve vederlag for fremvisning af ejendommen i forbindelse med  

 ændring af en indgået finansieringsaftale, jf. § 18,  

 stk. 2.« 9. I § 17, stk. 3, indsættes som 2.  

 pkt.:
»Styrelsen kan herunder fastsætte bestemmelser om  

 formidleres anvendelse af standardkøbsaftaler, samt at det skal  

 fremhæves i købsaftalen, hvis der foretages fravigelser i  

 standardteksten eller anvendes andre købsaftaler.« 10. § 18, stk. 1, affattes  

 således:
§ 18. Ejendommen skal udbydes med oplysning om  

 indestående lån, der kan overtages, og med forslag til  

 finansiering.
Erhvervs- og Selskabsstyrelsen fastsætter nærmere  

 regler herom.
»Ejendommen skal udbydes med oplysning om  

 indestående lån, der kan overtages, og med forslag til  

 finansiering.
Der skal i det mindste desuden oplyses om mindst 2 andre  

 relevante finansieringsmuligheder, som skal fremgå af et dokument, der  

 er adskilt fra salgsopstillingen.
Erhvervs- og Selskabsstyrelsen  

 fastsætter nærmere regler herom.« § 25. Erhvervs- og Selskabsstyrelsen fører et register  

 over ejendomsmæglere.
 11. I § 25, stk. 1, 1. pkt., indsættes efter  

 »et«: »offentligt«.
 12. § 32 affattes således:
 § 32. Overtrædelse af bestemmelserne i § 3,  

 stk. 2, §§ 4, 5, 7, 8 og 10, § 12, stk. 1 og 2,  

 § 13, 2. pkt., § 15, § 16, stk. 2 og 3, § 18,  

 stk. 1, § 19, § 22, stk. 1, 1. pkt., § 23,  

 § 25, stk. 1, 3. pkt., § 26, stk. 2 og 3, §§ 27 og  

 28 straffes med bøde, medmindre strengere straf er forskyldt efter den  

 øvrige lovgivning.
 »§ 32. Overtrædelse af bestemmelserne i § 3,  

 stk. 2, §§ 4, 5, 7 og 8, §10, stk. 1 og 3, § 11 a,  

 § 12, stk. 1 og 2, § 13, 2. pkt., § 15, § 16,  

 stk. 2 og 3, § 18, stk. 1, § 19, § 22, stk. 1,  

 1. pkt., § 23, § 25, stk. 1, 3. pkt., § 26, stk. 2  

 og 3, §§ 27 og 28 straffes med bøde, medmindre strengere straf er  

 forskyldt efter den øvrige lovgivning.
 Stk. 2. I forskrifter, der udstedes af Erhvervs- og  

 Selskabsstyrelsen i medfør af § 1, stk. 7, § 8,  

 stk. 3 og 4, § 10, stk. 1, § 17, stk. 3, § 18,  

 stk. 1, § 19, stk. 4, og § 25, stk. 2, nr. 5, kan  

 der fastsættes straf af bøde for overtrædelse af  

 bestemmelser i forskrifterne.
 Stk. 2. I forskrifter, der udstedes af Erhvervs- og  

 Selskabsstyrelsen i medfør af § 1, stk. 7, § 5 a,  

 § 8, stk. 3 og 4, § 10, stk. 2, § 17, stk. 3,  

 § 18, stk. 1, § 19, stk. 4, og § 25, stk. 2,  

 nr. 5, kan der fastsættes straf af bøde for overtrædelse  

 af bestemmelser i forskrifterne.
 Stk. 3. Er en overtrædelse begået af et selskab,  

 en forening, en selvejende institution, en fond eller lignende, kan der  

 pålægges den juridiske person som sådan bødeansvar.  

 Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab  

 bødeansvar.
Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.« § 2 I lov om statsautoriserede revisorer, jf.  

 lovbekendtgørelse nr. 501 af 30. juni 1998 foretages følgende  

 ændring:
 1. I § 1, stk. 1, indsættes som 2.  

 pkt.:
»Erhvervs- og Selskabsstyrelsen fører et offentligt  

 register over statsautoriserede revisorer.« § 3 I lov om registrerede revisorer, jf.  

 lovbekendtgørelse nr. 502 af 30. juni 1998 foretages følgende  

 ændring:
 1. I § 1, stk. 1, indsættes efter »et«:  

 »offentligt«.
§ 4 I lov om translatører og tolke, jf.  

 lovbekendtgørelse nr. 181 af 25. marts 1988, som ændret ved  

 § 15 i lov nr. 936 af 27. december 1991, § 10 i lov nr. 377 af 22.  

 maj 1996 og § 16 i lov nr. 386 af 22. maj 1996, foretages  

 følgende ændring:
 1. I § 1, stk. 1, indsættes som 2.  

 pkt.:
»Erhvervs- og Selskabsstyrelsen fører et offentligt  

 register over beskikkede translatører og tolke.« § 5 I lov om dispachører, jf. lovbekendtgørelse  

 nr. 184 af 25. marts 1988, som ændret ved § 14 i lov nr. 936 af  

 27. december 1991, § 9 i lov nr. 377 af 22. maj 1996 og § 15 i lov  

 nr. 386 af 22. maj 1996, foretages følgende ændring:
 1. I § 1, stk. 1, indsættes som 2.  

 pkt.:
