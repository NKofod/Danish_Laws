Kapitel 1   De omfattede foreninger og rapporter Kapitel 2   Klassifikation og opstilling Kapitel 3   Indregning og måling Kapitel 4   Notelysninger Kapitel 5   Ledelsesberetning Kapitel 7   Udarbejdelse af halvårsrapport Kapitel 8   Straffebestemmelser Kapitel 9   Ikrafttrædelsesbestemmelser Bilag 1 Bilag 2 Bilag 3 Bilag 4 Bekendtgørelse om finansielle rapporter for investeringsforeninger og specialforeninger m.v.1) I medfør af § 68, stk.1 og 3, § 113, stk.1, § 114 f og § 132, stk. 3, i lov om investeringsforeninger og specialforeninger samt andre kollektive investeringsordninger m.v., jf. lovbekendtgørelse nr. 807 af 21. august 2009:
Afsnit I Anvendelsesområde Kapitel 1 De omfattede foreninger og rapporter § 1. Denne bekendtgørelse finder anvendelse for investeringsforeningers, specialforeningers, godkendte fåmandsforeningers og hedgeforeningers finansielle rapporter.
 Stk. 2. De af stk. 1 omfattede foreninger skal for hvert regnskabsår udarbejde og offentliggøre en årsrapport, jf. § 55, § 113, stk. 1, og § 114 f i lov om investeringsforeninger og specialforeninger samt andre kollektive investeringsordninger m.v.
 Stk. 3. Investeringsforeninger, specialforeninger og hedgeforeninger skal udarbejde og offentliggøre en halvårsrapport, jf. § 69.
 Stk. 4. §§ 40 og 41, § 42, stk. 3-7, §§ 43-47, §§ 49-56 og §§ 61 og 62 finder ikke anvendelse på årsrapporter for fåmandsforeninger.
§ 2. Er en forening opdelt i afdelinger, skal årsrapporten indeholde særskilt balance, resultatopgørelse og noter, herunder femårsoversigt, for hver enkelt afdeling.
Redegørelse for anvendt regnskabspraksis kan dog udarbejdes som en fælles redegørelse for afdelingerne i en forening, jf. § 55, stk. 2, § 113 og § 114 f i lov om investeringsforeninger og specialforeninger samt andre kollektive investeringsordninger m.v.
 Stk. 2. Er en afdeling opdelt i andelsklasser, skal note­op­lys­ninger, herunder indholdet af femårsoversigten, specificeres på andelsklasserne, i det omfang oplysningerne er forskellige for de enkelte andelsklasser.
§ 3. Et regnskab, som en forening eller afdeling udelukkende udarbejder til eget brug, er ikke en årsrapport eller en halvårsrapport efter denne bekendtgørelse.
Aflægger en forening et regnskab, der ikke er en årsrapport eller en halvårsrapport efter denne bekendtgørelse, må det ikke betegnes som årsrapport eller halvårsrapport, og det skal såvel i form og indhold fremstå, så det ikke kan forveksles med en årsrapport eller en halvårsrapport aflagt efter denne bekendtgørelse.
§ 4. Årsrapporten skal udarbejdes i danske kroner eller i euro.
Dog kan en forening eller afdeling, der udsteder beviser i en anden valuta end danske kroner, udarbejde årsrapporten i denne anden valuta.
Stk. 2. Er en afdeling opdelt i andelsklasser og udstedes beviser i en eller flere andelsklasser i anden valuta end den, afdelingens årsregnskab udarbejdes i, kan de relevante noteoplysninger vedrørende disse andelsklasser, jf. § 2, stk. 2, udarbejdes i denne anden valuta.
Den anvendte omregningsmetode skal i givet fald oplyses i noten.
Afsnit II Årsrapporten Kapitel 2 Klassifikation og opstilling Generelle bestemmelser § 5. Balance og resultatopgørelse skal opstilles i skematisk form i overensstemmelse med bilag 2.
Stk. 2. De i skemaerne i bilag 2 angivne poster, skal anføres særskilt og i den angivne rækkefølge.
Under forudsætning af at opstillingsskemaernes struktur opretholdes, kan der foretages en mere detaljeret opdeling, hvis beløbet i den nye underpost er væsentligt, og hvis arten eller funktionen af underposten er forskellig fra øvrige underposter.
Der kan tilføjes nye poster, hvis beløbet for en sådan er væsentligt, og hvis arten eller funktionen af den nye post er forskellig fra de øvrige poster.
 Stk. 3. Poster, der kun indeholder uvæsentlige beløb, kan sammendrages med andre poster af samme art eller funktion.
§ 6. Ved hver post i balance og resultatopgørelse anføres de tilsvarende beløb for det foregående regnskabsår.
Er posterne ikke direkte sammenlignelige med foregående års poster, skal sidstnævnte tilpasses.
Afdelingen kan dog undlade at tilpasse sammenligningstal, hvis det ikke er praktisk muligt.
Manglende sammenlignelighed eller foretaget tilpasning skal angives og behørigt begrundes i noterne, jf. § 38.
 Stk. 2. Poster i balance og resultatopgørelse, som ikke indeholder noget beløb, skal kun medtages, hvis det foregående årsregnskab indeholder en sådan post.
 Stk. 3. Stk. 1 og 2 finder tilsvarende anvendelse for noteoplysninger, medmindre andet er foreskrevet i denne bekendtgørelse.
 § 7. Modregning mellem aktiv- og passivposter og mellem udgifts- og indtægtsposter er ikke tilladt, medmindre andet fremgår af denne bekendtgørelse.
 § 8. Hvis et aktiv eller passiv henhører under flere poster i opstillingsskemaet, skal dets forbindelse med andre poster angives enten under den post, hvor det er opført, eller i noterne, hvis denne angivelse er nødvendig for forståelsen af årsrapporten.
Balancen § 9. Under aktivpost 1.1 Indestående i depotselskab medtages tilgodehavender, bortset fra mellemværender vedrørende handelsafvikling, som afdelingen har hos depotselskabet.
§ 10. Under aktivpost 5. Afledte finansielle instrumenter opføres værdien af afledte finansielle instrumenter, med positiv værdi.
Værdien af afledte finansielle instrumenter med negativ værdi, opføres under passivpost 3. Afledte finansielle instrumenter.
§ 11. Midlertidigt overtagne ejendomme medtages under aktivpost 6.7 Øvrige aktiver.
En eventuel prioritetsgæld i disse ejendomme medtages under passivpost 4.4 Prioritetsgæld.
 § 12. Under passivpost 4.3 Mellemværende vedrørende handelsafvikling indgår gæld vedrørende handler med finansielle instrumenter, som er indgået, men endnu ikke afviklet.
 Stk. 2. Tilgodehavender vedrørende uafviklede handler med finansielle instrumenter opføres under aktivpost 6.4 Mellemværende vedrørende handelsafvikling.
 Stk. 3. Beløbene i stk. 1 og 2 skal modregnes i det omfang følgende modregningsbetingelser er opfyldt:
 1) Afdelingen har en juridisk ret til at modregne beløbene.
 2) Afdelingen har til hensigt enten at nettoafregne eller at realisere aktivet og indfri forpligtelsen samtidigt.
Resultatopgørelsen § 13. Under resultatpost 2. Kursgevinster og tab føres kursgevinster og tab samt værdireguleringer, realiserede såvel som urealiserede.
Beløbet fordeles som minimum på de aktivtyper, der er anført under underposterne 2.1-2.6. Under post 2.7 Handelsomkostninger føres alle direkte omkostninger i forbindelse med handel med finansielle instrumenter, bortset fra handelsomkostninger dækket af emissions- og indløsningsindtægter.
 § 14. Under resultatpost 4. Skat føres den beregnede skat af årets resultat, årets ændringer i udskudte skatteaktiver og udskudte skatteforpligtelser, forskelle mellem den beregnede udgiftsførte aktuelle skat for tidligere år og den faktisk betalte eller hensatte skat samt ikke refunderbar skat på renter og udbytter.
 Stk. 2. Rentetillæg/-fradrag føres under resultatposterne 1.2 Renteudgifter henholdsvis 1.1 Renteindtægter.
Kapitel 3 Indregning og måling Balancen Generelle bestemmelser § 15. Balancen består af indregnede aktiver, indregnede forpligtelser, herunder hensatte forpligtelser, og medlemmernes formue, der udgør forskellen mellem disse aktiver og andre forpligtelser.
Ved passiver forstås summen af medlemmernes formue og andre indregnede forpligtelser.
 § 16. Et aktiv skal indregnes i balancen, når det er sandsynligt, at fremtidige økonomiske fordele vil tilflyde afdelingen, og aktivets værdi kan måles pålideligt.
 Stk. 2. En forpligtelse skal indregnes i balancen, når det er sandsynligt, at fremtidige økonomiske fordele vil fragå afdelingen, og forpligtelsens værdi kan måles pålideligt.
 Stk. 3. Ved indregning og måling af aktiver og forpligtelser skal der tages hensyn til oplysninger, der fremkommer efter balancedagen, men inden regnskabet udarbejdes, hvis  og kun hvis  oplysningerne bekræfter eller afkræfter forhold, som er opstået senest på balancedagen.
 § 17. Transaktioner, der er gennemført i en anden valuta end afdelingens funktionelle valuta, omregnes til den funktionelle valuta efter valutakursen på transaktionsdagen.
 Stk. 2. Monetære poster i en anden valuta end afdelingens funktionelle valuta omregnes til den funktionelle valuta efter 16.00 GMT kursen for valutaen på balancedagen.
 Stk. 3. Ikke-monetære poster i en anden valuta end afdelingens funktionelle valuta omregnes til den funktionelle valuta efter valutakursen på transaktionsdagen, hvis posten er indregnet på basis af kostprisen.
 Stk. 4. Ikke-monetære poster i en anden valuta end afdelingens funktionelle valuta omregnes til den funktionelle valuta efter lukkekursen på balancedagen, hvis posten er indregnet på basis af dagsværdien.
 Stk. 5. Valutakursforskelle opstået ved afhændelse eller afvikling af forpligtelser omfattet af stk. 2-4 eller omregning efter stk. 1-4 skal indregnes i resultatopgørelsen.
 Stk. 6. Afviger præsentationsvalutaen fra afdelingens funktionelle valuta, omregnes fra den eller de funktionelle valuta(er) til præsentationsvalutaen efter følgende regler:
 1) Resultatopgørelsesposter omregnes efter valutakursen på transaktionsdagen.
 2) Balanceposter omregnes efter 16.00 GMT kursen på balancedagen.
 Stk. 7. Valutakursforskelle opstået ved omregning efter stk. 6 indregnes direkte i medlemmernes formue.
Finansielle instrumenter § 18. Finansielle aktiver og finansielle forpligtelser indregnes i balancen, når afdelingen bliver underlagt det finansielle instruments kontraktmæssige bestemmelser.
§ 19. Et finansielt aktiv, der er solgt eller på anden måde overdraget til en anden part, skal ophøre med at være indregnet i balancen.
En del af et finansielt aktiv skal ophøre med at være indregnet i balancen, hvis der er solgt eller overdraget en entydigt defineret andel af aktivet.
 Stk. 2. Ved køb eller salg af finansielle aktiver på sædvanlige markedsbetingelser skal afdelingen for samtlige køb og salg indregne og ophøre med indregning af aktiverne i balancen på handelsdatoen.
Stk. 3. Samtidig med indregningen af det købte finansielle aktiv, jf. stk. 2, indregnes en forpligtelse svarende til den aftalte pris.
Tilsvarende indregnes ved salg af et finansielt aktiv et aktiv svarende til den aftalte pris, samtidig med at det solgte aktiv fjernes fra balancen.
Denne forpligtelse eller dette aktiv, svarende til købsprisen henholdsvis salgsprisen, fjernes fra balancen på afregningsdatoen.
Stk. 4. Uanset stk. 1 skal et finansielt aktiv, der overdrages på en måde, der indebærer, at afdelingen i væsentligt omfang bevarer risikoen og adgangen til afkast (betalingsstrømme) forbundet med aktivet, bibeholdes i balancen.
Ved en sådan overdragelse indregnes en finansiel forpligtelse svarende til den betaling, der er modtaget i forbindelse med overdragelsen.
 § 20. Finansielle forpligtelser fjernes fra balancen, når  og kun når  forpligtelsen ophører, dvs. når den i kontrakten anførte pligt er opfyldt, annulleret eller udløbet.
 § 21. Finansielle instrumenter skal såvel på tidspunktet for første indregning som efterfølgende måles til dagsværdi.
Stk. 2. Unoterede kapitalandele skal dog, hvis deres dagsværdi undtagelsesvist ikke kan måles pålideligt, måles til kostpris.
Tilsvarende gælder for afledte finansielle instrumenter, hvis værdi er afledt af sådanne kapitalandele.
 § 22. Dagsværdien af finansielle instrumenter, der handles på regulerede markeder, fastsættes ud fra lukkekursen på balancedagen, eller, hvis en sådan ikke foreligger, en anden offentliggjort kurs, der må antages bedst at svare hertil.
 Stk. 2. Når afdelingen har matchende positioner af aktiver og forpligtelser, kan der anvendes middelkurser som grundlag for opgørelsen af dagsværdien af den matchende position og anvendes købs- og salgspriser på den åbne nettoposition.
 Stk. 3. Dagsværdien af udtrukne obligationer, der handles på regulerede markeder, er dog nutidsværdien af obligationerne.
 Stk. 4. Dagsværdien af finansielle instrumenter, der handles på regulerede markeder, og hvis offentliggjorte kurs må antages ikke at afspejle instrumentets dagsværdi på grund af manglende eller utilstrækkelig handel i tiden op til balancedagen, måles efter § 23.
 § 23. For finansielle instrumenter, der ikke handles på regulerede markeder, eller for hvilke der ikke forefindes en kurs, der afspejler instrumentets dagsværdi, jf. § 22, stk. 4, fastlægges dagsværdien ved hjælp af en værdiansættelsesteknik, der har til formål at fastlægge den transaktionspris, som ville fremkomme i en handel på målingstidspunktet mellem uafhængige parter, der anlægger normale forretningsmæssige betragtninger.
Stk. 2. En værdiansættelsesteknik efter stk. 1 skal 1) inddrage alle faktorer, herunder observerbare, aktuelle markedsdata, som må antages at influere på dagsværdien, og som markedsdeltagere må antages at ville tage i betragtning ved en prisfastsættelse af det pågældende finansielle instrument og 2) være i overensstemmelse med almindeligt anerkendte metoder for prisfastsættelse af finansielle instrumenter.
Materielle anlægsaktiver § 24. For materielle anlægsaktiver, herunder grunde og bygninger, finder bestemmelserne om indregning og måling af materielle anlægsaktiver i bekendtgørelse om finansielle rapporter for kreditinstitutter og fondsmæglerselskaber m.fl. tilsvarende anvendelse med de nødvendige tilpasninger.
Leasing § 25. Finansielt leasede aktiver indregnes hos leasingtager fra det tidspunkt, hvor leasingtager har ret til at bruge det leasede aktiv.
Ved første indregning måles aktivet til laveste beløb af dagsværdi eller nutidsværdien af de aftalte leasingbetalinger.
Samtidig indregnes nutidsværdien af de aftalte leasingbetalinger som en forpligtelse.
Ved beregning af nutidsværdien anvendes leasingkontraktens interne rente, hvis det er muligt at bestemme denne.
I modsat fald anvendes leasingtagers lånerente.
 Stk. 2. Efter første indregning måles finansielt leasede aktiver efter principperne i § 24 efter karakteren af det leasede aktiv.
Hensatte forpligtelser § 26. Hensatte forpligtelser og andre forpligtelser, der er uvisse med hensyn til størrelse eller tidspunkt for afvikling, indregnes som hensatte forpligtelser, når det er sandsynligt, at forpligtelsen vil medføre et træk på afdelingens økonomiske ressourcer, og forpligtelsen kan måles pålideligt.
 Stk. 2. Tabsgivende kontrakter, som er kontrakter, hvor de uundgåelige omkostninger forbundet med at indfri de kontraktlige forpligtelser overstiger de forventede økonomiske fordele, indregnes ligeledes som hensatte forpligtelser.
 Stk. 3. Hensatte forpligtelser måles til det bedste skøn over de omkostninger, der er nødvendige for at indfri den aktuelle forpligtelse på balancedagen.
 Stk. 4. Hvis diskontering er af væsentlig betydning for størrelsen af en hensat forpligtelse, skal den måles til nutidsværdien af de omkostninger, som forventes at være nødvendige for at indfri forpligtelsen.
Stk. 5. Den diskonteringssats, der anvendes til måling af nutidsværdien, skal svare til den aktuelle risikofrie markedsrente reguleret, så den afspejler de risici, der er specifikt forbundet med forpligtelsen.
Diskonteringssatsen må ikke afspejle risici, der er reguleret for i skønnet over de omkostninger, der nødvendige for at indfri forpligtelsen, jf. stk. 3.
§ 27. Hensatte forpligtelser skal gennemgås ved hver regnskabsaflæggelse og reguleres således, at de afspejler det bedste aktuelle skøn.
Hvis det ikke længere er sandsynligt, at indfrielse vil medføre et træk på afdelingens økonomiske ressourcer, skal forpligtelsen tilbageføres.
 Stk. 2. En hensat forpligtelse må kun anvendes til dækning af de omkostninger, som ved første indregning begrundede hensættelsen.
 § 28. Pensionsforpligtelser over for ansatte skal indregnes til nutidsværdien af de ydelser, som ud fra det bedst mulige skøn må forventes at skulle betales.
 Stk. 2. Pensionsforpligtelser skal gennemgås på hver balancedag således, at det beløb, der indregnes, afspejler nutidsværdien af det bedste aktuelle skøn.
Skat § 29. Aktuel skat vedrørende regnskabsåret og tidligere regnskabsår skal, i det omfang den ikke er betalt, indregnes som en forpligtelse.
Er den skat, der er betalt, større end den aktuelle skat for regnskabsåret og tidligere regnskabsår, indregnes forskellen som et aktiv.
Tilgodehavende rente- og udbytteskat hos udenlandske skattemyndigheder indregnes ligeledes i denne post.
Stk. 2. Den skattepligt, der hviler på en midlertidig forskel mellem den regnskabsmæssige værdi og den skattemæssige værdi, skal indregnes som udskudt skat.
Er den midlertidige forskel negativ og er det sandsynligt, at den vil kunne udnyttes til at nedbringe den fremtidige skat, indregnes et udskudt skatteaktiv.
Resultatopgørelsen § 30. Resultatopgørelsen består af indregnede indtægter og omkostninger.
§ 31. I resultatopgørelsen indregnes alle indtægter i takt med, at de indtjenes, og alle omkostninger i takt med, at de afholdes.
Alle værdireguleringer, afskrivninger, nedskrivninger og tilbageførsler af beløb, der tidligere har været indregnet i resultatopgørelsen, indregnes i resultatopgørelsen.
Dog indregnes følgende direkte i medlemmernes formue:
 1) Stigninger i dagsværdien af ejendomme, som afdelingen anvender i egen drift, og tilbageførsler af sådanne stigninger, jf. § 24.
 2) Virkningen af ændringer af metode for indregning, grundlag for måling eller præsentationsvaluta, jf. § 32, og virkningen af, at væsentlige fejl i tidligere årsrapporter rettes, jf. § 34.
Ændring af regnskabspraksis § 32. Ændrer afdelingen metoder for indregning, grundlag for måling eller præsentationsvaluta, skal alle berørte poster, herunder sammenligningstal, noteoplysninger og femårsoversigter, med mindre der er fastsat særregler for den pågældende metodeændring, udarbejdes som om den nye praksis hele tiden havde været anvendt.
Stk. 2. Stk. 1 finder ikke anvendelse, i det omfang det ikke er praktisk muligt at ændre poster fra tidligere regnskabsår, så de bliver i overensstemmelse med den nye metode.
I så fald ændres primobalancen i overensstemmelse med den nye metode fra det tidligst mulige tidspunkt, og øvrige poster konsekvensrettes i forhold hertil.
Ændring af regnskabsmæssige skøn og fejl § 33. Ændres beløb, der blev indregnet for et tidligere regnskabsår, som følge af et ændret regnskabsmæssigt skøn, skal indvirkningen indregnes fremadrettet på tilsvarende måde som det oprindelige skøn.
 § 34. Hvis tidligere årsrapporter i væsentligt omfang var påvirket af fejl i forbindelse med udarbejdelsen, skal alle berørte poster, herunder sammenligningstal, noteoplysninger og femårsoversigter, udarbejdes, som om fejlen ikke var begået.
Stk. 2. Stk. 1 finder ikke anvendelse, i det omfang det er umuligt at rette poster fra tidligere regnskabsår.
I så fald ændres primobalancen fra det tidligst mulige tidspunkt, og øvrige poster konsekvensrettes i forhold hertil.
Kapitel 4 Notelysninger Generelt § 35. Ud over de oplysninger, som kræves i dette kapitel, skal gives de yderligere supplerende oplysninger, som er nødvendige for at give et retvisende billede.
§ 36. Noteoplysninger skal så vidt muligt præsenteres i en systematisk rækkefølge.
Oplysninger, der er knyttet til regnskabsposter, gives i form af en note til den pågældende regnskabspost.
Medmindre andet fremgår af de enkelte bestemmelser i denne bekendtgørelse, er det de regnskabsmæssige værdier, som skal forklares.
Stk. 2. De oplysninger, der skal gives i medfør af dette kapitel, skal være indeholdt i en særskilt del af årsregnskabet for hver enkelt afdeling, som er tydeligt afgrænset og betegnet som »noter«, jf. dog §§ 37-39. Hvis et oplysningskrav er efterlevet ved, at der under noter er en henvisning til, at oplysningerne er givet i ledelsesberetningen eller i andre dele af årsrapporten, skal henvisningen være præcis og afgrænse de pågældende oplysninger i forhold til andre oplysninger, der ikke er omfattet at oplysningskrav efter dette kapitel.
De krævede oplysninger omfattes også i sådanne tilfælde af revision, jf. § 65 i lov om investeringsforeninger og specialforeninger samt andre kollektive investeringsordninger m.v.
Anvendt regnskabspraksis § 37. Der skal i et særskilt afsnit i årsrapporten redegøres for alle væsentlige indregningsmetoder og målegrundlag, der er anvendt på posterne i balance, resultatopgørelse og noter.
 Stk. 2. For hver post, der omfatter finansielle instrumenter, skal gives oplysninger om den regnskabspraksis, der er anvendt med hensyn til indregningskriterier og målegrundlag.
 Stk. 3. Hvis beløbet i en regnskabspost i årsrapporten er fremkommet ved en fordelingsberegning, skal der gives oplysning om beregningsmetoden.
 Stk. 4. Ved ændringer i regnskabspraksis skal oplyses om:
1) årsagen til ændringen, 2) den foretagne ændring i regnskabspraksis, herunder arten af ændringen, og 3) den beløbsmæssige effekt af ændringen i regnskabspraksis for poster i balance og resultatopgørelse for indeværende, tidligere og fremtidige regnskabsår, hvis det er muligt.
Stk. 5. Ved ændringer i regnskabsmæssige skøn skal afdelingen oplyse arten og beløbet af den foretagne ændring, der har en effekt i indeværende eller fremtidige regnskabsår.
Hvis det ikke er muligt at estimere den beløbsmæssige effekt, skal afdelingen oplyse dette.
 Stk. 6. Ved regnskabsmæssige fejl skal oplyses arten af denne samt den beløbsmæssige virkning på og korrektion af poster i balance og resultatopgørelse.
 § 38. Når der er foretaget tilpasning af sammenligningstal, jf. § 6, stk. 1, skal følgende oplyses:
 1) Arten af tilpasningen.
 2) Beløbet for hver post, som er tilpasset.
 3) Årsagen til tilpasningen.
 Stk. 2. Manglende tilpasning af sammenligningstal, jf. § 6, stk. 1, skal anføres og begrundes.
 § 39. Ved fravigelser i henhold til § 60, stk. 3, i lov om investeringsforeninger og specialforeninger samt andre kollektive investeringsordninger m.v. finder kravet om note­op­lys­ning i § 58, stk. 3, 2. pkt. i samme lov, anvendelse.
Femårsoplysninger § 40. Der skal gives femårsoversigter for hvert enkelt afdeling med hoved- og nøgletal i overensstemmelse med bilag 4. For afdelinger med andelsklasser vises kun hovedtallene »Årets nettoresultat« og »Medlemmernes formue« for hele afdelingen.
Alle øvrige hovedtal og nøgletallene vises for hver andelsklasse.
Stk. 2. For afdelinger, hvis regnskabsaflæggelse ikke omfatter 12 måneder, anføres, at årets nettoresultat, årets afkast i procent og omkostningsprocent er opgjort og beregnet for en kortere eller længere periode end 12 måneder.
Hvis tallene herudover ikke er sammenlignelige, skal der så vidt muligt foretages en tilpasning af tallene.
Manglende sammenlignelighed eller foretaget tilpasning skal angives og behørigt begrundes.
 Stk. 3. Femårsoversigten eller dele heraf kan efter tilladelse fra Finanstilsynet udelades eller dække en kortere periode, hvis der i særlige tilfælde ikke vil kunne udarbejdes sammenlignelige beløb.
Balancen Materielle anlægsaktiver § 41. For materielle anlægsaktiver, herunder grunde og bygninger, finder oplysningskravene for materielle anlægsaktiver i bekendtgørelse om finansielle rapporter for kreditinstitutter og fondsmæglerselskaber m.fl. tilsvarende anvendelse med de nødvendige tilpasninger.
Finansielle aktiver § 42. Børsnoterede finansielle instrumenter specificeres i noterne med angivelse af navn, anvendt kurs, valutakurs og kursværdi for hver enkelt fondskode.
 Stk. 2. Specifikationen i henhold til stk. 1 kan undlades, hvis der i stedet gives oplysning om, hvor offentligheden på forespørgsel eller på anden måde har adgang til at få denne specifikation.
Stk. 3. Der skal oplyses om de finansielle instrumenters procentvise fordeling på 1) børsnoterede finansielle instrumenter, 2) finansielle instrumenter noteret på et andet reguleret marked, 3) nyemitterede finansielle instrumenter, der planlægges noteret på en fondsbørs eller et andet reguleret marked og 4) øvrige finansielle instrumenter.
 Stk. 4. Der skal oplyses om de i stk. 3, nr. 1-4, angivne kategoriers procentvise fordeling efter de mest hensigtsmæssige kriterier under hensyn til afdelingens investeringspolitik (f.eks. efter økonomiske, geografiske, valutabestemte eller andre kriterier).
 Stk. 5. De i stk. 1-3 nævnte oplysninger skal tillige gives for det foregående regnskabsår.
Stk. 6. Afdelingens besiddelse af finansielle instrumenter udstedt af et selskab, som er depotselskab for foreningen, eller som foreningen har indgået væsentlige aftaler med, eller dermed koncernforbundne selskaber, skal oplyses.
Oplysningskravet i 1. pkt. omfatter ikke realkreditobligationer udstedt af et realkreditinstitut, der er koncernforbundet med depotselskabet eller et andet selskab, som foreningen har indgået væsentlige aftaler med.
 Stk. 7. Hvis et selskab, der er depotselskab for foreningen, eller som foreningen har indgået væsentlige aftaler med, eller dermed koncernforbundne selskaber, i løbet af regnskabsåret har udstedt en emissionsgaranti for et finansielt instrument, som foreningen har købt i tegningsperioden, så skal foreningen oplyse herom.
§ 43. Navn og hjemsted for virksomheder og afdelinger, hvis kapitalandele ikke er genstand for offentlig kursnotering, og hvori foreningen besidder mere end 5 pct. af selskabskapitalen eller stemmerettighederne, skal oplyses.
For hver virksomhed skal angives, hvor stor en andel der ejes, og størrelsen af virksomhedens egenkapital ifølge det senest foreliggende regnskab.
 § 44. Medmindre beløbene i nedenstående poster er uden væsentlig betydning, skal der i noterne gives supplerende oplysninger om:
 1) Unoterede obligationer, unoterede kapitalandele og andre ejerandele.
 2) Investeringsbeviser i andre danske og udenlandske investeringsforeninger.
 3) Pantebreve.
 4) Andre tilgodehavender.
 5) Øvrige aktiver.
 6) Skyldige omkostninger.
 7) Lån.
Eventualaktiver § 45. Med mindre det er meget usandsynligt, at økonomiske fordele vil tilgå afdelingen, skal afdelingen give en kort beskrivelse af arten af eventualaktiver på balancedagen og, hvis det er praktisk muligt, et skøn over deres økonomiske virkning.
Leje- og leasingforpligtelser § 46. Har foreningen indgået leje- eller leasingkontrakter af væsentlig betydning for foreningens drift, skal forpligtelserne i henhold til kontrakterne særskilt angives.
Eventualforpligtelser § 47. Medmindre det er meget usandsynligt, at der vil ske et træk på afdelingens økonomiske ressourcer, skal afdelingen for hver kategori af eventualforpligtelser give en kort beskrivelse af arten af eventualforpligtelsen, herunder solidariske hæftelser.
Afdelingen skal opgive værdien for hver kategori af eventualforpligtelser og for eventualforpligtelser samlet.
Udlodning § 48. I årsrapporter for udloddende afdelinger specificeres det beløb, der er til rådighed for udlodning, i en note, herunder den del, der overføres til udlodning i efterfølgende regnskabsår.
Resultatopgørelsen § 49. Resultatpost 1. Renter og udbytter specificeres i en note fordelt på de aktiver og passiver, de vedrører.
§ 50. Resultatpost 3. Administrationsomkostninger specificeres i en note på omkostninger afholdt direkte i afdelingen og på andel af fællesomkostninger.
Endvidere specificeres omkostninger efter art, herunder følgende:
 1) Honorar til bestyrelse m.v.
 2) Løn til direktion.
 3) Løn til personale.
 4) Revisionshonorar til revisorer.
 5) Andre honorarer til revisorer.
 6) Husleje m.v.
 7) Kontorhold m.v.
 8) IT-omkostninger.
 9) Markedsføringsomkostninger.
 10) Gebyrer til depotselskab.
 11) Andre omkostninger i forbindelse med formueplejen.
 12) Øvrige omkostninger.
 Stk. 2. Under stk. 1, nr. 1-3, indgår omkostninger til pensionsformål, bidrag til ATP, samt bidrag til øvrige pensionsordninger.
Stk. 3. Under stk. 1, nr. 4, opføres revisionshonorar til den revisionsvirksomhed, der udfører den lovpligtige revision.
Eventuelt honorar til denne revisionsvirksomhed for assistance og rådgivning indgår under stk. 1, nr. 5.
 Stk. 4. Under stk. 1, nr. 6, opføres huslejeomkostninger for leje af lokaler, samt øvrige omkostninger vedrørende lokaler.
 Stk. 5. Under stk. 1, nr. 7, posteres omkostninger til kontorhold inklusiv afskrivninger.
 Stk. 6. Under stk. 1, nr. 8, posteres omkostninger til IT inklusiv afskrivninger.
 Stk. 7. Under stk. 1, nr. 9, posteres markedsføringsomkostninger samt salgsprovision og lignende omkostninger, som hidhører fra salgsfremmende aktiviteter. Øvrige omkostninger i forbindelse med emissioner føres under stk. 1, nr. 12.
Stk. 8. Under stk. 1, nr. 10, posteres gebyrer til depotselskabet der umiddelbart følger af opgaver nævnt i § 106 i lov om finansiel virksomhed, gebyrer vedrørende indskrivning og opbevaring af medlemsbeviser, gebyrer i forbindelse med udlodningsmeddelelser og medlemsfortegnelser samt øvrige VP-gebyrer.
Andre omkostninger til depotselskabet opgøres under de poster, de enkelte udgifter vedrører.
 Stk. 9. Under stk. 1, nr. 11, posteres omkostninger til investeringsrådgivning, konsulentbistand m.m. samt omkostninger i forbindelse med market making aftaler.
Stk. 10. Under stk. 1, nr. 12, posteres omkostninger til forsikringer, repræsentation og afgifter til organisationer, afgift til Finanstilsynet, omkostninger til generalforsamling, medlemsudsendelser, børsnoteringsomkostninger samt afskrivninger på biler.
Desuden posteres omkostninger i forbindelse med emissioner og indløsninger, der ikke dækkes af emissionstillægget/indløsningsfradraget.
 Stk. 11. Hvor afdelingen har aftalt et fast honorar til hel eller delvis dækning af administrationsomkostningerne, kan afdelingen undlade at specificere dette honorar i henhold til stk. 1. Honoraret skal fremgå på en særskilt linie benævnt »Fast administrationshonorar«.
 § 51. Afdelingens samlede handelsomkostninger specificeres i den del, der indgår i resultatopgørelsen, og den del, der er dækket af emissionstillæg og indløsningstillæg.
§ 52. Der skal på foreningsniveau gives oplysning om det samlede honorar for det forløbne regnskabsår til den revisionsvirksomhed, der udfører den lovpligtige revision, samt til revisionsvirksomhedens dattervirksomheder.
Endvidere skal oplyses, hvor stor en del af dette honorar der angår andre ydelser end revision.
 § 53. Resultatpost 4. Skat specificeres i en note på årets skat, efterregulering af tidligere års skat, regulering af udskudt skat og ikke refunderbar skat på renter og udbytter.
 § 54. Afdelinger, der er underlagt skattepligt, skal i regnskabet give oplysning om de væsentligste skatteomkostnings- henholdsvis skatteindtægtselementer.
 Stk. 2. Der skal gives en redegørelse for forholdet mellem skatteomkostning henholdsvis indtægt og regnskabsmæssigt resultat på en eller begge af følgende måder:
 1) En talmæssig afstemning af skatteomkostning henholdsvis skatteindtægt og regnskabsmæssigt resultat ganget med den gældende skattesats, der viser det grundlag, hvorpå den gældende skattesats er opgjort.
 2) En talmæssig afstemning af den gennemsnitlige effektive skattesats og den gældende skattesats, der viser det grundlag, hvorpå den gældende skattesats er opgjort.
Stk. 3. Afdelingen skal for hver type af midlertidig forskel og hver type af uudnyttet skattemæssige underskud og uudnyttet skattemæssigt fradrag oplyse 1) beløbet for de udskudte skatteaktiver og skatteforpligtelser, der er indregnet i balancen for hvert præsenteret regnskabsår, og 2) beløbet for den udskudte skatteindtægt eller skatteomkostning, der er indregnet i resultatopgørelsen, hvis dette ikke fremgår tydeligt af ændringerne i de beløb, der er indregnet i balancen.
Nærtstående parter § 55. Hvis foreningen har ansat personale, skal der gives oplysning om det gennemsnitlige antal heltidsbeskæftigede i regnskabsåret.
Personaleudgifterne skal oplyses og specificeres på henholdsvis løn, pension og andre udgifter til social sikring og afgifter beregnet på grundlag af personaleantallet eller lønsummen.
Stk. 2. Foreningen skal angive det samlede vederlag m.v. for regnskabsåret til nuværende og forhenværende medlemmer af ledelsen for deres funktion på hvert ledelsesorgan.
Desuden skal foreningen angive de samlede forpligtelser til at yde pension til de nævnte.
Er der fastsat særlige incitamentsprogrammer for medlemmer af ledelsen, skal det oplyses, hvilken kategori af ledelsesmedlemmer programmet gælder for, hvilke ydelser programmet omfatter, og hvad der er nødvendigt for at kunne vurdere værdien heraf.
 Stk. 3. Oplysninger og specifikationer i henhold til stk. 1 og 2 kan gives på foreningsniveau med klar og tydelig angivelse af, at oplysningen er på foreningsniveau.
 § 56. Der skal oplyses om karakteren, omfanget samt den anvendte prisfastsættelsesmetode i forbindelse med transaktioner og aftaler af større betydning mellem afdelingen og de afdelinger/foreninger/virksomheder, som er direkte eller indirekte forbundne med afdelingen.
Medlemmernes formue § 57. Ændringen i medlemmernes formue og i cirkulerende andele fra primo til ultimo specificeres i en note med angivelse af emissioner i året, indløsninger i året, emissionstillæg og indløsningsfradrag samt overførsel af periodens resultat.
For udloddende afdelinger skal specifikationen tillige omfatte udlodning, der er udbetalt i året og foreslået udlodning for året.
Kapitel 5 Ledelsesberetning § 58. Ledelsesberetningen skal 1) beskrive de enkelte afdelingers profil, 2) beskrive usikkerhed ved indregning og måling, så vidt muligt med angivelse af beløb, 3) beskrive usædvanlige forhold, der kan have påvirket indregningen eller målingen, så vidt muligt med angivelse af beløb, 4) redegøre for udviklingen i foreningens og de enkelte afdelingers aktiviteter og økonomiske forhold, 5) omtale betydningsfulde hændelser, som er indtruffet efter regnskabsårets afslutning, 6) beskrive de enkelte afdelingers forventede udvikling, herunder særlige forudsætninger og usikre faktorer, som ledelsen har lagt til grund for beskrivelsen, 7) beskrive ledelsens forventninger til de områder, inden for hvilke hver enkelt afdeling investerer, herunder særlige forudsætninger og usikre faktorer, som ledelsen har lagt til grund for beskrivelsen, 8) beskrive videnressourcer, hvis de er af særlig betydning for den fremtidige indtjening, og 9) beskrive de særlige risici, herunder forretningsmæssige og finansielle risici, som hvert enkelt afdeling kan påvirkes af, samt politikker og mål for styringen heraf.
 Stk. 2. De oplysninger i stk. 1, nr. 1-9, som er ens for alle afdelingerne i en forening, kan afgives på foreningsniveau med klar og tydelig angivelse af, at oplysningen er fælles for alle afdelingerne i foreningen.
Stk. 3. Er en afdeling opdelt i andelsklasser, skal oplysningerne i stk. 1 tillige gives for hver enkelt andelsklasse, hvis oplysningerne afviger væsentligt for andelsklasserne.
For andelsklasser, der alene adskiller sig ved navn eller ret til udbytte, gives beskrivelserne fælles for andelsklasserne med klar og tydelig angivelse af, at beskrivelserne er fælles for andelsklasserne.
 § 59. Ledelsesberetningen skal beskrive årets resultat for hver enkelt afdeling og for de enkelte andelsklasser sammenholdt med den forventede udvikling ifølge den senest offentliggjorte årsrapport, eller ifølge de seneste i årets løb offentliggjorte forventninger, og begrunde afvigelser i resultatet i forhold hertil.
 § 60. Ledelsesberetningen skal indeholde bestyrelsens forslag til udlodning.
§ 61. Ledelsesberetningen skal oplyses om de ledelseshverv, som foreningens bestyrelses- og direktionsmedlemmer beklæder i danske aktieselskaber.
Er den pågældende medlem af ledelsen i såvel et moderselskab som et eller flere af dettes datterselskaber, er det uanset 1. pkt. tilstrækkeligt at oplyse navnet på dette moderselskab og antallet af dets datterselskaber, hvori den pågældende er ledelsesmedlem.
§ 62. Ledelsesberetningen skal suppleres med en redegørelse for samfundsansvar, jf. stk. 2-4. Ved virksomheders samfundsansvar forstås, at virksomheder frivilligt integrerer hensyn til blandt andet menneskerettigheder, sociale forhold, miljø- og klimamæssige forhold samt bekæmpelse af korruption i deres forretningsstrategi og forretningsaktiviteter.
Har foreningen ikke politikker for samfundsansvar skal dette oplyses.
 Stk. 2. Redegørelsen skal indeholde oplysning om:
 1) Foreningens politikker for samfundsansvar, herunder eventuelle standarder, retningslinjer eller principper for samfundsansvar, som virksomheden anvender.
 2) Hvordan foreningen omsætter sine politikker for samfundsansvar til handling, herunder eventuelle systemer eller procedurer herfor.
3) Foreningens vurdering af, hvad der er opnået som følge af foreningens arbejde med samfundsansvar i regnskabsåret, samt foreningens eventuelle forventninger til arbejdet fremover Stk. 3. Redegørelsen skal gives i tilknytning til ledelsesberetningen.
Foreningen kan dog i stedet vælge at give redegørelsen:
1) i en supplerende beretning til årsrapporten, jf. § 62 i lov om investeringsforeninger og specialforeninger samt andre kollektive investeringsforeninger m.v., hvortil der henvises til ledelsesberetningen, eller 2) på foreningens hjemmeside, hvortil der henvises i ledelsesberetningen.
 Stk. 4. En forening, som har udarbejdet en fremskridtsrapport i forbindelse med tilslutning til FN`s Global Compact eller FN`s Principper for ansvarlige investeringer, kan undlade at give de oplysninger, som anført i stk. 1 og 2. Foreningen skal oplyse i ledelsesberetningen, at den anvender denne undtagelse og angive, hvor rapporten er offentlig tilgængelig.
Sammenlægning og deling § 63. Ved sammenlægning af afdelinger indregnes og måles de overtagne aktiver og forpligtelser i den erhvervede afdeling til disses dagsværdi på ombytningsdagen i overensstemmelse med reglerne for indregning og måling i denne bekendtgørelse.
 Stk. 2. Fusionsvederlaget, som den fortsættende afdeling modtager på ombytningsdagen, tilføres afdelingen i en særskilt linje under medlemmernes formue.
 Stk. 3. Ved skattefri sammenlægning af udloddende afdelinger tilpasses det udlodningspligtige resultat i den erhvervende afdeling.
 Stk. 4. Ved skattefri sammenlægning af afdelinger underlagt skattepligt tilpasses aktuelle og udskudte skatteaktiver og forpligtelser i den erhvervende afdeling.
 § 64. Når der i forbindelse med sammenlægning eller lignende i henhold til bestemmelser i lovgivningen kræves udarbejdet en åbningsbalance, udarbejdes denne i overensstemmelse med reglerne i § 63.
 Stk. 2. Regnskaber, der udarbejdes som grundlag for medlemmernes beslutning og godkendelse af en sammenlægning, udarbejdes i overensstemmelse med reglerne i § 63.
 § 65. Ved sammenlægning af afdelinger skal der i den fortsættende afdelings årsregnskab for det år, hvori sammenlægningen har fundet sted, gives en note indeholdende som minimum følgende oplysninger for den ophørende afdeling for perioden fra 1. januar til ombytningstidspunktet:
 1) Renter og udbytter.
 2) Kursgevinster og tab.
 3) Administrationsomkostninger.
 4) Skat.
 5) Udbetalt udbytte i perioden.
 6) Emissioner i perioden.
 7) Indløsninger i perioden.
 8) Netto emissionstillæg og indløsningsfradrag.
 9) Periodens nettoresultat.
 10) Medlemmernes formue primo.
 11) Medlemmernes formue på sammenlægningstidspunktet.
 Stk. 2. Har sammenlægningen fundet sted i første halvår, skal halvårsregnskabet tillige indeholde oplysningerne efter stk. 1.
§ 66. Der skal i noterne til årsregnskabet for den fortsættende afdeling for den periode, hvori sammenlægningen er sket, medtages en fyldestgørende omtale af sammenlægningen.
Herunder skal der oplyses om årsagen til sammenlægningen, om sammensætningen af de overtagne aktiver og forpligtelser og alle relevante tilpasninger foretaget i henhold til § 63, stk. 3 og 4.
 § 67. §§ 63-66 finder med de fornødne tilpasninger tilsvarende anvendelse i forbindelse med deling af en afdeling.
 § 68. §§ 63-67 finder med de fornødne tilpasninger tilsvarende anvendelse i forbindelse med sammenlægning og deling af andelsklasser.
Afsnit III Delårsrapporter Kapitel 7 Udarbejdelse af halvårsrapport § 69. Halvårsrapporten, jf. § 1, stk. 3, skal indeholde resultatopgørelse for perioden 1. januar til 30. juni med sammenligningstal fra den tilsvarende halvårsperiode året før samt balance pr. 30. juni med sammenligningstal fra balancen ultimo året før.
Resultatopgørelse og balance opgøres i overensstemmelse med reglerne for årsrapporten og opstilles således, at posterne i bilag 3 som minimum medtages.
Stk. 2. Første regnskabsperiodes halvårsregnskab kan omfatte et kortere eller længere tidsrum end 6 måneder, dog højst 12 måneder.
For afdelinger, for hvilke der ikke tidligere er udarbejdet halvårsregnskab, kan det undlades at forsyne resultatopgørelsen med sammenligningstal fra forrige års første halvår samt undlade at forsyne balancen med sammenligningstal fra året før.
Såfremt der har været aflagt årsregnskab for afdelingen, skal sådanne afdelinger i stedet anføre seneste årsregnskabs resultatopgørelse og balance til sammenligning med halvårets resultatopgørelse og balance.
Stk. 3. Halvårsrapporten skal indeholde de kommentarer, nøgletal og specifikationer til regnskabstallene, som ledelsen finder fornødne for at forklare udviklingen i perioden.
Halvårsrapporten skal dog i det mindste indeholde oplysningerne anført i § 42, stk. 1-5, § 43, § 58, stk. 1, nr. 2-4 og 7, samt § 59 med de tilsvarende beløb for det foregående regnskabsår.
Det skal oplyses, at anvendt regnskabspraksis er uændret i forhold til regnskabspraksis i senest aflagte årsrapport, og hvis dette ikke er tilfældet oplyses om karakteren af ændringen, og den beløbsmæssige virkning heraf på afdelingens resultat og medlemmernes formue anføres.
Skat for det pågældende halvår og acontoudbytte, der er udbetalt eller skal udbetales, skal indarbejdes i halvårsrapporten.
 Stk. 4. Halvårsrapporten skal indeholde en ledelsespåtegning, der opfylder kravene i § 57 i lov om investeringsforeninger og specialforeninger samt andre kollektive investeringsforeninger m.v.
Stk. 5. Halvårsrapporten indsendes til Finanstilsynet senest 31. august.
Halvårsrapporten skal senest samme dato være offentligt tilgængelig eksempelvis på foreningens hjemmeside og ved, at interesserede kan få halvårsrapporten udleveret eller tilsendt ved henvendelse til foreningen.
Udarbejdelse af kvartalsrapporter § 70. Hvis foreningen offentliggør kvartalsrapporter, skal disse være udarbejdet efter reglerne i § 69, stk. 1-4, med de tilpasninger, der måtte nødvendiggøres af, at der er tale om en kvartalsrapport og ikke en halv årsrapport.
 Stk. 2. Regnskabsmæssige oplysninger som offentliggøres af virksomheden, må ikke betegnes kvartalsrapporter, med mindre de opfylder kravene i stk. 1.
 Stk. 3. Eventuelle kvartalsrapporter skal indsendes til Finanstilsynet umiddelbart efter offentliggørelsen.
Afsnit IV Straffebestemmelser samt ikrafttræden Kapitel 8 Straffebestemmelser § 71. Overtrædelse af § 1, stk. 2 og 3, §§ 2-14, §§ 16-29 og §§ 31-70 straffes med bøde.
Kapitel 9 Ikrafttrædelsesbestemmelser § 72. Bekendtgørelsen træder i kraft den 1. december 2009 og finder første gang anvendelse på årsrapporter, der vedrører regnskabsår, der begynder 1. januar 2009.
 Stk. 2. Samtidig ophæves bekendtgørelse nr. 723 af 7. juli 2005 om finansielle rapporter for investeringsforeninger og specialforeninger m.v.
Finanstilsynet, den 5. november 2009 Ulrik Nødgaard / Mads Mathiassen Bilag 1 Definitioner Generelt 1. Funktionel valuta:
Den valuta, der er gældende i de økonomiske omgivelser, som den regnskabsaflæggende afdeling eller en enhed inden for denne primært opererer i.
Hvis en afdeling udsteder investeringsbeviser i euro, vil den funktionelle valuta således være euro.
 2. Præsentationsvaluta:
 Den valuta, som en årsrapport aflægges i.
 3. Valutakursforskelle:
 Den forskel, der fremkommer ved omregning af et givet beløb i en valuta til en anden valuta ved forskellige valutakurser.
 4. Finansiel leasing:
 Leasingaftale, der overfører så godt som alle de risici og fordele, der er knyttet til ejerskab af et aktiv uden hensyn til, om ejendomsretten overdrages ved leasingperiodens slutning eller ej.
 5. Operationel leasing:
 Leasingaftale, der ikke er finansiel leasing.
Årsrapportens elementer 1. Aktiver:
 Ressourcer, som er under afdelingens kontrol som et resultat af tidligere begivenheder, og hvorfra fremtidige økonomiske fordele forventes at tilflyde afdelingen.
 2. Forpligtelser:
Eksisterende pligter for afdelingen opstået som resultat af tidligere begivenheder, og hvis indfrielse forventes at medføre afståelse af økonomiske ressourcer.
Medlemmernes formue betragtes som en forpligtelse.
 3. Finansielt instrument:
 En kontrakt, som udgør et finansielt aktiv i en virksomhed og en finansiel forpligtelse for en anden part eller et egenkapitalinstrument i en anden afdeling eller virksomhed.
 4. Finansielt aktiv:
 Et aktiv i form af:
a) likvide beholdninger, b) en kontraktmæssig ret til at modtage likvide beholdninger eller et andet finansielt aktiv fra en anden part, c) en kontraktmæssig ret til at udveksle finansielle instrumenter med en anden part på potentielt gunstige betingelser på vurderingstidspunktet eller d) en anden virksomheds egenkapitalinstrumenter.
 5. Finansiel forpligtelse:
 En forpligtelse i form af:
a) en kontraktmæssig pligt til at overdrage likvide beholdninger eller et andet finansielt aktiv til en anden part eller b) en kontraktmæssig pligt til at udveksle finansielle instrumenter med en anden part på potentielt ugunstige betingelser på vurderingstidspunktet.
 6. Hensat forpligtelse:
 En forpligtelse, der er karakteriseret ved, at indfrielsestidspunktet er usikkert, og/eller at størrelsen af det nødvendige beløb er usikker.
 7. Indtægter:
Stigninger i økonomiske fordele i regnskabsperioden i form af tilgang eller værdistigning af aktiver eller fald i forpligtelser, som medfører stigning i medlemmernes formue.
I indtægter indgår dog ikke indskud fra medlemmerne.
 8. Omkostninger:
Fald i økonomiske fordele i regnskabsperioden i form af afgang eller værdiforringelse af aktiver eller stigning i forpligtelser, som medfører fald i medlemmernes formue.
I omkostninger indgår dog ikke udlodning eller uddeling til medlemmerne.
Målegrundlag 1. Amortiseret kostpris:
Amortiseret kostpris er det beløb, hvortil et finansielt aktiv eller en finansiel forpligtelse blev målt ved første indregning med a) fradrag af afdrag, b) tillæg eller fradrag af den samlede afskrivning på forskellen mellem det oprindeligt indregnede beløb og det beløb, der forfalder ved udløb, og c) fradrag af nedskrivning.
 2. Dagsværdi:
 Dagsværdien er det beløb, hvortil et aktiv kan omsættes, eller en forpligtelse kan indfries, ved en handel mellem kvalificerede, villige og indbyrdes uafhængige parter.
 3. Genindvindingsværdi:
 Det højeste af et aktivs nettosalgspris og dets nytteværdi, som er nutidsværdien af de forventede fremtidige betalingsstrømme, som aktivet forventes at afstedkomme ved fortsat anvendelse og ved afhændelse ved udgangen af dets brugstid.
Bilag 2 Resultatopgørelse og balance for årsrapporter Resultatopgørelse 1. Renter og udbytter 1.1 Renteindtægter 1.2 Renteudgifter 1.3 Udbytter I alt renter og udbytter 2. Kursgevinster og tab 2.1 Obligationer (+/-) 2.2 Kapitalandele (+/-) 2.3 Pantebreve (+/-) 2.4 Afledte finansielle instrumenter (+/-) 2.5 Valutakonti (+/-) 2.6 Øvrige aktiver/passiver (+/-) 2.7 Handelsomkostninger I alt kursgevinster og tab A.
I alt indtægter 3. Administrationsomkostninger B.
Resultat før skat 4. Skat C. Årets nettoresultat Balance Aktiver 1. Likvide midler 1.1 Indestående i depotselskab 1.2 Indestående i andre pengeinstitutter 1.3 Øvrige likvide midler I alt likvide midler 2. Obligationer 2.1 Noterede obligationer fra danske udstedere 2.2 Noterede obligationer fra udenlandske udstedere 2.3 Noterede konvertible obligationer fra danske udstedere 2.4 Noterede konvertible obligationer fra udenlandske udstedere 2.5 Unoterede obligationer I alt obligationer 3. Kapitalandele 3.1 Noterede aktier fra danske selskaber 3.2 Noterede aktier fra udenlandske selskaber 3.3 Unoterede kapitalandele fra danske selskaber 3.4 Unoterede kapitalandele fra udenlandske selskaber 3.5 Investeringsbeviser i andre danske investerings- og specialforeninger 3.6 Investeringsbeviser i udenlandske investeringsforeninger 3.7 Andre ejerandele I alt kapitalandele 4. Pantebreve 5. Afledte finansielle instrumenter 5.1 Noterede afledte finansielle instrumenter 5.2 Unoterede afledte finansielle instrumenter I alt afledte finansielle instrumenter 6. Andre aktiver 6.1 Inventar m.v.
 6.2 Tilgodehavende renter, udbytter m.m.
6.3 Andre tilgodehavender 6.4 Mellemværende vedrørende handelsafvikling 6.5 Aktuelle skatteaktiver 6.6 Udskudte skatteaktiver 6.7 Øvrige aktiver I alt andre aktiver Aktiver i alt Passiver 1. Medlemmernes formue 2. Hensatte forpligtelser 3. Afledte finansielle instrumenter 3.1 Noterede afledte finansielle instrumenter 3.2 Unoterede afledte finansielle instrumenter I alt afledte finansielle instrumenter 4. Anden gæld 4.1 Skyldige omkostninger 4.2 Lån 4.3 Mellemværende vedrørende handelsafvikling 4.4 Prioritetsgæld 4.5 Aktuelle skatteforpligtelser 4.6 Udskudte skatforpligtelser I alt anden gæld Passiver i alt Bilag 3 Resultatopgørelse og balance for halvårsrapporter Resultatopgørelse 1. Renter og udbytter 2. Kursgevinster og tab 3. Administrationsomkostninger B.
Resultat før skat 4. Skat C.
Halvårets nettoresultat Balance Aktiver 1. Likvide midler 2. Obligationer 3. Kapitalandele 4. Pantebreve 5. Afledte finansielle instrumenter 6. Andre aktiver Aktiver i alt Passiver 1. Medlemmernes formue 2. Hensatte forpligtelser 3. Afledte finansielle instrumenter 4. Anden gæld Passiver i alt Bilag 4 Beregning af hoved- og nøgletal, jf. § 40 Hovedtal:
 Der skal mindst angives følgende hovedtal, idet kontoførende afdelinger ikke skal oplyse hovedtallet under punkt 3:
1. Årets nettoresultat 2. Medlemmernes formue inklusive udlodning til medlemmerne for året 3. Cirkulerende kapital/andele Nøgletal:
 Der skal mindst angives følgende nøgletal:
1. Indre værdi pr. andel 2. Udlodning pr. andel = Udlodning pr. andel ultimo året + summen af acontoudlodninger pr. andel Udlodning pr. andel ultimo året Acontoudlodning pr. andel Afdelinger, der foretager acontoudlodning flere gange om året, skal beregne acontoudlodning pr. andel for hver udlodning.
 3. Årets afkast i procent:
 Udloddende afdelinger:
 Årets afkast i pct.
Geninvesteret udlodning Foretages udlodning flere gange om året indsættes summen af geninvesteret udlodning beregnet for hver udlodning i tælleren i ovenstående brøk, der indgår i formlen til beregning af årets afkast i procent.
 Akkumulerende afdelinger:
 Årets afkast i pct.
4. Sharpe ratio 5. Omkostningsprocent Gennemsnittet opgøres som et simpelt gennemsnit af formuens værdi ved udgangen af hver måned i regnskabsåret.
Administrationsomkostninger svarer til resultatpost 3.
1) Bekendtgørelsen indeholder bestemmelser, der gennemfører Rådets direktiv 85/611/EØS af 20. december 1985 om samordning af love og administrative bestemmelser om visse institutter for kollektiv investering i værdipapirer (investeringsinstitutter), EF-Tidende 1985 nr.
L 375, s. 3, som delvist ændret ved Europa-Parlamentets og Rådets direktiv 2001/107/EF af 21. januar 2002 med henblik på en regulering af administrationsselskaber og forenklede prospekter, EF-Tidende 2002 nr.
L 41, s. 20 og Europa-Parlamentets og Rådets direktiv 2001/108/EF af 21. januar 2002 med hensyn til investeringsinstitutters investeringer, EF-Tidende 2002 nr.
L 41, s. 35, Rådets direktiv nr. 88/220/EØF af 22. marts 1988, EF-Tidende 1988 nr.
L 100, s. 31 (ændret investeringspolitik), og Europa-Parlamentets og Rådets direktiv nr. 95/26/EF af 29. juni 1995, EF-Tidende 1995 nr.
L 168, s. 7 (styrkelse af tilsynet  »BCCI-direktivet«) og Europa-Parlamentets og Rådets direktiv nr. 2004/39/EF af 21. april 2004, EF-Tidende 2004 nr.
L 145, s. 1 (markeder for finansielle instrumenter).
