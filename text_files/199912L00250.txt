Fremsat den 30. marts 2000 af  

 undervisningsministeren (Margrethe Vestager) Forslag til Lov om erhvervsrettet grunduddannelse og  

 videregående uddannelse (videreuddannelsessystemet) for voksne Kapitel 1 Videreuddannelsessystemet for voksne Overordnet formål og struktur § 1. Videreuddannelsessystemet for voksne har til formål  

 at give voksne mulighed for at forbedre såvel erhvervskompetencen som  

 den personlige kompetence ved at gennemføre grunduddannelse og  

 videregående uddannelse.
 Stk. 2. I uddannelsernes indhold og tilrettelæggelse  

 skal der tages hensyn til voksnes arbejds- og livserfaring og deres  

 muligheder for at kombinere uddannelse med tilknytning til  

 arbejdsmarkedet.
 § 2. Videreuddannelsessystemet omfatter grunduddannelse for  

 voksne, jf. kapitel 2, og videregående uddannelse for voksne på  

 tre videregående uddannelsesniveauer, jf. kapitel 3.
Kapitel 2 Grunduddannelse for voksne Formål, indhold og udbud § 3. Grunduddannelse for voksne skal anerkende og udvikle  

 deltagerens faglige og personlige kompetencer sådan, at deltageren  

 opnår en formel, erhvervsrettet og grundlæggende kompetence inden  

 for et erhvervsområde.
§ 4. En grunduddannelse for voksne har samme mål  

 og niveau som den tilsvarende erhvervsrettede ungdomsuddannelse inden for det  

 pågældende erhvervsområde.
Den afsluttes med de samme  

 prøver og med tilsvarende uddannelsesbevis som den tilsvarende  

 erhvervsrettede ungdomsuddannelse og giver ret til samme betegnelse som  

 denne.
Stk. 2. Grunduddannelse for voksne inden for  

 erhvervsuddannelserne vil endvidere efter godkendelse af det faglige udvalg  

 kunne tilrettelægges som et individuelt forløb, der omfatter  

 dele af en eller flere erhvervsuddannelser, hvis den voksne ikke antages at  

 kunne opnå en afsluttet uddannelse, herunder på forhånd  

 fastsatte dele af den almindelige erhvervsuddannelse.
For disse voksne  

 fastsættes ikke en personlig uddannelsesplan efter § 8.
 Stk. 3. Uddannelsen kan tilrettelægges som  

 deltidsuddannelse.
 § 5. Grunduddannelse for voksne kan udbydes af en skole eller  

 anden institution, der udbyder den tilsvarende erhvervsrettede  

 ungdomsuddannelse eller i øvrigt har faglig kompetence inden for det  

 relevante fagområde, jf. stk. 2.
 Stk. 2. Undervisningsministeren godkender efter indstilling  

 fra det rådgivende organ for den tilsvarende ungdomsuddannelse skoler  

 og andre institutioner til at udbyde grunduddannelse for voksne og dermed til  

 at foretage kompetencevurdering, jf. § 7, og udarbejde uddannelsesplan,  

 jf. § 8.
Stk. 3. En afgørelse om godkendelse efter stk. 2  

 kan efter indstilling fra vedkommende rådgivende organ, jf.  

 stk. 2, tilbagekaldes, hvis der ikke længere er behov for, at  

 uddannelsen udbydes af skolen eller institutionen.
Endvidere kan en  

 godkendelse tilbagekaldes, hvis institutionen ikke overholder reglerne om  

 uddannelsen eller påbud fra ministeren om at gennemføre konkrete  

 foranstaltninger til oprettelse af forsvarlige uddannelses- eller  

 undervisningsmæssige forhold.
 Stk. 4. Undervisningsministeren kan pålægge  

 uddannelsesinstitutioner under Undervisningsministeriet at udbyde  

 grunduddannelse for voksne.
§ 6. Undervisningsministeren fastsætter nærmere  

 regler om grunduddannelse for voksne.
Reglerne fastsættes efter  

 rådgivning fra Erhvervsuddannelsesrådet, Uddannelsesrådet  

 for Arbejdsmarkedsuddannelserne, Rådet for Social- og  

 Sundhedsuddannelserne og Landbrugsuddannelsesrådet.
Stk. 2. Undervisningsministeren kan fastsætte  

 nærmere regler 1)	om fremgangsmåden i forbindelse med godkendelse af en skole  

 eller anden institution til at udbyde grunduddannelse for voksne, herunder om  

 kriterier for indstillinger, jf. § 5, stk. 2, og 2)	om uddannelsesbevisernes udformning og udstedelse.
§ 7. Adgang til grunduddannelse for voksne er betinget af, at  

 ansøgeren, inden der udarbejdes en uddannelsesplan, 1)	er 25 år, 2)	har mindst 2 års relevant erhvervserfaring og 3)	har forudsætninger svarende til grundskolens afgangsniveau i  

 fag, der er relevante for uddannelsen.
 Stk. 2. Skolen eller institutionen foretager en  

 vurdering af ansøgerens praktiske og teoretiske kompetence, herunder  

 adgangsbetingelser efter stk. 1, (kompetencevurdering) med udgangspunkt  

 i målene for den tilsvarende erhvervsrettede ungdomsuddannelse.
 Stk. 3. Kompetencevurderingen foretages på grundlag af  

 dokumentation fra ansøgeren og et eventuelt kompetenceafklarende  

 forløb af op til 14 dages varighed.
 Stk. 4. Undervisningsministeren fastsætter nærmere  

 regler om kompetencevurdering og om kompetenceafklarende forløb.
§ 8. Skolen eller institutionen fastsætter en personlig  

 uddannelsesplan for ansøgeren, jf. dog § 4, stk. 2. Planen  

 udarbejdes i samarbejde med og efter vejledning af ansøgeren.
I den  

 personlige uddannelsesplan angives den teoretiske og praktiske kompetence,  

 som skolen eller institutionen har anerkendt, og ansøgerens samlede  

 grunduddannelsesforløb beskrives, herunder eventuelle praktisk-faglige  

 forløb.
Planen udarbejdes på grundlag af målene for den  

 pågældende uddannelse, jf. § 4, stk. 1, og med  

 udgangspunkt i kompetencevurderingen.
Stk. 2. Opfylder ansøgeren ikke adgangskravene, skal  

 skolen oplyse om kravene til nødvendig supplering.
Hvis suppleringen  

 er af mindre omfang, udarbejder skolen samtidig en personlig uddannelsesplan  

 efter stk. 1.
Stk. 3. Uddannelsesplanen gælder for deltagerens samlede  

 uddannelsesforløb, uanset hvilken skole eller anden institution der  

 optager deltageren under forløbet.
Den enkelte skole eller institution  

 er uddannelsesansvarlig for det uddannelseselement, der gennemføres  

 på skolen eller institutionen.
 Stk. 4. Hvis uddannelsen ikke er gennemført inden for 6  

 år, bortfalder uddannelsesplanen.
Stk. 5. Undervisningsministeren kan fastsætte nærmere  

 regler om uddannelsesplaner.
Der kan herunder fastsættes regler om  

 justering af uddannelsesplanen i tilfælde af, at målene for den  

 tilsvarende ungdomsuddannelse bliver ændret, inden uddannelsen er  

 gennemført.
 § 9. Ministeren kan fastsætte regler om information og  

 vejledning, herunder om samarbejde mellem de skoler, der udbyder  

 grunduddannelse for voksne.
Kapitel 3 Videregående uddannelse for voksne Formål og indhold § 10. Videreuddannelsessystemet på de videregående  

 niveauer omfatter følgende uddannelser:
 1)	Videregående voksenuddannelse.
 2)	Diplomuddannelse.
 3)	Masteruddannelse.
 § 11. En videregående uddannelse i  

 videreuddannelsessystemet skal udgøre et selvstændigt afrundet  

 uddannelsesforløb, der afsluttes med et afgangsprojekt, der  

 dokumenterer, at niveauet for den pågældende uddannelse er  

 opnået, jf. § 12, § 13 og § 14.
 Stk. 2. Undervisningsministeren fastsætter regler om,  

 hvordan uddannelsen måles i overensstemmelse med et  

 meritoverførselssystem.
Stk. 3. En videregående uddannelse i  

 videreuddannelsessystemet kan gennemføres som 1)	en uddannelse, som undervisningsministeren fastsætter regler  

 om (reguleret forløb), eller som 2)	en uddannelse, der tilrettelægges i en personlig  

 uddannelsesplan (fleksibelt forløb).
Stk. 4. Undervisningsministeren kan efter aftale med den  

 pågældende minister godkende, at videregående uddannelser,  

 som andre ministre har fastsat regler om, indgår som regulerede  

 forløb i videreuddannelsessystemet.
De pågældende  

 uddannelser finansieres efter de regler, der gælder for  

 uddannelserne.
 § 12. Videregående voksenuddannelse skal gennem  

 udvikling af faglige og personlige kompetencer kvalificere voksne til at  

 kunne varetage funktioner på specialist- eller mellemlederniveau.
 Stk. 2. Videregående voksenuddannelse har et omfang  

 svarende til 1 årsværk omregnet til heltidsuddannelse, hvoraf  

 afgangsprojektet har et omfang svarende til mindst 1/10  

 årsværk.
 Stk. 3. Videregående voksenuddannelse, herunder  

 afgangsprojektet, gennemføres på et niveau, der svarer til en  

 kort videregående uddannelse.
Stk. 4. En videregående voksenuddannelse giver ret til  

 betegnelsen VVU.
Undervisningsministeren kan fastsætte regler om  

 betegnelse knyttet til den konkrete uddannelse.
 § 13. Diplomuddannelsen skal gennem udvikling af faglige og  

 personlige kompetencer kvalificere voksne til at kunne varetage højt  

 kvalificerede funktioner i virksomheder, institutioner m.v.
 Stk. 2. Diplomuddannelsen har et omfang svarende til 1  

 årsværk omregnet til heltidsuddannelse, hvoraf afgangsprojektet  

 har et omfang svarende til mindst 1/5 årsværk.
 Stk. 3. Diplomuddannelsen, herunder afgangsprojektet,  

 gennemføres på et niveau, der svarer til en mellemlang  

 videregående uddannelse eller en bacheloruddannelse.
 Stk. 4. En diplomuddannelse giver ret til betegnelsen Diplom.  

 Undervisningsministeren kan fastsætte regler om betegnelse knyttet til  

 den konkrete uddannelse.
 § 14. Masteruddannelsen skal gennem udvikling på  

 videnskabeligt grundlag af faglige og personlige kompetencer kvalificere  

 voksne til at kunne varetage højt kvalificerede funktioner i  

 virksomheder, institutioner m.v.
 Stk. 2. Masteruddannelsen har normalt et omfang svarende til 1  

 årsværk omregnet til heltidsuddannelse, hvoraf afgangsprojektet  

 har et omfang svarende til mindst 1/5 årsværk.
 Stk. 3. Masteruddannelsen, herunder afgangsprojektet,  

 gennemføres på et niveau, der svarer til en  

 kandidatuddannelse.
 Stk. 4. En masteruddannelse giver ret til betegnelsen Master.  

 Undervisningsministeren kan fastsætte regler om betegnelse knyttet til  

 den konkrete uddannelse.
Adgang til uddannelserne § 15. Adgang til videregående uddannelse i  

 videreuddannelsessystemet er betinget af, at ansøgeren har  

 gennemført en relevant adgangsgivende uddannelse på mindst  

 følgende niveau, jf. dog stk. 6, nr. 2:
 1)	Til videregående voksenuddannelse: En ungdomsuddannelse eller  

 en grunduddannelse for voksne.
 2)	Til diplomuddannelse: En kort videregående uddannelse, en  

 videregående voksenuddannelse gennemført som et reguleret  

 forløb eller et særligt indgangsforløb til  

 diplomuddannelsen.
 3)	Til masteruddannelse: En mellemlang videregående uddannelse,  

 en bacheloruddannelse eller en diplomuddannelse gennemført som et  

 reguleret forløb.
 Stk. 2. Et fleksibelt forløb kan efter den  

 modtagende institutions konkrete vurdering give adgang til en uddannelse  

 på det følgende niveau i videreuddannelsessystemet.
 Stk. 3. Ud over den adgangsgivende uddannelse skal  

 ansøgeren have mindst 2 års relevant erhvervserfaring efter  

 gennemført adgangsgivende uddannelse for at kunne optages på en  

 videregående uddannelse i videreuddannelsessystemet, jf. dog  

 stk. 6, nr. 3 .
 Stk. 4. Institutionen kan optage ansøgere, der ikke  

 opfylder adgangsbetingelserne, men som ud fra en konkret vurdering har  

 uddannelsesmæssige forudsætninger, der kan sidestilles  

 hermed.
 Stk. 5. Undervisningsministeren fastsætter nærmere  

 regler om adgang til uddannelserne.
 Stk. 6. Undervisningsministeren kan fastsætte regler  

 om:
 1)	At andre uddannelser, herunder private, kan give adgang til  

 uddannelserne i videreuddannelsessystemet.
 2)	Særlige adgangskrav til en uddannelse.
 3)	Fravigelse af kravet om erhvervserfaring.
 Tilrettelæggelse af uddannelserne m.v.
 § 16. For de videregående uddannelser for voksne i  

 regulerede forløb gælder bestemmelserne om  

 tilrettelæggelse, udbud m.v. for deltidsuddannelser i lov om åben  

 uddannelse.
§ 17. Et fleksibelt forløb kan tilrettelægges af  

 uddannelsesinstitutioner, der udbyder videregående uddannelse for  

 voksne på undervisningsministerens område på samme niveau  

 og inden for afgangsprojektets fagområde.
Institutionen  

 fastsætter en personlig uddannelsesplan for ansøgeren.
Planen  

 udarbejdes i samarbejde med og efter vejledning af ansøgeren og skal  

 beskrive ansøgerens samlede uddannelsesforløb, herunder  

 afgangsprojektet.
Stk. 2. Afgangsprojektet gennemføres ved den  

 institution, der har udarbejdet uddannelsesplanen.
Afgangsprojektet kan  

 gennemføres på heltid eller deltid.
 Stk. 3. Undervisningsministeren kan bestemme, at den enkelte  

 uddannelsesinstitution ikke kan tilrettelægge fleksible forløb,  

 hvis institutionen ikke overholder regler om fleksible forløb efter  

 denne lov eller regler fastsat i medfør af loven eller påbud om  

 at gennemføre konkrete foranstaltninger til oprettelse af forsvarlige  

 uddannelses- eller undervisningsmæssige forhold.
 Stk. 4. Hvis uddannelsen ikke er gennemført inden for 6  

 år, bortfalder uddannelsesplanen.
 Stk. 5. Undervisningsministeren kan fastsætte  

 nærmere regler om uddannelsesplaner.
 Stk. 6. I forbindelse med fastsættelse af  

 uddannelsesplanen træffer institutionen de nødvendige aftaler  

 med andre uddannelsesinstitutioner.
 § 18. I fleksible forløb indgår  

 uddannelseselementer fra eksisterende uddannelser på  

 undervisningsministerens område, herunder uddannelseselementer, der  

 allerede er gennemført.
Stk. 2. I fleksible forløb kan der tillige indgå  

 uddannelseselementer, herunder uddannelseselementer, der allerede er  

 gennemført, fra eksisterende uddannelser, der hører under andre  

 ministre, amtsråd eller kommunalbestyrelser, samt private  

 uddannelseselementer.
Desuden kan der indgå uddannelseselementer fra  

 uddannelser ved udenlandske uddannelsesinstitutioner.
Stk. 3. Hvert uddannelseselement gennemføres og  

 finansieres efter de regler, der gælder for det pågældende  

 uddannelseselement.
Den enkelte institution er uddannelsesansvarlig for det  

 uddannelseselement, der gennemføres på institutionen.
 Stk. 4. Uddannelseselementer, der ikke indeholder  

 prøver, uddannelseselementer, hvor prøverne ikke er  

 gennemført, og uddannelseselementer gennemført på en  

 privat uddannelsesinstitution kan højst indgå med et omfang  

 svarende til 1/10 årsværk.
 § 19. Undervisningsministeren kan fastsætte  

 nærmere regler om:
1)	Regulerede forløb, herunder a)	generelle regler og regler om enkelte grupper af regulerede  

 forløb, og regler om b)	særlige, afsluttende uddannelsesforløb  

 (påbygningsforløb).
 2)	Fleksible forløb, herunder om kravene til afgangsprojekter og  

 til sammensætningen af uddannelseselementer i de fleksible  

 forløb.
Godskrivning (merit) § 20. Uddannelsesinstitutionen kan godkende, at allerede  

 gennemførte uddannelseselementer kan erstatte dele af et reguleret  

 forløb.
Undervisningsministeren kan fastsætte nærmere  

 regler herom.
Uddannelsesbeviser § 21. Uddannelsessøgende, der har gennemført en  

 videregående uddannelse i videreuddannelsessystemet, har ret til at  

 få et uddannelsesbevis.
Beviset udstedes af den uddannelsesinstitution,  

 hvor afgangsprojektet er gennemført.
 Stk. 2. Undervisningsministeren kan fastsætte  

 nærmere regler om bevisernes udformning og udstedelse.
Vejledning og information § 22. Uddannelsesinstitutionerne skal vejlede og informere de  

 uddannelsessøgende før og under uddannelserne.  

 Undervisningsministeren kan fastsætte nærmere regler herom og om  

 samarbejde mellem de uddannelsesinstitutioner, der udbyder uddannelse i  

 videreuddannelsessystemet.
Kapitel 4 Videreuddannelsessystemets finansiering m.v.
Driftstilskud m.v. til grunduddannelsen for voksne § 23. For følgende elementer, der indgår i  

 en uddannelsesplan for en grunduddannelse for voksne, modtager skolen eller  

 institutionen tilskud efter § 6 i lov om åben uddannelse:
 1)	Enkeltfag fra en erhvervsuddannelse, en landbrugsuddannelse eller en  

 grundlæggende social- og sundhedsuddannelse.
 2)	Svendeprøver, inkl. evt. materiale m.v. i forbindelse med  

 prøver, og praktisk-faglige forløb, jf. § 8,  

 stk. 1.
 Stk. 2. Skolen eller institutionen kan opkræve betaling  

 for deltagelse i undervisningen samt prøver og anden  

 bedømmelse, hvis det følger af § 8 i lov om åben  

 uddannelse.
 Stk. 3. En skole eller institution, der er godkendt til at  

 udbyde grunduddannelse for voksne, jf. § 5, stk. 2, modtager  

 tilskud efter § 6 i lov om åben uddannelse til  

 kompetencevurdering, herunder eventuelt kompetenceafklarende forløb,  

 og til vejledning og udarbejdelse af uddannelsesplan.
 Stk. 4. For svendeprøve, der afholdes af de faglige  

 udvalg, modtager de faglige udvalg tilskud til udgifter efter § 6 i lov  

 om åben uddannelse.
 § 24. Uddannelseselementer i en arbejdsmarkedsuddannelse, der  

 efter uddannelsesplanen indgår i en grunduddannelse for voksne efter  

 reglerne om merit i den tilsvarende erhvervsrettede ungdomsuddannelse,  

 finansieres efter de regler, der gælder for uddannelseselementet efter  

 lov om arbejdsmarkedsuddannelser.
Stk. 2. Enkeltfag inden for almen voksenuddannelse og  

 studieforberedende enkeltfagsundervisning for voksne, der efter  

 uddannelsesplanen indgår i en grunduddannelse for voksne efter reglerne  

 om merit i den tilsvarende erhvervsrettede ungdomsuddannelse, finansieres af  

 amtsrådene efter lov om almen voksenundervisning og efter lov om kursus  

 til højere forberedelseseksamen og om studieforberedende  

 enkeltfagsundervisning for voksne m.v.
Hvor enkeltfaget delvis finansieres  

 ved deltagerbetaling, afholder deltageren selv udgiften til  

 deltagerbetalingen efter de vilkår, der gælder for det enkelte  

 fag.
Driftstilskud og deltagerbetaling til videregående  

 uddannelser § 25. For regulerede forløb modtager institutionen  

 tilskud efter § 6 i lov om åben uddannelse og opkræver  

 betaling for deltagelse i undervisningen efter § 8 i lov om åben  

 uddannelse.
Stk. 2. For uddannelseselementer i fleksible forløb,  

 der er omfattet af lov om åben uddannelse, modtager institutionen  

 tilskud efter § 6 i lov om åben uddannelse og opkræver  

 betaling for deltagelse i undervisningen efter § 8 i lov om åben  

 uddannelse.
Institutionen modtager tilskud til afgangsprojekt, vejledning og  

 udarbejdelse af uddannelsesplan efter § 6, jf. § 16, i lov om  

 åben uddannelse og opkræver betaling for deltagelse i  

 afgangsprojekter efter § 8 i lov om åben uddannelse.
 § 26. Uddannelsesinstitutionen opkræver i forbindelse  

 med regulerede forløb betaling hos den selvstuderende til  

 dækning af udgifterne til afholdelse af prøve eller anden  

 bedømmelse efter § 9 i lov om åben uddannelse.
 § 27. Uddannelseselementer i fleksible forløb, der  

 gennemføres i henhold til anden lovgivning, finansieres efter reglerne  

 i den pågældende lovgivning.
§ 28. Uddannelseselementer i fleksible forløb, der  

 hører under andre ministre, amtsråd eller kommunalbestyrelser,  

 samt private uddannelseselementer og uddannelseselementer fra udenlandske  

 uddannelsesinstitutioner finansieres efter de vilkår, som gælder  

 for den enkelte uddannelse.
Hvor uddannelseselementet helt eller delvis  

 finansieres ved deltagerbetaling, afholder deltageren selv udgiften til  

 deltagerbetalingen efter de vilkår, der gælder for den enkelte  

 uddannelse.
Kapitel 5 Rådgivning § 29. De råd, der rådgiver  

 undervisningsministeren om de enkelte uddannelser og uddannelsesniveauer i  

 uddannelsessystemet i øvrigt, varetager rådgivningen om de  

 tilsvarende uddannelser og niveauer i videreuddannelsessystemet for  

 voksne.
Kapitel 6 Klager m.v.
 § 30. En skoles eller anden institutions afgørelser  

 efter denne lov eller efter regler, fastsat i medfør af loven, kan  

 påklages til undervisningsministeren, når det gælder  

 retlige spørgsmål, jf. dog stk. 2.
 Stk. 2. Undervisningsministeren kan fastsætte  

 nærmere regler om adgangen til at klage og kan herunder bestemme, at  

 klager ikke kan indbringes for ministeren eller for anden myndighed til  

 endelig administrativ afgørelse.
§ 31. Undervisningsministeren kan fra skoler og  

 uddannelsesinstitutioner, der udbyder uddannelser efter denne lov, indhente  

 oplysninger om uddannelserne.
Undervisningsministeren kan  

 fastsætte regler herom og kan herunder bestemme formen og formatet for  

 de oplysninger, der indhentes.
Stk. 2. Udbud i videreuddannelsessystemet skal annonceres  

 offentligt.
Undervisningsministeren kan pålægge  

 uddannelsesinstitutionerne at anvende et fælles informationssystem ved  

 annonceringen.
 § 32. Undervisningsministeren kan fastsætte  

 nærmere regler om:
 1)	Kvalitetskontrol, herunder om censorinstitutionen.
 2)	Disciplinære foranstaltninger over for deltagerne, medmindre  

 der i medfør af anden lovgivning er hjemmel til at fastsætte  

 regler herom.
Kapitel 7 Ikrafttræden m.v.
 § 33. Loven træder i kraft den 1. januar 2001.
 § 34. I lov nr. 290 af 12. maj 1999 om Danmarks  

 Evalueringsinstitut foretages følgende ændring:
 1. I bilag 1 indsættes som nr. 45:
 »Nr. 45) Lov nr. xx af xxx om erhvervsrettet  

 grunduddannelse og videregående uddannelse (videreuddannelsessystemet)  

 for voksne.«.
 § 35. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Baggrunden for lovforslaget Forslaget om erhvervsrettet grunduddannelse og  

 videregående uddannelse (videreuddannelsessystemet) for voksne er et  

 led i opfølgningen på aftalen om Finansloven for 2000 om en  

 voksen- og efteruddannelsesreform, indgået i november 1999 mellem  

 regeringen, Socialistisk Folkeparti og Centrum Demokraterne, samt med  

 tilslutning fra Enhedslisten, og på regeringens oplæg om en  

 reform af voksen- og efteruddannelsesindsatsen, jf. rapporten  Mål  

 og midler i offentligt finansieret voksen- og efteruddannelse, august  

 1999, der er udarbejdet af Arbejdsministeriet, Finansministeriet og  

 Undervisningsministeriet.
 Forslaget er samtidig en videreudvikling og konkretisering  

 af debatoplægget om et parallelt kompetencesystem for  

 voksenuddannelser, der blev udsendt af undervisningsministeren i oktober  

 1996, og som herefter er blevet videreudviklet bl.a. gennem den  

 efterfølgende brede og åbne debat om oplægget.
Formål og sigte Forslaget om et videreuddannelsessystem for voksne  

 hænger tæt sammen med regeringens målsætning om, at  

 voksne skal have adgang til at lære og udvikle kompetencer gennem hele  

 livet.
Uddannelse og fortsat tilegnelse af nye kompetencer er i dag en vigtig  

 faktor i udviklingen af såvel det enkelte menneske som samfundet og  

 virksomhederne.
Fokuseringen på »at lære« bruges bl.a. for at  

 angive, at der er tale om mere end traditionelle, formelle  

 uddannelsesforløb, der primært finder sted på  

 uddannelsesinstitutionerne, og at der også tages forskellige uformelle  

 former med i betragtning.
Ideen forudsætter bl.a. et samarbejde mellem  

 den private og den offentlige sektor om voksnes fortsatte  

 kompetenceudvikling.
Formålet er at understøtte de voksnes  

 bestræbelser på at lære det, de finder relevant og har brug  

 for, og som giver dem mulighed for at udfolde deres potentialer i livet og  

 på arbejdsmarkedet.
Formålet med at etablere et videreuddannelsessystem  

 for voksne er at skabe rammer for fleksibel tilrettelæggelse af den  

 voksnes mulighed for fortsat at lære og for at udvikle kompetencer med  

 udgangspunkt i voksnes erhvervs- og livserfaring.
Rammerne for fleksibel  

 tilrettelæggelse skal sikre, at den enkelte voksne opnår en bedre  

 udnyttelse af sine erhvervsmæssige kvalifikationer og sin tidligere  

 uddannelse.
Et vigtigt element i realiseringen af et sammenhængende  

 videreuddannelsessystem er, at der kan ske en så fleksibel meritgivning  

 som muligt i uddannelsesinstitutionernes regi.
 Midler til at gennemføre den politiske  

 målsætning for videreuddannelsessystemet for voksne er:
 Et relevant udbud af erhvervsrettet grund-, efter- og  

 videreuddannelse med henblik på faglig opkvalificering og erhvervelse  

 af nye kvalifikationer, herunder på et højere  

 kompetenceniveau.
 En gennemskuelig uddannelsesstruktur med klare, anerkendte  

 kompetenceniveauer og -profiler.
 Et sammenhængende grund-, efter- og videreuddannelsessystem  

 uden uddannelsesmæssige blindgyder.
 En ramme for fleksibel tilrettelæggelse af grund-, efter- og  

 videreuddannelsesudbudet, så voksnes behov og muligheder for at  

 kombinere uddannelse med tilknytning til arbejdsmarkedet  

 tilgodeses.
 Videreuddannelsessystemet for voksne skal tjene både  

 uddannelsespolitiske og arbejdsmarkedspolitiske mål.
 Behov og sammenhæng med andre uddannelsesreformer mv.
Overgangen fra industri- og informationssamfundet til  

 videnssamfundet er bl.a. forbundet med en øget internationalisering og  

 et opbrud i værdier.
Internationaliseringen og den øgede  

 samhandel indebærer en skærpet konkurrence og stiller krav om, at  

 det enkelte menneske fornyer og udvikler sine kvalifikationer gennem  

 livsforløbet.
 Alle voksne vil have behov for tilbagevendende uddannelse  

 som led i en livslang læreproces for at forøge viden,  

 færdigheder og kompetencer, ikke kun i formelle, men også i  

 uformelle miljøer som f.eks. arbejdspladsen.
 Udviklingen betyder også, at der må  

 påregnes en ændring i uddannelsesbehovene i retning af både  

 faglige, almene og personlige kvalifikationer.
 Desuden tyder udviklingen i efterspørgslen efter  

 voksen- og efteruddannelse på, at det enkelte menneske fremover i  

 højere grad vil have behov for at kunne sammensætte uddannelser,  

 der kan bidrage til individuel udvikling og øget livskvalitet.
Videnssamfundets højere kvalifikationskrav  

 indebærer samtidig en øget risiko for en større  

 samfundsmæssig opdeling mellem de personer, der har fået en  

 formel kompetencegivende uddannelse i ungdomsårene, og dem, der ikke  

 har.
Alle bør derfor sikres mulighed for at gennemføre en  

 formel (erhvervs)kompetencegivende uddannelse.
Der er behov for at skabe rammer om et  

 uddannelsesmæssigt løft for kortuddannede, som ikke har mulighed  

 for at indgå en uddannelseskontrakt.
En sådan mulighed skal  

 omfatte uddannelser, der giver formel og anerkendt erhvervskompetence, men  

 som samtidig sikrer, at deltagerne får maksimal udnyttelse af  

 forudgående uddannelse og erhvervserfaring (realkompetence).
 Forslaget om grunduddannelsen for voksne som led i  

 videreuddannelsessystemet skal således ses som omdrejningspunktet i et  

 bedre samspil mellem de erhvervskompetencegivende uddannelser på  

 ungdomsuddannelsesniveauet i Undervisningsministeriet og  

 arbejdsmarkedsuddannelserne (AMU) på Arbejdsministeriets  

 område.
I aftale om Voksen- og efteruddannelsesreform som led i  

 aftalen om Finansloven for 2000 henvises der således til, at der i  

 forlængelse af erhvervsuddannelsesreformen udarbejdes et  

 specialekatalog, der er fælles for erhvervs- og AMU-uddannelserne, og  

 at der foretages en gennemgang af samtlige AMU-uddannelser for at  

 fastslå, om de kan udgøre en del af indholdet (meritgodkendes) i  

 en erhvervsuddannelse.
Desuden fremhæves andre foranstaltninger med  

 henblik på at forbedre samarbejdet om merit mellem AMU-uddannelserne og  

 erhvervsuddannelserne.
 Grunduddannelsen for voksne skal således  

 udgøre en ramme til at sikre, at den nuværende aktivitet,  

 især på AMU, medvirker til opnåelse af formelle  

 erhvervskompetencer.
Forslaget om grunduddannelsen for voksne som led i  

 videreuddannelsessystemet skal også ses i sammenhæng med det  

 samtidigt fremsatte lovforslag om Forberedende Voksenundervisning.
Forslaget herom sigter mod erhvervelse af grundlæggende  

 kvalifikationer i læsning, stavning og skriftlig fremstilling samt i  

 talforståelse, regning og basale matematiske begreber.
Meget tyder på, at et stort antal voksne ikke er i  

 stand til at få gavn af uddannelsessystemets tilbud.
De besidder ikke  

 de basale færdigheder for at kunne dygtiggøre sig og er desuden  

 ofte helt uvante med uddannelse.
Der er derfor behov for en ekstra indsats og  

 nytænkning i forhold til de nuværende muligheder for  

 kortuddannede, der består bl.a. læsekurser for voksne.
Dertil  

 kommer, at der skal udvikles grundlæggende matematikundervisning for  

 voksne, som i dag kun findes i form af enkeltstående tilbud.
Der  

 fremsættes derfor samtidig hermed forslag til lov om forberedende  

 voksenundervisning.
Indsatsen tænkes gennemført ud fra en samlet  

 politisk strategi - ikke mindst på arbejds-, social- og  

 uddannelsesområdet.
Indsatsen skal desuden tænkes ind i et  

 sammenhængende uddannelsesforløb, ikke mindst som forberedelse  

 til videreuddannelsessystemet for voksne.
 Der vil imidlertid også være behov for, at  

 voksne med en længere uddannelse - og højtuddannede -  

 videreuddanner sig, og at der skabes rammer for, at videregående  

 uddannelsesinstitutioner, der udbyder videreuddannelse, udvikler uddannelser,  

 der opfylder disse behov.
 Forslaget om de videregående uddannelser inden for  

 videreuddannelsessystemet for voksne skal således også ses i  

 sammenhæng med undervisningsministerens redegørelse om merit og  

 fleksibilitet i de videregående uddannelser, der blev fremlagt i  

 Folketinget i februar 1999. I meritredegørelsen ses  

 videreuddannelsessystemet for voksne som en hovedvej for, at voksne med en  

 kort videregående uddannelse eller en mellemlang videregående  

 uddannelse, som er praksis- og/eller professionsorienterede uddannelser, kan  

 forny deres kompetencer og erhverve sig nye relevante uddannelser, der  

 tilrettelægges for voksne med fuldtidsarbejde og bygger videre på  

 deres allerede erhvervede kvalifikationer.
De korte videregående uddannelser og de mellemlange  

 videregående uddannelser skal være både selvstændige  

 afrundede uddannelser og uddannelser, der har gode  

 videreuddannelsesmuligheder knyttet til sig.
Derfor skal der skabes gode  

 meritmuligheder og fastlægges hensigtsmæssige adgangsveje i  

 forhold til relevante videreuddannelser, som kan medvirke til personlig og  

 professionsmæssig udvikling.
Gode og tydelige  

 videreuddannelsesmuligheder bidrager til at gøre en uddannelse  

 attraktiv, og tilrettelæggelsen af en »vej igennem« til relevante  

 videreuddannelsesmuligheder vil være med til at øge  

 attraktiviteten.
Personer med en kort eller mellemlang videregående  

 uddannelse skal primært videreuddannes inden for deres profession,  

 så tidligere kompetenceopbygning udnyttes, og så  

 videreuddannelsesindsatsen også kommer professionen til gode.
Den almindelige videreuddannelsesvej for personer med en  

 kort eller en mellemlang videregående uddannelse vil derfor være  

 videreuddannelsessystemet for voksne.
Videreuddannelsessystemet er netop  

 karakteriseret ved at tilbyde særligt tilrettelagte deltidsuddannelser  

 for voksne i erhverv, og et vist antal års erhvervserfaring er en  

 forudsætning for at blive optaget på uddannelserne.
Denne  

 praksiserfaring skaber det nødvendige afsæt for og samspil med  

 undervisningen.
Dette tilgodeses ved at etablere en videreuddannelsesvej via  

 diplom- og masteruddannelser.
 Målsætningen for videreuddannelsesindsatsen  

 skal også ses i sammenhæng med det kvalitetsløft, de korte  

 videregående uddannelser (KVU) har fået i forbindelse med  

 KVU-reformen, og den opkvalificering af de mellemlange videregående  

 uddannelser, som er tilsigtet med de fremsatte lovforslag: forslag til lov om  

 mellemlange videregående uddannelser (L 186, fremsat den 2. februar  

 2000), forslag til lov om ændring af lov om selvejende institutioner  

 for videregående uddannelser m.v. og en række andre love  

 (Etablering af sektor for Centre for Videregående Uddannelser (CVU'er))  

 (L 187, fremsat den 2. februar 2000) og forslag til lov om Danmarks  

 Pædagogiske Universitet (L 188, fremsat den 2. februar 2000).
 Videreuddannelsessystemet for voksne vil også  

 være et bidrag til at forbedre videreuddannelsesmulighederne for de  

 personer, der vælger at gå direkte ud i erhvervsmæssig  

 beskæftigelse efter en universitetsbacheloruddannelse og efter nogle  

 år vælger at fortsætte i erhverv, samtidig med at de  

 videreuddanner sig.
Det fremsatte lovforslag om mellemlange videregående  

 uddannelser skal styrke og profilere de mellemlange videregående  

 uddannelser som attraktive uddannelser, også i forhold til  

 universitetsuddannelserne.
Uddannelserne skal fortsat være  

 selvstændige og afrundede uddannelser baseret på en tæt  

 sammenhæng mellem teori og praktik i uddannelsesforløbet, der  

 sikrer en umiddelbar handledygtighed og kompetence inden for en given  

 profession eller erhverv.
Men uddannelserne skal også kunne danne  

 udgangspunkt for og sikre attraktive videreuddannelsesmuligheder til  

 højere niveau, specielt inden for rammerne af  

 videreuddannelsessystemet for voksne.
Med lovforslaget indføres også en  

 professionsbachelortitel, der skal markere, at visse mellemlange  

 videregående uddannelser er på niveau med universiteternes  

 bacheloruddannelser, men samtidig er forskellige fra disse i kraft af, at de  

 mellemlange videregående uddannelser har professionsbasering og  

 praksisnærhed som væsentligste karakteristika.
I forhold til  

 professionsbachelorernes videreuddannelsesmuligheder skal den normale  

 videreuddannelsesvej for disse være videreuddannelsesystemet for  

 voksne, og det skal sikre, at professionsbachelorer får direkte adgang  

 til relevante diplom- og masteruddannelser.
Det fremsatte forslag til lov om ændring af lov om  

 selvejende institutioner for videregående uddannelser m.v. og en  

 række andre love (Etablering af sektor for Centre for  

 Videregående Uddannelser (CVU'er)) understøtter  

 målsætningen om en styrkelse og profilering af de  

 praksisnære og professionsbaserede videregående uddannelser ved  

 at styrke den institutionelle ramme om disse uddannelser.
Samtidig vil  

 centrenes større, fagligt bredere og tungere uddannelsesmiljøer  

 kunne udgøre et bæredygtigt grundlag for en regionalisering af  

 efter- og videreuddannelsesopgaverne og dermed medvirke til en  

 sammenhængende faglig udvikling af grund-, efter- og videreuddannelse  

 og skabe synergieffekt mellem disse uddannelsesindsatser.
De nye centre for  

 videregående uddannelser skal udbyde efter- og videreuddannelse til og  

 med diplomniveau.
 Med det fremsatte lovforslag om Danmarks Pædagogiske  

 Universitet får universitetet en særlig forpligtelse til at sikre  

 forskningstilknytningen for centrene for videregående uddannelser,  

 primært centre der udbyder grunduddannelse samt efter- og  

 videreuddannelse for lærere og pædagoger til og med  

 diplomniveau.
Endvidere er det sigtet, at det fremsatte lovforslag skal  

 bidrage til at fremme et relevant udbud af videreuddannelse på de  

 højere uddannelsesinstitutioner inden for alle fagområder.
I  

 samspil med de samtidige justeringer af Lov om åben uddannelse skal  

 mulighederne for at udvikle moduliserede masteruddannelser fremme regeringens  

 målsætning om, at alle højere læreanstalter har  

 tilbud på efter- og videreuddannelsesområdet, som både kan  

 indgå i det samlede videreuddannelsessystem og kan sikre den  

 løbende efteruddannelse og ajourføring af kompetenceniveauet  

 for personer med en lang, videregående udannelse Samlet vil de nævnte reformer bidrage til, at  

 regeringens uddannelsespolitiske målsætning om, at 50 pct. af en  

 ungdomsårgang skal gennemføre en videregående uddannelse,  

 kan opfyldes på en hensigtsmæssig og kvalificeret måde.  

 Målsætningen skal først og fremmest nås ved, at  

 flere gennemfører en kort eller mellemlang videregående  

 uddannelse.
For universiteterne bliver det en vigtig opgave at udvikle og  

 udbyde nye masteruddannelser for personer med en mellemlang  

 videregående uddannelse, en professionsbacheloruddannelse, en  

 bacheloruddannelse eller en diplomuddannelse.
Endvidere får  

 universiteterne til opgave at sikre forskningstilknytningen til de  

 diplomuddannelser, der skal udvikles og udbydes ved de kommende centre for  

 videregående uddannelse.
Videreuddannelsessystemet for voksne vil endelig kunne  

 være et bidrag til at fremme integration af flygtninge og indvandrere i  

 det danske samfund.
I og med at videreuddannelsessystemet også  

 inddrager den enkeltes reelle kvalifikationer og giver mulighed for at  

 opnå en formel - og kendt - kompetence på en mere fleksibel  

 måde, vil mulighederne for at forbedre flygtninges og indvandreres  

 kvalifikationer på arbejdsmarkedet kunne øges i forhold til i  

 dag.
2. Lovforslagets indhold Kompetencestruktur med fire niveauer Det grundlæggende niveau i videreuddannelsessystemet  

 for voksne er:
 Grunduddannelse for voksne (GVU), hvis niveau svarer til  

 erhvervsuddannelsesniveauet (dvs. faglært niveau, herunder social- og  

 sundhedsuddannelser og landbrugsuddannelser), og evt. delkompetence i  

 erhvervsuddannelserne.
 Derudover er der tre videregående  

 uddannelsesniveauer:
 Videregående Voksenuddannelse (VVU), der svarer til kort  

 videregående uddannelsesniveau.
 Diplomuddannelse, der svarer til mellemlangt videregående  

 uddannelsesniveau eller bachelorniveau.
 Masteruddannelse, der svarer til kandidatniveau.
 I forhold til uddannelserne i det ordinære  

 uddannelsessystem er der tale om sammenlignelige niveauer, men derimod ikke  

 om ens uddannelser, jf. nærmere bemærkningerne nedenfor under  

 afsnittet De tre videregående niveauer.
Grunduddannelse for voksne Grunduddannelse for voksne kan skabe rammen om et  

 uddannelsesmæssigt løft for kortuddannede voksne, som  

 ønsker en faglært uddannelse, og som ikke har mulighed for,  

 eller som foretrækker ikke at indgå en uddannelseskontrakt med en  

 arbejdsgiver.
 For Grunduddannelse for voksne anvendes konsekvent  

 forkortelsen GVU - parallelt med forkortelserne VVU (Videregående  

 VoksenUddannelse) og FVU (Forberedende VoksenUddannelse).
GVU skal ifølge lovforslaget være en generel  

 ordning for voksne, der dækker flere erhvervskompetencegivende  

 uddannelser på ungdomsuddannelsesniveauet: Erhvervsuddannelserne, de  

 grundlæggende social- og sundhedsuddannelser og landbrugsuddannelserne.  

 GVU er en ramme, inden for hvilken meritgivende  

 uddannelseselementer, der allerede er gennemført, og godkendt  

 kompetence i øvrigt, herunder erhvervserfaring, kan opsamles og med  

 den supplerende uddannelse føre frem til en sådan  

 erhvervskompetence.
Muligheden for at etablere GVU inden for de  

 grundlæggende social- og sundhedsuddannelser planlægges dog  

 indtil videre ikke udnyttet, jf. nedenfor under afsnittet Social- og  

 sundhedsuddannelserne.
 Med den ramme, som GVU vil udgøre for anerkendelse  

 af erhvervede kompetencer, vil blive etableret et relevant alternativ til  

 voksenerhvervsuddannelsen for personer, der ikke har mulighed for eller ikke  

 ønsker at indgå en uddannelseskontrakt med en arbejdsgiver.  

 Dette skal medvirke til at nedbryde en barriere for bl.a. kortuddannede til  

 at opnå en formel erhvervskompetence.
Den enkelte GVU har således samme mål og  

 gennemføres på samme niveau som den tilsvarende erhvervsrettede  

 ungdomsuddannelse.
Den afsluttes med de samme prøver og med  

 tilsvarende uddannelsesbevis og samme betegnelse som den tilsvarende  

 erhvervsrettede ungdomsuddannelse.
De elementer af AMU-uddannelser under Arbejdsministeriet,  

 der giver merit i erhvervsuddannelserne, kan i en GVU bidrage til en samlet  

 formel erhvervskompetence.
Meritgivende elementer af AMU-uddannelserne  

 forudses at udgøre en stor del af aktiviteten på området.  

 GVU skal således udgøre en ramme, inden for hvilken behovet for  

 en stærkere samordning af erhvervs- og AMU-uddannelserne kan  

 imødekommes, så fagligt relevante kompetencer anerkendes og  

 synliggøres på tværs af systemerne.
Der forudsættes desuden at være fleksibilitet  

 på GVU-niveauet med hensyn til vurdering og anerkendelse af kompetence  

 og tilrettelæggelse.
GVU kan tilrettelægges som deltidsuddannelse  

 eller fuldtidsuddannelse mellem arbejdsperioder, herunder som opsplittet  

 uddannelse.
Det skal være muligt at gennemføre uddannelsen inden  

 for en tidsramme på 6 år.
Inden der kan udarbejdes en personlig uddannelsesplan for  

 en GVU, skal deltageren være fyldt 25 år, have  

 forudsætninger svarende til grundskolens afgangsniveau i relevante fag  

 og have mindst 2 års relevant erhvervserfaring.
Med relevant  

 erhvervserfaring menes erfaring, som med hensyn til type og niveau, men ikke  

 nødvendigvis med hensyn til et konkret erhvervsområde, kan danne  

 grundlag for GVU.
Den forudgående individuelle kompetencevurdering  

 forudsættes at inddrage såvel praktisk, arbejdsmæssig  

 kompetence som teoretisk kompetence erhvervet ved kurser og andre  

 uddannelsesforløb.
På grundlag af målene for den  

 pågældende uddannelse og med udgangspunkt i den foretagne  

 kompetencevurdering udarbejder skolen i samarbejde med deltageren en  

 personlig uddannelsesplan, der beskriver deltagerens samlede  

 uddannelsesforløb, herunder eventuelle praktisk-faglige forløb.  

 Denne uddannelsesplan skal gælde for deltagernes samlede  

 uddannelsesforløb, uanset hvilken skole der optager deltageren under  

 forløbet.
Der henvises i øvrigt til de specielle  

 bemærkninger til § 8.
 Med en sådan fælles lovramme for et GVU-niveau  

 opnås en række fordele frem for udelukkende at bruge de  

 eksisterende uddannelseslove for erhvervsrettede ungdomsuddannelser:
 Der opnås fælles rammer og vilkår for et stort  

 udsnit af tilbudene til kortuddannede voksne, herunder synlige og  

 fælles regler for så fleksibel vurdering og anerkendelse af  

 kompetence som muligt, så deltagerne får maksimal udnyttelse af  

 forudgående uddannelse og erhvervserfaring (realkompetence eller  

 indgangskompetence). Som nævnt ovenfor forudses meritgivende elementer  

 af AMU-uddannelser at udgøre en stor del af aktiviteten på  

 uddannelsesområdet.
Der bliver mulighed for fleksibilitet i tilrettelæggelse,  

 indhold og gennemførelsestid af en GVU i forhold til en tilsvarende  

 eksisterende erhversrettet ungdomsuddannelse.
En GVU kan tilrettelægges  

 på deltid, den kan gennemføres inden for en ramme på 6  

 år, og indholdet tager udgangspunkt i de voksnes kompetence.
På  

 denne måde adskiller tilrettelæggelsen af GVU inden for  

 erhvervsuddannelsesområdet sig fra en voksenerhvervsuddannelse.
Den  

 anden forskel fra voksenerhvervsuddannelserne er, at GVU gennemføres  

 uden kontrakt med en arbejdsgiver.
Rådgivningen om GVU-niveauet forankres i den  

 eksisterende lovgivning om de enkelte erhvervskompetencegivende  

 ungdomsuddannelser.
Der henvises til afsnittet nedenfor om  

Rådgivning.
Social- og sundhedsuddannelserne Da der for tiden foregår overvejelser om mere  

 grundlæggende ændringer af de ordinære social- og  

 sundhedsuddannelser, vil de muligheder, som lovforslaget om erhvervsrettet  

 grunduddannelse og videregående uddannelse (videreuddannelsessystemet)  

 for voksne giver for at etablere en GVU inden for dette område,  

 foreløbig ikke blive benyttet.
Der vil dog fortsat være mulighed  

 for at tage enkeltfag fra social- og sundhedsuddannelserne under lov om  

 åben uddannelse.
De tre videregående niveauer De videregående niveauer i videreuddannelsessystemet  

 for voksne (henholdsvis Videregående VoksenUddannelse, Diplomuddannelse  

 og Masteruddannelse) signalerer sammenlignelige niveauer i forhold til de  

 videregående uddannelser i det ordinære uddannelsessystem, men  

 derimod ikke ens uddannelser.
De adskiller sig fra uddannelserne i det  

 ordinære uddannelsessystem, både hvad angår indhold,  

 tilrettelæggelse, længde og profil.
De sigter i højere  

 grad mod at videreudvikle voksnes jobkompetence, hvor uddannelserne i det  

 ordinære uddannelsessystem tillige sigter på at udvikle  

 studiekompetence.
Derfor får uddannelserne i videreuddannelsessystemet  

 for voksne også andre titler end uddannelserne i det ordinære  

 uddannelsessystem.
 Uddannelserne i videreuddannelsesystemet for voksne skal  

 modsvare de behov for faglig og personlig kompetenceudvikling, de voksne har  

 for at kunne løse opgaver på arbejdsmarkedet bedre og mere  

 effektivt og for at kunne varetage en ændret stillingsfunktion eller  

 påtage sig nyt arbejde.
Uddannelserne på de videregående niveauer i  

 videreuddannelsessystemet kan have karakter af videreuddannelse i dybden,  

 dvs. faglig specialisering inden for det fagområde, hvor deltagerne i  

 forvejen har en videregående uddannelse, eller i bredden, dvs. faglig  

 supplering uden for deltagernes eget fagområde.
I forhold til  

 uddannelserne i det ordinære uddannelsessystem er videreuddannelserne  

 enten snævrere specialiseringer eller bredere tværfaglige  

 forløb.
Hvilken uddannelse der er relevant for den  

 pågældende ansøger, afhænger af vedkommendes  

 konkrete adgangsgivende uddannelse og/eller af ansøgerens behov for  

 erhvervsmæssig progression som supplement til ansøgerens faglige  

 baggrund i den adgangsgivende uddannelse.
En person med en KVU kan have behov  

 for at tage en VVU, en person med MVU søger ind på en VVU eller  

 en diplomuddannelse, og tilsvarende kan en kandidat have behov for at  

 søge ind på en VVU, diplomuddannelse eller en  

 masteruddannelse.
 Den kompetenceudvikling, der finder sted i løbet af  

 en videreuddannelse, skal være relevant i forhold til deltagernes livs-  

 og arbejdsmarkedssituation og skal kunne bringes i anvendelse af deltagerne.  

 Derfor skal de voksnes erhvervs- og livserfaring spille en væsentlig  

 rolle for den indholdsmæssige og pædagogiske  

 tilrettelæggelse af videreuddannelserne.
Udover den adgangsgivende uddannelse omfatter  

 adgangsbetingelserne til en videreuddannelse mindst to års relevant  

 erhvervserfaring, og videreuddannelserne skal med udgangspunkt i deltagernes  

 erhvervserfaring danne rammerne for et tæt samspil mellem teori og  

 praksis.
Det skal f.eks. være muligt at inddrage og perspektivere  

 relevant erfaring i løbet af en videreuddannelse og især i  

 forbindelse med en videreuddannelses afgangsprojekt.
Muligheden for at  

 inddrage erhvervs- og livserfaring i et samspil med uddannelsen er også  

 en væsentlig forudsætning for, at uddannelserne kan  

 tilrettelægges i så relativt komprimerede forløb.
Det er vigtigt, at videreuddannelserne  

 tilrettelægges, så deltagerne har mulighed for at fastholde deres  

 tilknytning til arbejdsmarkedet, mens de er under videreuddannelse.
Det vil  

 sige, at uddannelserne normalt tilrettelægges som deltidsuddannelser,  

 der kan følges i fritiden samtidig med erhvervsarbejde.
 Uddannelserne på de tre videregående niveauer  

 udbydes inden for rammerne af lov om åben uddannelse.
 Det tilstræbes, at de videregående  

 uddannelsesinstitutioner i højere grad end hidtil sikrer et udbud af  

 efter- og videreuddannelse inden for deres respektive fagområder og  

 sikrer sammenhængen i systemet, herunder muligheden for  

 videreuddannelse på højere niveauer.
På finansloven for 2000 er afsat en udviklingspulje  

 på i alt 50 mio. kr. for årene 2000 og 2001 til udvikling af nye  

 diplomuddannelser og masteruddannelser samt til arbejde med at modulisere  

 såvel disse uddannelser som de ordinære videregående  

 uddannelser.
Hensigten er, at uddannelserne i højere grad end hidtil  

 skal kunne tilrettelægges, så de kan udbydes i moduler  

 (enkeltfag), hvor det enkelte modul kan give kompetence.
De enkelte moduler  

 (enkeltfag) skal være afrundede dele af den pågældende  

 uddannelse og afsluttes med prøve eller anden form for  

 bedømmelse eller bevis.
På denne måde bliver det  

 også muligt over tid at »sammenstykke« en hel videregående  

 uddannelse i videreuddannelsessystemet.
 I forbindelse med etableringen af centre for  

 videregående uddannelser, jf. det fremsatte lovforslag herom, etableres  

 i tilknytning til de enkelte centre et eller flere efter- og  

 videreuddannelsesudvalg med eksterne repræsentanter for aftagerne til  

 at formidle samarbejdet med centrene om efter- og videreuddannelse og om  

 udviklingsarbejder.
Det er hensigten, at uddannelserne på de  

 videregående uddannelsesniveauer i videreuddannelsessystemet for voksne  

 skal pointsættes i forhold til et meritoverførselssystem.
Det  

 forudsættes, at European Credit Transfer System (ECTS-systemet), som nu  

 bruges i en række videregående uddannelser i  

 grunduddannelsessystemet, også skal anvendes på uddannelserne i  

 videreuddannelsessystemet for voksne.
Det betyder, at videreuddannelserne  

 normeres ud fra anerkendte standarder.
Et årsværk sættes i  

 ECTS til 60 point.
Desuden skal videreuddannelsernes eksamensbeviser  

 indeholde tilstrækkelig megen information om uddannelsernes fag og  

 faglige indhold samt niveau til, at videreuddannelserne ud over deres  

 erhvervsmæssige sigte kan danne grundlag for optagelse på andre  

 videreuddannelser på højere kompetenceniveauer i Danmark eller i  

 udlandet inden for samme eller tilgrænsende fagområde.
Regulerede og fleksible forløb Forslaget om et videreuddannelsessystem for voksne  

 indeholder to principielt forskellige typer af uddannelsesforløb  

 på de tre videregående kompetenceniveauer i  

 videreuddannelsessystemet for voksne.
 1	Regulerede forløb, hvor reglerne for uddannelserne er  

 fastsat i en uddannelsesbekendtgørelse.
 2	Fleksible forløb, hvor uddannelsen er tilrettelagt i en  

 personlig uddannelsesplan inden for videreuddannelsessystemets nærmere  

 fastlagte rammer.
Begrundelsen for at etablere fleksible forløb er  

 bl.a., at voksne med mindst to års erhvervserfaring, livserfaring og en  

 forudgående uddannelse - en ungdomsuddannelse, en erhvervsuddannelse  

 eller en videregående uddannelse - med vejledning fra en  

 videregående uddannelsesinstitution selv er i stand til at vælge  

 og tilrettelægge sit eget uddannelsesforløb inden for  

 nærmere fastlagte rammer.
Denne form for »opbygning« af et  

 uddannelsesforløb er velkendt fra den måde, nogle  

 videregående uddannelser i f.eks.
Sverige og Storbritannien er opbygget  

 på.
 Desuden giver fleksible forløb mulighed for  

 tilpasning til ændrede kompetencebehov på et arbejdsmarked i  

 udvikling.
 De enkelte fleksible forløb kan variere betydeligt  

 i indhold, og eventuel videreuddannelse på næste niveau i  

 videreuddannelsessystemet vil afhænge af en konkret vurdering på  

 den modtagende uddannelsesinstitution.
Videregående VoksenUddannelse (VVU) Formålet med VVU er gennem udvikling af faglige og  

 personlige kompetencer at kvalificere voksne med relevant erhvervserfaring  

 til at kunne varetage funktioner på specialist- eller  

 mellemlederniveau, dvs. til selvstændigt at kunne varetage komplekse  

 arbejdsopgaver og ledelsen heraf.
VVU skal udbydes af erhvervsskoler og  

 uddannelsesinstitutioner med mellemlange videregående uddannelser,  

 herunder de planlagte centre for videregående uddannelse.  

 Undtagelsesvis kan VVU også udbydes af universiteter.
VVU  

 sammensættes af fag på KVU-niveau og består af i alt 1  

 årsværk, inkl. et afgangsprojekt på mindst 1/10  

 årsværk.
En VVU foreslås omregnet til 60 ECTS-point.
Adgang  

 til uddannelsen er betinget af, at ansøgeren har gennemført en  

 relevant adgangsgivende uddannelse på mindst følgende niveau: en  

 ungdomsuddannelse eller en GVU.
Adgang med et fleksibelt forløb vil  

 afhænge af en konkret vurdering på den modtagende  

 uddannelsesinstitution.
VVU er et nyt fælles voksenuddannelsesniveau, der  

 svarer til KVU-niveauet.
Etableringen af nye uddannelser på VVU-niveau,  

 enten som regulerede eller som fleksible forløb, skal derfor ses i  

 sammenhæng med KVU-reformen, hvis hovedsigte er at skabe grundlag for  

 et kvalitetsløft på uddannelsesområdet generelt samt et  

 fælles afgangsniveau.
Diplomuddannelsen Formålet med diplomuddannelsen er gennem udvikling  

 af faglige og personlige kompetencer at kvalificere voksne med relevant  

 erhvervserfaring til at kunne varetage højt kvalificerede funktioner i  

 virksomheder, institutioner mv.
Adgang til uddannelsen forudsætter, at  

 ansøgeren har gennemført en relevant adgangsgivende uddannelse  

 på mindst følgende niveau: en KVU, en VVU gennemført som  

 reguleret forløb eller et særligt indgangsforløb til  

 diplomuddannelsen.
Adgang med et fleksibelt forløb vil afhænge  

 af en konkret vurdering på den modtagende uddannelsesinstitution.
Diplomuddannelsen vil primært kunne udbydes af  

 centre for videregående uddannelser, men vil også i særlige  

 tilfælde kunne udbydes af andre uddannelsesinstitutioner med  

 mellemlange videregående uddannelser og visse erhvervsskoler  

 (erhvervsakademier) samt universiteter, evt. i samarbejde med centre for  

 videregående uddannelser, hvis de pågældende institutioner  

 kvalitetsmæssigt vil være bedst egnet til at varetage det  

 pågældende udbud.
Diplomuddannelsen sammensættes af fag  

 på mellemlangt videregående uddannelsesniveau eller  

 bachelorniveau, men det indebærer ikke, at den skal være  

 delmængder af disse uddannelser.
Diplomuddannelser adskiller sig fra  

 MVU- og bacheloruddannelser ved at være tilrettelagt for  

 ansøgere med særlige forudsætninger i form af  

 erhvervserfaring og har et omfang svarende til 1 årsværk, inkl.  

 et afgangsprojekt på mindst 1/5 årsværk.
En  

 diplomuddannelse foreslås omregnet til 60 ECTS-point.
Masteruddannelsen Formålet med Masteruddannelsen er gennem udvikling  

 på videnskabeligt grundlag af faglige og personlige kompetencer at  

 kvalificere voksne med relevant erhvervserfaring til at kunne varetage  

 højt kvalificerede funktioner i virksomheder, institutioner mv.
Adgang  

 til uddannelsen forudsætter, at ansøgeren har gennemført  

 en adgangsgivende uddannelse på mindst følgende niveau: en  

 mellemlang videregående uddannelse, en professionsbacheloruddannelse,  

 som planlægges etableret efter forslag til lov om mellemlange  

 videregående uddannelser, en bacheloruddannelse eller en  

 diplomuddannelse gennemført i et reguleret forløb.
Adgang med  

 et fleksibelt forløb vil afhænge af en konkret vurdering af den  

 modtagende uddannelsesinstitution.
Masteruddannelsen udbydes af universiteter.
Uddannelsen  

 sammensættes af fag på kandidatniveau, men det indebærer  

 ikke, at de skal være delmængde af en kandidatuddannelse.  

 Masteruddannelser skal adskille sig fra kandidatuddannelser ved at være  

 tilrettelagt for ansøgere med særlige forudsætninger i  

 form af erhvervserfaring og har normalt et omfang svarende til 1  

 årsværk (undtagelsesvis op til 1½ årsværk) inkl. et  

 afgangsprojekt på mindst 1/5 årsværk.
En masteruddannelse  

 foreslås omregnet til 60 ECTS-point (undtagelsesvis 90 ECTS-point).
Indpasning af eksisterende voksenuddannelser på de  

 videregående niveauer i videreuddannelsessystemet, herunder godkendelse  

 af uddannelser uden for Undervisningsministeriets område En række af de eksisterende videreuddannelser, der  

 udbydes med hjemmel i lov om åben uddannelse, vil kunne give en  

 kompetence inden for videreuddannelsessystemet for voksne, fordi de med  

 hensyn til adgangskrav og omfang har et niveau i overensstemmelse med et  

 niveau i videreuddannelsessystemet.
HD 2. del vil udgøre en diplomuddannelse under  

 videreuddannelsessystemet.
HD 1. del vil i relation til  

 videreuddannelsessystemet få status som et indgangsforløb til  

 diplomuddannelsen, som der fastsættes nærmere bestemmelser om med  

 hjemmel i lov om åben uddannelse.
Tilsvarende vil gælde for  

 erhvervssproglig diplomuddannelse (ED).
Visse eksisterende videreuddannelser (deltidsuddannelser  

 under lov om åben uddannelse) vil ikke kunne give henholdsvis en VVU-,  

 diplom- eller masterkompetence.
De tænkes at fortsætte uden for  

 videreuddannelsessystemet.
For nogle af disse uddannelser vil der være tale  

 om, at deres afgangsniveau gør det meningsfuldt at  

 gennemføre supplering op til et niveau i videreuddannelsessystemet for  

 voksne (idet suppleringen forudsættes ikke at være af for stort  

 omfang i forhold til selve uddannelsen, f.eks. ikke over 0,25  

 årsværk). Der vil i så fald kunne fastsættes regler  

 om suppleringsforløb med henblik på at opfylde  

 adgangsbetingelserne til en uddannelse på et højere niveau i  

 videreuddannelsessystemet, forudsat at der findes en uddannelse på et  

 højere niveau med direkte faglig sammenhæng til den allerede  

 erhvervede uddannelse.
Hjemmel hertil er indføjet i det forslag til  

 lov om ændring af lov om åben uddannelse (erhvervsrettet  

 voksenuddannelse) m.v., der fremsættes samtidig med dette  

 lovforslag.
Fastsættelse af regler om supplerende  

 uddannelsesaktiviteter forudsætter dog, at der forventes at være  

 tilstrækkelig mange personer med en sådan uddannelse til, at det  

 er hensigtsmæssigt og rimeligt at udarbejde regler om standardiserede  

 forløb.
De modtagende uddannelsesinstitutioner inddrages med hensyn  

 til en angivelse af adgangsforudsætninger.
Det vil ligeledes være  

 en forudsætning, at der er tale om typiske videreuddannelsesvalg for  

 personer med den pågældende uddannelse.
Alternativt vil det kunne være hensigtsmæssigt  

 at fastsætte regler om påbygningsforløb oven på den  

 erhvervede uddannelse med henblik på at erhverve kvalifikationer, der  

 tilsammen giver en fuld uddannelse, inkl. afgangsprojekt, inden for  

 videreuddannelsessystemet.
Regler herom foreslås fastsat med hjemmel i  

 dette lovforslag.
 Det er en forudsætning for at fastsætte  

 sådanne udfyldende regler som beskrevet ovenfor, at der forventes at  

 være tilstrækkeligt mange personer med sådanne uddannelser  

 til, at det er hensigtsmæssigt og rimeligt at udarbejde enten regler om  

 standardiserede suppleringsforløb med henblik på at opfylde  

 adgangsbetingelserne til en uddannelse på et højere niveau eller  

 regler om påbygningsforløb med henblik på at opnå  

 selvstændig kompetence på et niveau i  

 videreuddannelsessystemet.
 Visse deltidsuddannelser under lov om åben  

 uddannelse er dog for korte - eller afsluttes på et sådant  

 niveau, at det ikke vil være meningsfuldt at lave regler om  

 supplerings- eller påbygningsforløb.
Hvis der ikke er fastsat regler om supplerende  

 uddannelsesaktiviteter med henblik på at opfylde adgangskravene, er  

 eventuelt suppleringskrav op til den modtagende institutions vurdering.
Her  

 gælder der ikke på forhånd nogen begrænsning med  

 hensyn til omfanget af supplering.
 Med hensyn til private og kommunale uddannelser m.v. vil  

 uddannelsesinstitutionerne efter konkret vurdering og i sammenhæng med  

 deltagerens erhvervserfaring m.v. kunne anerkende dem som ækvivalerende  

 med en uddannelse i videreuddannelsessystemet - eller adgangsgivende til  

 videreuddannelse i videreuddannelsessystemet evt. efter supplering i et  

 nærmere angivet omfang.
 Den enkelte uddannelsesinstitution vil også - som  

 det hidtil har været muligt i uddannelserne i det ordinære  

 uddannelsessystem - kunne godkende elementer fra private og kommunale  

 uddannelser enten som erstatning for dele af regulerede forløb (merit)  

 eller som led i en uddannelsesplan for fleksible forløb, dog med et  

 maksimum for fleksible forløb på 1/10 årsværk for  

 uddannelseselementer, der ikke indeholder prøver,  

 uddannelseselementer, hvor prøverne ikke er gennemført, og  

 uddannelseselementer gennemført på en privat  

 uddannelsesinstitution.
 Det foreslås, at videregående uddannelser  

 inden for andre ministeriers område kan indgå som regulerede  

 forløb i videreuddannelsessystemet efter undervisningsministerens  

 godkendelse.
Relationen til lov om åben uddannelse De videregående uddannelser inden for  

 videreuddannelsessystemet for voksne er omfattet af reglerne i lov om  

 åben uddannelse med hensyn til tilrettelæggelse og udbud,  

 herunder godkendelse af uddannelsesinstitutioner til at udbyde regulerede  

 forløb, om selvstuderende og om tilskud og deltagerbetaling  

 (finansiering).
 Afgangsprojekter samt vejledning og udarbejdelse af  

 uddannelsesplaner som led i fleksible forløb finansieres også  

 efter reglerne i lov om åben uddannelse.
 Rådet om åben uddannelse foreslås  

 nedlagt i forbindelse med etableringen af et tværgående  

 voksenuddannelsesråd, jf. nedenfor under Rådgivning.
Rådgivning Rådgivningen af undervisningsministeren på  

 GVU-niveauet bliver efter forslaget fordelt på de eksisterende  

 råd, afhængigt af uddannelsens område.
Det vil sige  

 Erhvervsuddannelsesrådet, Landbrugsuddannelsesrådet, Rådet  

 om Social- og Sundhedsuddannelser og Uddannelsesrådet for  

 Arbejdsmarkedsuddannelserne.
 Rådgivning på VVU-niveau tænkes  

 varetaget af de samme rådgivende organer, som varetager  

 rådgivningen på KVU-niveauet, nemlig de fem uddannelsesråd  

 for de videregående uddannelser, jf. afsnittet nedenfor, for så  

 vidt angår faglige spørgsmål, navnlig sammenhængen  

 til de øvrige videregående uddannelser, og  

 Erhvervsakademirådet for så vidt angår  

 tværgående spørgsmål om dette uddannelsesniveau.
 Rådgivning på diplom-niveauet og  

 master-niveauet tænkes varetaget af de samme rådgivende organer,  

 som rådgiver om uddannelserne i det ordinære uddannelsessystem om  

 mellemlange videregående uddannelser, bachelor- og kandidatuddannelser,  

 nemlig de fem uddannelsesråd for de videregående uddannelser:  

 Humanistisk Uddannelsesråd, Naturvidenskabeligt Uddannelsesråd,  

 Samfundsuddannelsesrådet, Sundhedsuddannelsesrådet og Teknisk  

 Uddannelsesråd.
 I det fremsatte lovforslag om mellemlange  

 videregående uddannelser er desuden foreslået nedsat et råd  

 for de mellemlange videregående uddannelser, der får en generel  

 rådgivningskompetence i forhold til de mellemlange videregående  

 uddannelser.
I et samtidig hermed fremsat lovforslag foreslås  

 nedsat et voksenuddannelsesråd med deltagelse af de berørte  

 organisationer, rådgivende organer og myndigheder, der skal  

 rådgive undervisningsministeren, arbejdsministeren og  

 erhvervsministeren om uddannelsesbehov inden for voksen- og  

 efteruddannelsesområdet.
Rådet skal endvidere rådgive  

 undervisningsministeren om videreuddannelsessystemet for voksne og åben  

 uddannelse samt om statens voksenuddannelsesstøtte, og det skal  

 rådgive undervisningsministeren og arbejdsministeren om samspillet  

 mellem statens voksenuddannelsesstøtte og godtgørelse m.m. ved  

 deltagelse i erhvervsrettet voksen- og efteruddannelse på  

 arbejdsministerens område.
 Samtidig foreslås følgende råd nedlagt:  

 Rådet om åben uddannelse, Voksenuddannelsesrådet efter lov  

 om voksenuddannelsesstøtte og VEU-rådet (den koordinerende  

 formandsforsamling).
 Der henvises i øvrigt til de specielle  

 bemærkninger til § 29.
Information om de nye muligheder og motivation af kortuddannede For at fremme især de kortuddannedes interesse for  

 grunduddannelse for voksne - og for i det hele taget at orientere bredt om de  

 nye muligheder i videreuddannelsessystemet for voksne - vil der være  

 behov for en målrettet informationsindsats.
Indsatsen skal rette sig  

 imod potentielle deltagere i uddannelse, uddannelsesinstitutionerne og  

 virksomhederne.
Undervisningsministeriet vil derfor iværksætte en  

 landsdækkende oplysningskampagne om mulighederne i  

 videreuddannelsessystemet for voksne efter lovforslagets vedtagelse.
 Det er væsentligt, at oplysning om de nye rammer for  

 fleksibel tilrettelæggelse af videreuddannelse og anerkendelse af  

 kompetence nøje afpasses de enkelte uddannelsesniveauers forskellige  

 målgrupper, og at oplysningen sker i tæt samarbejde med  

 institutioner og organisationer på områderne.
Især for de kortuddannede vil der være behov  

 for en oplysningsindsats, der tager udgangspunkt i den kendsgerning, at  

 voksne kan befinde sig i forskellige livssituationer.
Der kan være tale  

 om beskæftigede, som ønsker større sikkerhed med hensyn  

 til at fastholde beskæftigelse ved at bygge videre på deres  

 kvalifikationer til en samlet formel erhvervskompetence.
Eller der kan  

 være tale om ledige, som ønsker eller rådes til at  

 genindtræde på arbejdsmarkedet gennem uddannelse.
 For en del kortuddannede vil det endvidere være  

 nødvendigt at overvinde psykologiske og andre former for barrierer i  

 forbindelse med manglende uddannelsesmotivation, for at de kan blive  

 tilskyndet til (videre) uddannelse.
 Derfor vil tætte og konstruktive partnerskaber  

 mellem virksomheder, fagbevægelse og de involverede  

 uddannelsesinstitutioner kunne være til stor nytte.
For de beskæftigedes vedkommende vil det i mange  

 tilfælde være på arbejdspladsen, at behovet for (videre)  

 uddannelse aktualiseres.
Både fagforeninger og virksomheder får  

 derfor en nøglerolle i en fælles opgave: at orientere om  

 uddannelsesmuligheder og at skaffe mulighed for, at videreuddannelse kan  

 kombineres med beskæftigelse i virksomheden.
Den daglige arbejdsleder  

 og tillidsrepræsentanten står centralt i denne forbindelse.
 Uddannelsesinstitutionernes opgave vil - ud over at stille  

 relevant undervisning til rådighed - også være at kunne  

 vejlede om de nye uddannelsesmuligheder, herunder muligheder på  

 tværs mellem uddannelsesinstitutionerne, og udforme individuelle  

 uddannelsesplaner, især i grunduddannelse for voksne.
3. Økonomiske og administrative konsekvenser for det  

 offentlige Erhvervsrettet voksen- og efteruddannelse til  

 og med erhvervsuddannelsesniveau, herunder uddannelseselementer, der  

 indgår i et GVU-forløb, skal i fremtiden finansieres under  

 Arbejdsmarkedets UddannelsesFinansiering.
De videregående niveauer  

 finansieres under lov om åben uddannelse.
 Udgifter i relation til lovforslaget forventes at  

 udgøre:
Udgift ift. 2000 (mio. kr) 2001 2002 2003 2004 Udgifter der følger af lovforslaget Kompetencevurdering & svendeprøve (GVU)  

 drift 3 3 3 3 Kompetencevurdering & svendeprøve (GVU)  

 AUF-godtgørelse 2 3 3 3 Udgifter til GVU i alt 5 6 6 6 Påbygningsforløb 1 1 1 1 Flexible forløb (VVU, diplom og master) 12 12 12 12 VVU Regulerede forløb 7 8 9 9 Udgifter til videregående udannelse i  

 alt 20 21 22 22 Merudgift for staten ved lovforslaget i  

 alt 25 27 28 28 Udgifter der følger af finanslovsaftalen Diplom og master, regulerede forløb 18 25 25 25 Udvikling af diplom og masteruddannelser 25 Udgifter for staten ved finanslovsaftalen i  

 alt 43 25 25 25 Udgifter i alt 68 52 53 53 Merudgifter til GVU Uddannelsesaktiviteten i GVU-forløbene forventes  

 hovedsageligt at erstatte eksisterende aktivitet på henholdsvis  

 meritgivende AMU-uddannelser og aktivitet fra erhvervsuddannelserne mv.  

 udbudt som enkeltfag efter lov om åben uddannelse.
Der forventes  

 således ingen merudgifter til denne del af uddannelsesaktiviteten.
 Ifølge lovforslaget indledes et GVU-forløb  

 med en kompetencevurdering, herunder eventuelt kompetenceafklarende  

 forløb med henblik på udarbejdelse af en individuel  

 uddannelsesplan, og afsluttes med en svendeprøve eller lignende.
 De samlede driftudgifter til kompetencevurdering, evt.  

 kompetenceafklarende forløb og svendeprøve forventes at  

 udgøre ca. 3 mio. årligt.
I forbindelse med kompetencevurderingen, evt.  

 kompetenceafklarende forløb og svendeprøve kan deltagerne  

 modtage godtgørelse under Arbejdsmarkedets UddannelsesFinansiering  

 (AUF), jf. lovforslaget om godtgørelse m.m. ved deltagelse i  

 erhvervsrettet voksen- og efteruddannelse, som fremsættes af  

 arbejdsministeren samtidig med dette forslag.
Merudgifterne hertil forventes  

 at udgøre ca. 2 mio. kr. i 2001 og ca. 3 mio. kr. i de følgende  

 år.
 De samlede merudgifter til GVU-forløb inklusive  

 afledte godtgørelsesudgifter under AUF skønnes dermed at  

 udgøre 5 mio. kr i 2001 og 6 mio. kr. i de følgende  

 år.
Merudgifter til videreuddannelsessystemet Videregående voksenuddannelser (VVU), regulerede  

 forløb På de regulerede forløb anslås en  

 meraktivitet på ca. 300 årselever svarende til ca. 1.300 personer  

 i 2001 stigende til ca. 400 årselver svarende til ca. 1.700 personer i  

 2002 og frem.
Den afledte merudgift skønnes at udgøre ca. 7  

 mio. kr. i 2001 stigende til ca. 9 mio. kr. i 2004.
Regulerede diplomuddannelser og masteruddannelser Der forventes en øget aktivitet på regulerede  

 diplom- og masteruddannelser, bl.a. som følge af udvikling af nye og  

 moduliserede uddannelser, på ca. 700 årselever svarende til 3.200  

 personer i 2001 stigende til ca. 1000 årselever svarende til 4.500  

 personer i 2002 og frem.
Den afledte merudgift hertil skønnes at  

 være ca. 18 mio. kr. i 2001 stigende til 25 mio. kr. i de  

 følgende år.
Hertil kommer, at der i forbindelse med  

 finanslovsaftalen for 2000 er der indbudgetteret 25 mio. kr. til udvikling af  

 diplom- og masteruddannelser samt til arbejdet med at modulisere grund-,  

 diplom- og masteruddannelser.
Fleksible forløb inden for VVU, diplomuddannelser og  

 masteruddannelser Lovforslaget giver mulighed for, at der kan  

 gennemføres fleksible forløb på VVU-, diplom- og  

 masterniveau.
Der forventes en årlig meraktivitet på ca. 400  

 årselever svarende til 1.800 personer.
Merudgifterne hertil samt til  

 vejledning mv. i forbindelse med fleksible forløb skønnes at  

 medføre en merudgift på ca. 12 mio. kr. årligt.
Påbygningsforløb Lovforslaget åbner mulighed for, at der kan  

 etableres påbygningsforløb i forbindelse med tilpasning af  

 eksisterende videreuddannelser til videreuddannelsessystemet.
Der forventes  

 en meraktivitet svarende til en merudgift på ca. 1 mio. kr. i 2001 og  

 de følgende år.
 Meraktiviteten til de videregående niveauer er  

 finansieret inden for rammerne af finanslovsaftalen for 2000.
 De afledte udgifter til statens  

 voksenuddannelsesstøtte er finansieret inden for rammerne af  

 finanslovsaftalen for 2000 om en voksen- og efteruddannelsesreform og  

 indgår i de økonomsike rammer i det parallelt fremsatte  

 lovforslag om statens voksenuddannelsesstøtte.
Lovforslagets konsekvenser i  

 hovedtræk Positive konsekvenser/ mindre udgifter Negative konsekvenser/ merudgifter Økonomiske konsekvenser for staten Ingen Udgifter til påbygnings-, fleksible og regulerede  

 forløb samt bidrag til AUF i.f.m. kompetencevurdering m.v.
Administrative konsekvenser for staten Ingen Ingen Økonomiske konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU- og international ret Forslaget indeholder ikke EU-retlige aspekter 4. Høring Udkastet til lovforslaget har været sendt til  

 høring hos en række institutioner, organisationer og myndigheder  

 m.v.
Udkastet har desuden været offentliggjort på  

 Undervisningsministeriets hjemmeside.
Bemærkninger til de enkelte bestemmelser Til § 1 og § 2 Både GVU og videregående uddannelsesniveauer  

 tænkes tilrettelagt sådan, at deltagerne har mulighed for at  

 fastholde deres tilknytning til arbejdsmarkedet, medens de er under  

 videreuddannelse.
Uddannelserne tilrettelægges, så de voksne kan  

 kombinere uddannelse og tilknytning til arbejdsmarkedet.
I forhold til GVU  

 tænkes på voksne over 25 år, jf. § 7. GVU kan  

 tilrettelægges som deltidsuddannelse eller sådan, at de enkelte  

 elementer kan tages mellem arbejdsperioder.
Det kan være i form af en  

 fuldtidsuddannelse mellem arbejdsperioder eller som opsplittet uddannelse,  

 f.eks. undervisning én dag om ugen.
På de videregående  

 uddannelser tilrettelægges uddannelserne normalt som  

 deltidsuddannelser, der kan følges i fritiden samtidig med  

 erhvervsarbejde, men regulerede forløb kan tilrettelægges  

 på heltid for en periode på op til 1 år, jf. lov om  

 åben uddannelse.
Til § 3 Formålet med at etablere en GVU er at skabe rammer  

 for fleksibel tilrettelæggelse af uddannelse for voksne, der giver en  

 formel, erhvervsrettet og grundlæggende kompetence inden for et  

 erhvervsområde.
Inden for denne ramme kan uddannelseselementer,  

 især fra arbejdsmarkedsuddannelserne, anerkendes og bidrage til at  

 føre frem til en formel erhvervskompetence.
Det samme gælder  

 kompetence i øvrigt, herunder erhvervserfaring, der indgår i  

 kompetencevurderingen.
Til § 4 Til stk. 1.
 På GVU-niveauet henvises der med hensyn til  

 mål og niveau til uddannelsesreglerne for de enkelte erhvervsrettede  

 ungdomsuddannelser, idet lovforslaget dækker både  

 erhvervsuddannelserne, de grundlæggende social- og sundhedsuddannelser  

 og landbrugsuddannelserne.
Det vil sige, at den enkelte GVU har samme mål og  

 gennemføres på samme niveau som den tilsvarende erhvervsrettede  

 ungdomsuddannelse inden for det pågældende erhvervsområde,  

 og at afgangsniveauet sikres ved, at GVU afsluttes med de samme prøver  

 og med tilsvarende uddannelsesbevis som den tilsvarende erhvervsrettede  

 ungdomsuddannelse.
Dette indebærer, at f.eks. de faglige udvalg vil  

 få pligt til at afholde svendeprøver, jf.  

 erhvervsuddannelseslovens § 33, stk. 3 og 4, som afslutning  

 på et GVU-forløb.
 Regler om tilrettelæggelse m.v. for de respektive  

 erhvervsrettede ungdomsuddannelser skal derimod ikke finde anvendelse, jf.  

 også bemærkningerne til § 6 og § 7. Den voksne kan  

 nå de uddannelsesmæssige mål på forskellige  

 måder, og der skal være en stor fleksibilitet med hensyn til  

 såvel merit som tilrettelæggelse, gennemførelse og  

 varighed, afhængig af den voksnes uddannelses-, erhvervs- og  

 livserfaring.
Enkeltfag inden for erhvervsuddannelserne og  

 landbrugsuddannelserne, som kan indgå i en GVU efter en  

 uddannelsesplan, jf. § 8, stk. 1, er omfattet af bestemmelserne i  

 lov om åben uddannelse med hensyn til tilrettelæggelse og udbud.  

 AMU-uddannelse, der giver merit i en erhvervsuddannelse efter bestemmelserne  

 herom, kan også indgå i en uddannelsesplan for en GVU.
Enkeltfag  

 inden for almen voksenuddannelse eller hf-enkeltfag, som udbydes på de  

 amtskommunale VUC, kan efter uddannelsesplanen indgå i en  

 grunduddannelse for voksne efter reglerne om merit i den tilsvarende  

 erhvervsrettede ungdomsuddannelse.
 Med hensyn til social- og sundhedsuddannelserne henvises  

 til de almindelige bemærkninger under afsnittet Social- og  

 sundhedsuddannelserne.
Der vil ikke kunne angives noget generelt om omfanget af  

 den enkelte GVU, idet det vil afhænge af omfanget af ansøgerens  

 praktiske og teoretiske kompetence.
Det lægges til grund, at det  

 GVU-forløb, der skal gennemføres efter den personlige  

 uddannelsesplan, maksimalt vil svare til omfanget af skoleundervisning i den  

 pågældende erhvervsrettede ungdomsuddannelse (fra 35 og op til 80  

 uger, i enkelte tilfælde mere, afhængigt af uddannelsen).
 Til stk. 2.
I en GVU vil man kunne vælge de muligheder for  

 regulerede afstigningsmuligheder og individuelt tilrettelagt delkompetence,  

 som blev indført ved lov nr. 234 af 21. april 1999 om ændring af  

 lov om erhvervsuddannelser.
På tilsvarende måde som i en  

 erhvervsuddannelse skal det faglige udvalg, der er nedsat i henhold til  

 erhvervsuddannelseslovens § 37, godkende den individuelle  

 uddannelsesplan, herunder slutmålene.
Det vil endvidere være en  

 forudsætning, at der er tale om deltagere, som ikke vil kunne  

 gennnemføre et almindeligt forløb, herunder et reguleret  

 afstigningsforløb.
Eventuel praktisk uddannelse i et individuelt  

 GVU-forløb vil kunne gennemføres uden uddannelsesaftale.
Til stk. 3 GVU kan tilrettelægges på deltid, jf.  

 bemærkningerne til § 1 og § 2.
Til § 5 Til stk. 1.
 GVU skal efter forslaget kunne udbydes på skoler og  

 institutioner, herunder AMU-centre, der i forvejen udbyder den tilsvarende  

 erhvervsrettede ungdomsuddannelse, eller på institutioner, som i  

 øvrigt har den faglige kompetence inden for det pågældende  

 område, herunder AMU-centre, som er godkendt til et bredt og relevant  

 fagudbud inden for det konkrete faglige område, som man ønsker  

 GVU-godkendelse til.
 Til stk. 2.
Efter det foreslåede stk. 2 kan  

 undervisningsministeren efter indstilling fra det relevante rådgivende  

 organ for den tilsvarende ungdomsuddannelse godkende skoler eller  

 institutioner til at udbyde grunduddannelse for voksne.  

 Undervisningsministeriets godkendelse efter stk. 2, omfatter alle  

 fremtidige GVU-udbydere, dvs. at ingen på forhånd er godkendt til  

 GVU.
Der skal således inden lovens ikrafttræden  

 gennemføres en generel GVU-godkendelsesrunde.
Godkendelsen indebærer en godkendelse af, at  

 skolen/institutionen skal kunne vurdere ansøgerens allerede erhvervede  

 kompetence og på det grundlag udarbejde en personlig uddannelsesplan  

 for GVU indeholdende de supplerende uddannelseselementer, der kan føre  

 til erhvervskompetence, som er identisk med den tilsvarende ungdomsuddannelse  

 og dermed svendebrev.
Ifølge § 8, stk. 3, gælder den  

 udarbejdede GVU-uddannelsesplan for deltagerens samlede  

 uddannelsesforløb, uanset hvilken skole eller anden institution der  

 optager deltageren under forløbet.
Den enkelte institution er  

 uddannelsesansvarlig for det uddannelseselement, der gennemføres  

 på institutionen inden for de regler og rammer, der gælder for  

 den pågældende uddannelsesinstitution og det  

 pågældende uddannelseselement, herunder om  

 eksamen/svendeprøve.
Bestemmelsen sigter på at kunne give erhvervsskoler,  

 der udbyder dele af en bestemt erhvervsuddannelse, AMU-centre m.v. mulighed  

 for udbyde GVU og dermed vurdere ansøgerens allerede erhvervede  

 kompetence og på det grundlag udarbejde en personlig uddannelsesplan,  

 jf. ovenfor.
Den skole eller institution, der udarbejder uddannelsesplanen,  

 skal således have faglig baggrund for at vurdere, hvilken merit den  

 enkelte kan opnå, og hvordan den enkelte kan opnå de kompetencer,  

 der er nødvendige for at nå den givne uddannelses samlede  

 mål, dvs. for såvel de almene fag og områdefag som for  

 specialefag og valgfag.
 Kriterier for indstilling, dvs. hvilke forhold rådet  

 bør lægge vægt på i forbindelse med indstillingen,  

 fastsættes af undervisningsministeren i medfør af § 6,  

 stk. 2, nr. 1.
 Det afgørende kriterium for godkendelsen vil  

 være kvalitativt: Der vil blive lagt vægt på skolens eller  

 institutionens faglige baggrund for at kunne vurdere allerede erhvervet  

 kompetence i forhold til den tilsvarende ungdomsuddannelse, herunder dens  

 grundlag for at kunne udarbejde en personlig uddannelsesplan med de  

 supplerende uddannelseselementer, der kan føre til den ønskede  

 erhvervskompetence (skolens uddannelseskompetence).
 Foruden hensyn til kvaliteten vil der ved  

 fastsættelse af vurderingskriterier også kunne tages regionale  

 hensyn.
 De skoler og andre institutioner, herunder AMU-centre, der  

 i forvejen er godkendt til at udbyde den tilsvarende ungdomsuddannelse, vil  

 uden videre kunne godkendes til at udbyde GVU.
 For institutioner, der ikke i forvejen er godkendt til at  

 udbyde den tilsvarende ungdomsuddannelse, må der ved godkendelsen  

 lægges vægt på den ansøgende skoles eller  

 institutions faglige profil, dvs. de uddannelser eller kurser, herunder  

 specielt AMU-forløb, som institutionen på anden vis er godkendt  

 til at udbyde.
Det forudsættes herved, at AMU-centre, som udbyder  

 AMU-uddannelser, der vil være relevante for at opnå den faglige  

 anerkendelse inden for et fagligt område, også vil få  

 godkendelse til at udbyde GVU.
Der lægges vægt på, at de  

 AMU-uddannelser, centrene udbyder, er relevante i forhold til GVU'ens  

 mål, herunder at uddannelserne indgår i en uddannelsesstruktur  

 for AMU-uddannelser.
 For skoler eller institutioner, der alene udbyder dele af  

 en given erhvervsuddannelse, eller institutioner, hvis faglige profil ikke er  

 fuldt dækkende, vil et kriterium for at kunne godkendes til at udbyde  

 GVU f.eks. kunne være, at skolen eller AMU-centret:
 Dels har en samarbejdsaftale med en anden skole eller institution,  

 som er godkendt til at udbyde den tilsvarende ungdomsuddannelse, og som har  

 erfaringen med prøve/eksamen i den pågældende uddannelse,  

 om udarbejdelse af uddannelsesplaner og afholdelse af eksamen (herunder  

 svendeprøve).
 Dels har skolesamarbejdspartnere, som gør, at de tilsammen  

 dækker det samlede fagindhold.
 Selv om de ikke måtte blive godkendt til at udbyde  

 GVU, kan alle udbydere, der er godkendt til at udbyde elementer, som kan  

indgå i en GVU - hvad enten der er tale om enkeltfag fra  

 erhvervsrettede ungdomsuddannelser, AMU-uddannelser mv. - fortsat udbyde  

 disse og dermed være leverandør af uddannelseselementer til GVU.  

 Således kan f.eks. et AMU-center, der udbyder en række  

 AMU-uddannelser inden for et konkret fagområde, udbyde elementer, der  

 kan indgå i en GVU efter reglerne om merit i den tilsvarende  

 erhvervsrettede ungdomsuddannelse, uanset at det ikke måtte være  

 godkendt til at udbyde den pågældende erhvervsrettede  

 ungdomsuddannelse eller godkendt til at udbyde GVU efter § 5,  

 stk. 2.
 Til stk. 3.
En godkendelse kan tilbagekaldes, hvis der ikke  

 længere er behov for, at uddannelsen gennemføres af  

 institutionen, eller hvis institutionen ikke overholder reglerne om  

 uddannelsen eller påbud fra ministeren om at gennemføre konkrete  

 foranstaltninger til oprettelse af forsvarlige uddannelses- eller  

 undervisningsmæssige forhold.
Disse bestemmelser svarer til  

 erhvervsuddannelseslovens § 18, stk. 3 og 4.
Til § 6 Til stk. 1.
Selv om uddannelsen har samme mål og niveau som den  

 erhvervsrettede ungdomsuddannelse, vil der være mulighed for  

 fleksibilitet i tilrettelæggelse, indhold og gennemførelsestid  

 af en GVU i forhold til den tilsvarende eksisterende uddannelse.  

 Uddannelserne tilrettelægges normalt på deltid, de kan  

 gennemføres inden for en ramme på 6 år, og uddannelsernes  

 indhold tager udgangspunkt i de voksnes erhvervs- og livserfaring.
På  

 denne måde adskiller tilrettelæggelsen af GVU f.eks. inden for  

 erhvervsuddannelsesområdet sig fra voksenerhvervsuddannelser (VEUD). En  

 yderligere forskel fra voksenerhvervsuddannelserne er, at GVU  

 gennemføres uden kontrakt med en arbejdsgiver.
Der skal være synlige og fælles regler om  

 vurdering og anerkendelse af kompetence, der bør være så  

 fleksibel som muligt, så deltagerne får maksimal udnyttelse af  

 forudgående uddannelse og erhvervserfaring (realkompetence). Der  

 forudsættes derfor at være behov for at fastsætte  

 særskilte regler om tilrettelæggelse af GVU i almindelighed.  

 Reglerne fastsættes efter rådgivning fra  

 Erhvervsuddannelsesrådet, Rådet for Social- og  

 Sundhedsuddannelserne, Landbrugsuddannelsesrådet og  

 Uddannelsesrådet for Arbejdsmarkedsuddannelserne, hvor det er relevant.  

 Om social- og sundhedsuddannelserne henvises til de almindelige  

 bemærkninger under afsnittet Social- og sundhedsuddannelserne.  

 De pågældende rådgivende organer har i relation til GVU  

 alene rådgivningskompetence, uanset om de efter de respektive  

 uddannelseslove måtte have kompetence til at træffe beslutninger  

 om fastsættelse af regler.
Det er ikke tanken, at der udarbejdes regler  

 om den enkelte GVU.
 Til stk. 2.
 Der henvises til bemærkningerne til § 5.
Til § 7 Til stk. 1.
Adgang til en GVU er bl.a. betinget af, at  

 ansøgeren har mindst to års relevant erhvervserfaring.
Med  

 relevant erhvervserfaring menes erfaring, som med hensyn til type og niveau,  

 men ikke nødvendigvis med hensyn til et konkret erhvervsområde,  

 kan danne grundlag for GVU.
Det er tanken, at den voksne henvender sig på en  

 skole, der er godkendt til at udbyde en erhvervsrettet ungdomsuddannelse,  

 eller som er godkendt til at udbyde GVU, jf. § 5, stk. 2. Skolen  

 vurderer, om ansøgeren har forudsætninger svarende til  

 grundskolens afgangsniveau i de fag, som er relevante for den  

 pågældende uddannelse.
Det betyder, at skolen skal påse, om  

 ansøgeren har opfyldt undervisningspligten i Danmark, jf. lov om  

 folkeskolen, eller om ansøgeren på anden vis har opnået  

 forudsætninger svarende dertil i de relevante fag.
 Til stk. 2.
Skolen skal endvidere foretage en individuel  

 kompetencevurdering med henblik på at fastlægge ansøgerens  

 realkompetence (indgangskompetence) i relation til et konkret  

 påtænkt uddannelsesforløb.
Det er således skolen,  

 der har kompetencen, og det er ikke forudsat, at de faglige udvalg skal  

 træffe konkrete afgørelser vedrørende praktisk  

 oplæring eller praktisk-faglig uddannelse som efter lov om  

 erhvervsuddannelser.
 Formålet med kompetencevurderingen er at vise,  

 hvilket udgangspunkt den enkelte har i forhold til den ønskede  

 uddannelse - herunder adgangsgivende forudsætninger - og dermed at  

 klarlægge den enkeltes forudsætninger for at påbegynde  

 uddannelsen.
Kompetencevurderingen skal klarlægge, på  

 hvilket niveau den enkelte kan påbegynde sin (videre) uddannelse.
I den  

 forbindelse skal det f.eks. afklares, om der er behov for at  

 gennemføre almene fag og eventuelle praktisk-faglige forløb af  

 begrænset omfang - eller om der kun resterer lidt i at have  

 gennemført den valgte uddannelse, for at den pågældende er  

 kvalificeret til at gennemføre og bestå den  

 svendeprøve/eksamen, som uddannelsen afsluttes med.
Vurderingen af  

 såvel arbejdsmæssige erfaringer som kompetence, erhvervet ved  

 kurser og andre formelle og uformelle uddannelsesforløb må tage  

 højde for disse kompetencers overførselsværdi, dvs. den  

 værdi erfaringer og uddannelse kan have i det påtænkte  

 uddannelsesforløb, uanset om de pågældende  

 erfaringer/kompetencer er erhvervet inden for den påtænkte  

 uddannelse.
Den individuelle kompetencevurdering skal for det  

 første anerkende gennemførte uddannelseselementer og  

 erhvervserfaring efter de almindelige regler om merit, hvorved der tages  

 stilling til, hvilke specifikke elementer i den valgte uddannelse der kan  

 afløses ved hjælp af allerede gennemførte elementer,  

 f.eks. fra arbejdsmarkedsuddannelserne.
Men den individuelle  

 kompetencevurdering forudsættes for det andet også at tage  

 udgangspunkt i, hvilken reel indgangskompetence den pågældende  

 har, og derudfra fastlægge, hvad der på grundlag af målene  

 for den valgte uddannelse resterer at gennemføre, for at den  

 pågældende er kvalificeret til at få bevis for uddannelsen  

 efter reglerne herom.
Målet med realkompetencevurderingen er, at  

 deltageren kan få godskrevet alle tidligere erhvervede kompetencer, der  

 fortsat er relevante og tidssvarende i forhold til det påtænkte  

 uddannelsesforløb, uanset hvor og hvornår disse er erhvervet, og  

 uanset om de er erhvervet gennem uddannelse, kurser m.v.
Der er således  

 både tale om rettigheder, hvorefter meritgivende uddannelse og  

 erhvervserfaring samlet over en årrække kan føre frem til  

 anerkendte kompetencer, og samtidig tale om en ny tilgang til  

 kompetencevurdering, nemlig set i forhold til målene for den valgte  

 uddannelse med henblik på at sikre, at ansøgeren får  

 maksimalt udbytte af formel og uformel forudgående uddannelse og  

 erhvervserfaring.
Det vil blive undersøgt, om der kan udvikles metoder  

 til at udføre denne opgave på institutionerne.
Det er hensigten, at de faglige udvalg inddrages med  

 hensyn til at udarbejde kompetencebeskrivelser for de enkelte uddannelsers  

 praktikdel.
Kompetencebeskrivelserne kan evt. indføjes i forbindelse  

 med udarbejdelsen af vejledninger til de nye  

 uddannelsesbekendtgørelser om erhvervsuddannelserne.
Disse  

 kompetencebeskrivelser skal danne udgangspunkt for den enkelte skoles  

 kompetencevurdering.
 Ved fastlæggelsen af, hvad der resterer at  

 gennemføre, for at den pågældende er kvalificeret til at  

 få bevis for uddannelsen, skal man dog være opmærksom  

 på, at der kan være principielle hensyn at tage til, at man ikke  

 kan fritage for hele uddannelsen eller for uddannelsens centrale dele i et  

 sådant omfang, at uddannelsen eller den afsluttende prøve ikke  

 kan anses for gennemført.
 Med udgangspunkt i kompetencevurderingen og på  

 grundlag af målene for den valgte uddannelse sammensættes en  

 personlig uddannelsesplan for den valgte uddannelse med angivelse af  

 anerkendte kompetencer og beskrivelse af, hvilke uddannelseselementer den  

 voksne skal gennemføre for at kunne afslutte uddannelsen, jf.  

 bemærkningerne til § 8.
 Kompetencevurderingen vil også kunne resultere i, at  

 den voksne skal foretage en supplering, før en GVU kan  

 påbegyndes, jf. bemærkningerne til § 8.
 Til stk. 3.
 Kompetencevurderingen kan foretages på grundlag af  

 en dokumentation, som ansøgeren selv medbringer, f.eks. i form af  

 beviser/attester fra tidligere uddannelse/kurser m.v. samt udtalelser fra  

 nuværende og tidligere arbejdsgivere om praktikerfaring,  

 arbejdsområder m.v.
 Som led i kompetencevurderingen kan der evt.  

 gennemføres et egentligt kompetenceafklarende forløb, som over  

 en periode på mellem en halv dag og to uger kan omfatte  

 værkstedsbaserede øvelser, screening, test, vejledningssamtaler  

 m.v.
 Kompetenceafklarende forløb er et tilbud,  

 der er fleksibelt både i indhold og varighed i overensstemmelse med den  

 enkeltes forudsætninger, ønsker og behov.
Til § 8 Til stk. 1.
Kompetencevurderingen giver, som nævnt i  

 bemærkningerne til § 7, grundlag for udarbejdelse af en  

 uddannelsesplan for den voksne, og den skole, der fastsætter  

 uddannelsesplanen, skal stå inde for dens indhold, idet  

 uddannelsesplanen bygger på den anerkendelse af praktisk og teoretisk  

 kompetence, der er tildelt ved kompetenceafklaringen.
Uddannelsesplanen  

 udarbejdet af den modtagende skole skal således være grundlaget  

 for deltagerens ret til at gennemføre GVU.
Når en skole en gang  

 har fastsat en uddannelsesplan, så gælder den for den  

 pågældendes uddannelsesforløb, uanset hvilken skole der  

 optager vedkommende under det samlede forløb, forudsat at uddannelsen  

 gennemføres inden for rammen på 6 år.
Andre skoler eller  

 faglige udvalg kan altså ikke anfægte den foretagne vurdering og  

 kræve yderligere uddannelseselementer gennemført.
Uddannelsesplanen angiver ansøgerens anerkendte  

 teoretiske og praktiske kompetence og beskriver i øvrigt  

 ansøgerens samlede uddannelsesforløb, idet den angiver de  

 uddannelseselementer, som den voksne skal gennemføre for at kunne  

 afslutte den ønskede GVU, dvs. nå de uddannelsesmæssige  

 mål, som gælder for den tilsvarende erhvervsrettede  

 ungdomsuddannelse.
Når uddannelsesplanen er gennemført,  

 afsluttes uddannelsen efter de almindelige regler for den tilsvarende  

 ungdomsuddannelse.
 Der kan i uddannelsesplanen indgå  

 undervisningselementer på en anden uddannelsesinstitution, herunder et  

 voksenuddannelsescenter (VUC) eller et AMU-center.
I det omfang den voksne mangler erhvervserfaring for at  

 nå de mål, der er fastsat for den erhvervsrettede  

 grunduddannelses (erhvervsuddannelsens) praktikdel, kan der som supplement  

 være tale om praktisk arbejde med et uddannelsesmæssigt sigte i  

 en kortere periode på den voksnes arbejdsplads, eller hvis dette ikke  

 kan lade sig gøre, intensiv værkstedstræning på  

 skole eller i en anden virksomhed efter aftale med skolen.
Sådan  

 praktisk-faglig træning af begrænset omfang sker uden  

 uddannelsesaftale med en arbejdsgiver.
Uddannelsesplanen kan også angive, på hvilke  

 skoler eller praktiksteder og hvornår etc. de enkelte  

 uddannelseselementer finder sted.
Der vil i givet fald være tale om en  

 detaljeret uddannelsesplan, der angiver et bestemt forløb.
Dette er  

 dog ikke nødvendigt i alle tilfælde, da den voksne kan  

 vælge at strække sin GVU over en længere periode, der ikke  

 nødvendigvis kan forudsiges fra start.
I givet fald vil  

 uddannelsesplanen alene indeholde de uddannelseselementer, som skal  

 gennemføres for at nå målet.
Planen kan så danne  

 grundlag for efterfølgende vejledning om valg af skoler m.v.
 Til stk. 4.
Hvis uddannelsen ikke gennemføres på 6  

 år, bortfalder uddannelsesplanen.
Tidsfristen løber fra  

 tidspunktet for uddannelsesplanens udarbejdelse.
Tidsrammen forudsættes  

 at kunne rumme mindre afbrydelser undervejs.
 Hvis uddannelsesplanen er bortfaldet, fastsætter  

 skolen efter deltagerens ønske på grundlag af en revurdering af  

 allerede gennemførte uddannelseselementer en ny uddannelsesplan i  

 overensstemmelse med de aktuelle regler for den valgte erhvervsrettede  

 ungdomsuddannelse, jf. stk. 5. Rettigheder, hvorefter meritgivende  

 forudgående uddannelse har resulteret i anerkendt kompetence i  

 overensstemmelse med stadig gældende uddannelsesregler, skal  

 lægges til grund for en eventuel ny uddannelsesplan.
 Til stk. 5.
I § 8, stk. 5, foreslås indført en  

 hjemmel til, at ministeren kan fastsætte regler om justering af en  

 uddannelsesplan, hvis målene for den tilsvarende ungdomsuddannelse  

 bliver ændret, inden uddannelsen er gennemført.
I den  

 forbindelse kan der være tale om, at nye elementer indgår i  

 stedet for elementer, som en deltager endnu ikke har gennemført.  

 Derimod må det forudsættes, at de elementer, der i henhold til  

 uddannelsesplanen er gennemført, fortsat opfylder planen,  

 således at der ikke i forbindelse med en ændring af en  

 ungdomsuddannelse kan stilles krav om en forlængelse af  

 uddannelsen.
Til § 9 De skoler, der godkendes til at udbyde GVU efter § 5,  

 stk. 2, vil alle i princippet skulle godkende en personlig  

 uddannelsesplan for en ansøger, som gælder på alle skoler,  

 der udbyder den pågældende uddannelse, jf. § 8,  

 stk. 3.
Der kan være behov for at samarbejde med andre  

 skoler eller med uddannelsesinstitutioner, der udbyder uddannelseselementer,  

 som kan indgå i en GVU, f.eks. de amtskommunale voksenuddannelsescentre  

 (VUC) og AMU-centre.
Disse uddannelsesinstitutioner er i forvejen forpligtet  

 til at samarbejde i et lokalt fællesskab.
Samarbejdet har til  

 formål at sikre, at uddannelsesstederne udnytter deres ressourcer bedst  

 muligt, og at de informerer og vejleder samordnet om deres samlede  

 uddannelsesudbud.
Samarbejdet kan angå udbudet af uddannelser.
Til § 10 De videregående niveauer i videreuddannelsessystemet  

 består af VVU, diplomuddannelse og masteruddannelse.
For en  

 sammenhængende beskrivelse af niveauerne, herunder sammenligneligheden  

 med niveauerne for de ordinære uddannelser, henvises til de almindelige  

 bemærkninger, afsnit 2, Lovforslagets indhold.
Til § 11 Til stk. 2.
Virkeliggørelsen af et fleksibelt og  

 sammenhængende uddannelsessystem forudsætter øget  

 institutionelt samarbejde om merit og fleksibilitet samt øget  

 gennemskuelighed, og det er derfor hensigten at indføre det  

 fælleseuropæiske pointsystem European Credit Transfer System  

 (ECTS-systemet) på alle videregående uddannelser - såvel  

 ordinære uddannelser som videregående voksenuddannelse, diplom-  

 og masteruddannelser.
En pointsætning efter samme princip for  

 såvel alle ordinære videregående uddannelser som  

 videreuddannelsesudbud i videruddannelsessystemet for voksne vil være  

 et væsentligt redskab til at lette sammenligningerne mellem  

 uddannelserne og dermed lette meritvurderinger, nationalt og internationalt.  

 ECTS-point er en værdi, der tillægges kursusenheder med henblik  

 på at beskrive den arbejdsindsats fra den studerendes side, som  

 kræves for at gennemføre dem.
ECTS-systemet er allerede  

 indført på en række ordinære uddannelser.
 Til stk. 3.
 Alle tre niveauer kan gennemføres som enten  

 regulerede forløb, dvs. at undervisningsministeren fastsætter  

 nærmere regler, eller som fleksible forløb, dvs. en uddannelse,  

 der tilrettelægges i form af en personlig uddannelsesplan inden for de  

 rammer, som undervisningsministeren har fastsat herfor, jf. forslag til  

 § 17 og bemærkningerne hertil.
 Til stk. 4.
 De videregående uddannelser for voksne omfatter  

 uddannelser under undervisningsministerens område, men  

 undervisningsministeren kan godkende, at videregående uddannelser, som  

 andre ministre har fastsat regler om og finansierer, indgår i  

 videreuddannelsessystemet.
Til §§ 12-14 Vedrørende beskrivelsen af VVU, diplomuddannelsen  

 og masteruddannelsen, herunder sammenligneligheden med niveauerne for de  

 ordinære uddannelser, samt indpasningen af eksisterende  

 voksenuddannelser i videreuddannelsessystemet henvises til de almindelige  

 bemærkninger.
Til § 15 Til stk. 1.
Med relevant adgangsgivende uddannelse menes, at ikke en  

 hvilken som helst adgangsgivende uddannelse giver direkte adgang til en  

 hvilken som helst uddannelse på højere niveau.
Direkte adgang  

 til et højere niveau forudsætter en vis faglig sammenhæng  

 mellem den adgangsgivende uddannelse og den uddannelse, der søges  

 optagelse på.
Ellers kan der ikke ske en faglig progression.  

 Uddannelsen på det højere niveau skal bygge videre på dels  

 den adgangsgivende uddannelse dels erhvervserfaring opnået efter den  

 adgangsgivende uddannelse.
Den adgangsgivende uddannelses relevans bliver  

 særlig udtalt, når det drejer sig om videreuddannelser, der  

 indebærer specialisering i dybden, og mindre, når det drejer sig  

 om videreuddannelser i bredden.
Stk. 1 skal i øvrigt ses i  

 sammenhæng med stk. 6, nr. 2, og der henvises til  

 bemærkningerne hertil.
 Til stk. 2.
I forslaget til stk. 2 angives det, at et fleksibelt  

 forløb efter den modtagende institutions konkrete vurdering kan give  

 adgang til en uddannelse på det følgende niveau i  

 videreuddannelsessystemet.
Selv om niveauet for et fleksibelt forløb  

 ligger fast, er sammensætningen af et fleksibelt forløb ikke  

 på forhånd fastsat og kendt, som det er tilfældet for  

 regulerede forløb, der i forvejen er defineret i en  

 uddannelsesbekendtgørelse.
De enkelte fleksible forløb kan  

 således variere betydeligt i fagligt indhold, og den enkelte voksnes  

 mulighed for videreuddannelse på næste niveau i  

 videreuddannelsessystemet på baggrund af et fleksibelt forløb  

 vil derfor afhænge af den modtagende uddannelsesinstitutions vurdering  

 af uddannelsens faglige relevans for videreuddannelsen.
 Til stk. 3.
 Mindst 2 års relevant erhvervserfaring skal  

 være opnået efter gennemført adgangsgivende uddannelse for  

 at kunne være en del af adgangsbetingelserne til en videregående  

 uddannelse i videreuddannelsessystemet for voksne.
Videreuddannelserne skal med udgangspunkt i deltagernes  

 erhvervserfaring danne rammerne for et tæt samspil mellem teori og  

 praksis.
De voksnes erhvervs- og livserfaring skal spille en væsentlig  

 rolle for den indholdsmæssige og pædagogiske  

 tilrettelæggelse af videreuddannelserne.
Det skal f.eks. være  

 muligt at inddrage og perspektivere relevant erfaring i løbet af en  

 videreuddannelse og især i forbindelse med en videreuddannelses  

 afgangsprojekt.
Derfor forudsættes det, at erhvervserfaringen baserer  

 sig på de kvalifikationer, der er opnået gennem den  

 adgangsgivende uddannelse.
Denne mulighed for at inddrage erhvervs- og  

 livserfaring i et samspil med uddannelsen er også en væsentlig  

 forudsætning for, at uddannelserne kan tilrettelægges i så  

 relativt komprimerede, kompetencegivende forløb.
Til stk. 4 Der kan også tænkes individuelt fastsatte krav  

 om fag som forudsætning for optagelse på uddannelsen efter den  

 modtagende institutions vurdering.
Her gælder der ikke på  

 forhånd nogen begrænsning med hensyn til omfanget, jf.  

 bemærkningerne til stk. 5.
Til stk. 5 Mens forslaget i § 15, stk.1, angiver, hvilke  

 uddannelser der er adgangsgivende til et angivet niveau i de  

 videregående uddannelser for voksne, forudsat de er relevante, angiver  

 forslaget i stk. 5, at undervisningsministeren fastsætter  

 nærmere regler om adgang til de enkelte uddannelser, herunder hvilke  

 konkrete uddannelser der giver adgang, samt evt. krav til indhold/niveau af  

 visse fag.
 Hvis der ikke er direkte faglig sammenhæng mellem  

 den adgangsgivende uddannelse og den uddannelse, der søges optagelse  

 på, kan der være behov for at fastsætte krav om bestemte  

 fag som forudsætning for at kunne optages på uddannelsen.
 Hvis der ikke er fastsat regler om supplerende  

 uddannelsesaktiviteter (suppleringsforløb), vil det være op til  

 uddannelsesinstitutionen at vurdere ansøgerens kvalifikationer, jf.  

 forslag til stk. 4.
 Visse eksisterende videreuddannelser (deltidsuddannelser  

 under lov om åben uddannelse) vil ikke kunne give en af de tre  

 kompetencer på videregående niveau i videreuddannelsessystemet.  

 For nogle af disse uddannelser vil der være tale om, at deres  

 afgangsniveau gør det meningsfuldt at gennemføre supplering op  

 til et niveau i videreuddannelsessystemet for voksne, idet suppleringen  

 forudsættes ikke at være af for stort et omfang i forhold til  

 selve uddannelsens omfang (f.eks. ikke over 0,25 årsværk).  

 Eventuelle regler om suppleringsforløb med henblik på at opfylde  

 adgangsbetingelserne til en uddannelse på et højere niveau i  

 videreuddannelsessystemet foreslås fastsat med hjemmel i lov om  

 åben uddannelse, jf. det ændringslovforslag hertil, der  

 fremsættes samtidig med dette lovforslag.
Alternativt vil det kunne være hensigtsmæssigt  

 at fastsætte regler om påbygningsforløb oven på den  

 erhvervede uddannelse med henblik på, at de erhvervede kvalifikationer  

 tilsammen giver en fuld uddannelse inden for videreuddannelsessystemet inkl.  

 afgangsprojekt.
Der henvises herom til bemærkningerne til  

 § 19.
 Det kan også tænkes, at en ansøger med  

 GVU eller en erhvervsuddannelse skal tage visse almene fag på C-niveau  

 som forudsætning for at blive optaget, hvilket vil kunne ske på  

 VUC (hf-enkeltfag). Hvis der bliver tale om suppleringsforløb til VVU  

 på ungdomsuddannelsesniveau, vil de også kunne udbydes f.eks. som  

 hf-enkeltfag på VUC.
Efter det foreslåede stk. 1, nr. 2, vil HD 2.  

 del udgøre en diplomuddannelse under videreuddannelsessystemet.
HD 1.  

 del vil i relation til videreuddannelsessystemet få status som et  

 indgangsforløb til diplomuddannelsen, jf. forslag til stk. 1, nr.  

 2, som der fastsættes nærmere bestemmelser om med hjemmel i lov  

 om åben uddannelse.
Tilsvarende vil gælde for erhvervssproglig  

 diplomuddannelse (ED).
 Til stk. 6.
I nr. 1 foreslås hjemmel til, at  

 undervisningsministeren kan fastsætte regler om, at andre uddannelser,  

 herunder private, hvis der er behov for det, giver adgang til bestemte  

 uddannelser i videreuddannelsessystemet.
Af andre uddannelser kan f.eks.  

 tænkes etatsuddannelser.
 I nr. 2 foreslås hjemmel til at fastsætte  

 regler om, at kun visse uddannelser er adgangsgivende til en uddannelse i  

 videreuddannelsessystemet, f.eks. at en masteruddannelse i særlige  

 tilfælde forudsætter en kandidatuddannelse som adgangsgivende  

 uddannelse, eller at en diplomuddannelse i særlige tilfælde  

 forudsætter en mellemlang videregående uddannelse.
Nr. 3: Efter forslaget i § 15, stk. 3, skal  

 mindst 2 års relevant erhvervserfaring være opnået efter  

 gennemført adgangsgivende uddannelse for at kunne være en del af  

 adgangsbetingelserne til en videregående uddannelse i  

 videreuddannelsessystemet for voksne.
Det kan dog ikke udelukkes, at en  

 adgangsgivende uddannelse vil kunne færdiggøres samtidig med  

 optjeningen af erhvervserfaringen.
F.eks. kan det tænkes, at et  

 sådant uddannelses- og videreuddannelsesforløb på nogle  

 uddannelses- og beskæftigelsesområder ikke er usædvanligt  

 f.eks. som et led i en uddannelsesplan i virksomheden for den  

 pågældende, hvorved tilknytningen til arbejdet fastholdes under  

 videreuddannelsesforløbet, og erhvervserfaringen er på et  

 så kvalificeret niveau, at den vil kunne udgøre grundlaget for  

 den uddannelse, der søges optagelse på.
Det kan også  

 tænkes, at ansøgeren gennemfører supplerende  

 uddannelsesaktiviteter med henblik på at opfylde adgangskravene efter  

 stk. 1, efter eller samtidig med optjening af erhvervserfaring.
Det  

 foreslås derfor i stk. 6, nr. 1, at undervisningsministeren,  

 når det er begrundet i særlige forhold, kan fastsætte  

 regler om fravigelse af bestemmelsen om, at erhvervserfaring skal være  

 opnået, efter at den adgangsgivende uddannelse er  

 gennemført.
 Kravet om 2 års erhvervserfaring er et mindstekrav.  

 Det betyder, at der i forbindelse med godkendelse af den enkelte uddannelse  

 kan fastsættes et højere erhvervserfaringskrav, jf. stk. 6,  

 nr. 2.
 Der henvises i øvrigt til de almindelige  

 bemærkninger under afsnittet Indpasning af eksisterende  

 voksenuddannelser på de videregående niveauer i  

 videreuddannelsessystemet, herunder godkendelse af uddannelser uden for  

 Undervisningsministeriets område.
 Der henvises i øvrigt til det samtidigt fremsatte  

 forslag til lov om åben uddannelse.
Til § 16 De videregående uddannelser for voksne er for  

 så vidt angår regulerede forløb omfattet af reglerne i lov  

 om åben uddannelse med hensyn til tilrettelæggelse og udbud,  

 herunder godkendelse af uddannelsesinstitutioner til at udbyde regulerede  

 forløb, om selvstuderende og om tilskud og deltagerbetaling.
De  

 relevante bestemmelser i lov om åben uddannelse, jf. det samtidig  

 hermed fremsatte forslag til lov om ændring af lov om åben  

 uddannelse, er § 2, stk. 3, 1.-3. pkt., § 2, stk. 4, 1.  

 pkt., § 2, stk. 7, 2. pkt., § 2, stk. 8, 1. pkt.,  

 § 3, stk. 2, 5, 7 og 9, § 5, § 10, § 11,  

 stk. 1-3, § 13 og §§ 15-18.
 Den foreslåede henvisning til lov om åben  

 uddannelse, der finder anvendelse på de videregående uddannelser  

 for voksne, indebærer, at uddannelsesbekendtgørelser kan  

 udstedes alene med hjemmel i lov om erhvervsrettet grunduddannelse og  

 videregående uddannelse (videreuddannelsessystemet) for voksne.
Til § 17 Til stk. 1.
Institutioner, der tilrettelægger et fleksibelt  

 forløb, skal i forvejen udbyde videregående uddannelse på  

 samme niveau og inden for det fagområde, hvor afgangsprojektet  

 ønskes gennemført.
Det forudsættes, at den udbydende  

 institution skal sikre, at deltagerne får mulighed for at  

 gennemføre alle elementer i det godkendte forløb.
Kravet kan  

 opfyldes gennem et på forhånd aftalt samarbejde med en eller  

 flere uddannelsesinstitutioner.
 Muligheden for fleksible forløb bygger på en  

 forudsætning om, at voksne med mindst 2 års erhvervserfaring, med  

 livserfaring og med en forudgående uddannelse i samarbejde med en  

 uddannelsesinstitution er i stand til at vælge og tilrettelægge  

 sit eget uddannelsesforløb inden for nærmere fastlagte  

 rammer.
 Der skal imidlertid også stilles krav til  

 sammensætningen og tilrettelæggelsen af de fleksible  

 forløb for at give uddannelserne en klar faglig profil, et sikkert  

 kompetenceniveau, indre sammenhæng og faglig progression.
 Dels skal uddannelserne sammensættes af enkeltfag på et  

 tilstrækkeligt kompetenceniveau, og sammensætningen skal  

 være udtryk for en indholdsmæssig progression i uddannelsen.
Dels skal uddannelsens mål, sammensætning og faglige  

 profil eller hovedfaglighed godkendes på forhånd i en personlig  

 uddannelsesplan fastsat af den uddannelsesinstitution, der også skal  

 godkende uddannelsens afsluttende afgangsprojekt inden uddannelsens  

 påbegyndelse.
Afgangsprojektet gennemføres og bedømmes  

 ved den institution, der har udarbejdet uddannelsesplanen.
 Til stk. 2.
Der skal være mulighed for at gennemføre  

 afgangsprojektet på heltid eller deltid.
Afgangsprojektet finansieres  

 efter lov om åben uddannelse, men da dette særlige  

 uddannelseselement i fleksible forløb ikke er udtrykkeligt nævnt  

 under lov om åben uddannelses bestemmelser om område og  

 tilrettelæggelse, vil den ikke være omfattet af lovens  

 bestemmelse om udbud på deltid.
Derfor er der foreslået  

 indføjet en hjemmel hertil i dette lovforslag.
 Til stk. 4.
Hvis uddannelsen ikke gennemføres på 6  

 år, bortfalder uddannelsesplanen.
Tidsfristen løber fra  

 tidspunktet for uddannelsesplanens udarbejdelse.
Tidsrammen forudsættes  

 at kunne rumme mindre afbrydelser undervejs.
 Hvis uddannelsesplanen er bortfaldet, fastsætter  

 skolen efter deltagerens ønske på grundlag af en revurdering af  

 allerede gennemførte uddannelseselementer en ny uddannelsesplan i  

 overensstemmelse med de aktuelle regler for de uddannelseselementer, der  

 indgår i uddannelsesplanen.
 Til stk. 5.
 Der henvises til bemærkningerne til stk. 1,  

 hvor det bl.a. anføres, at uddannelsens mål, sammensætning  

 og faglige profil eller hovedfaglighed godkendes på forhånd i en  

 personlig uddannelsesplan fastsat af den uddannelsesinstitution, der  

 også skal godkende uddannelsens afsluttende afgangsprojekt inden  

 uddannelsens påbegyndelse.
Til § 18 Til stk. 1 og 2.
Der vil ikke være noget formelt til hinder for, at  

 en person med en uddannelse, der ikke umiddelbart kan indpasses i  

 videreuddannelsessystemet, kan søge en uddannelsesinstitution om at  

 få i hvert fald elementer af uddannelsen godkendt som led i en  

 uddannelsesplan for en fleksibel uddannelse i videreuddannelsessystemet.
Men  

 det vil være op til den godkendende uddannelsesinstitution i samarbejde  

 med den uddannelsessøgende at udarbejde og godkende en personlig  

 uddannelsesplan for og uddannelseselementer i det pågældende  

 forløb samt afgangsprojekt.
Der stilles krav til sammensætningen  

 og tilrettelæggelsen af det fleksible forløb for at give  

 uddannelsen en klar faglig profil, et sikkert kompetenceniveau, indre  

 sammenhæng og faglig progression.
I modsætning til den foreslåede bestemmelse i  

 § 20 om godskrivning (merit), hvor institutionen kan godkende, at  

 allerede gennemførte uddannelseselementer kan erstatte dele af  

 et reguleret forløb, er der her ikke tale om at erstatte dele af et  

 forløb.
Der er tale om, at institutionen godkender, at allerede  

 godkendte uddannelseselementer indgår i et fleksibelt  

 forløb efter en personlig uddannelsesplan.
Derfor anvendes ordet  

 »merit« ikke i denne forbindelse.
 Til stk. 3.
 Det foreslåede bestemmelse indebærer, at der  

 for hvert uddannelseselement i et fleksibelt forløb henvises til de  

 regler, der gælder for uddannelseselementer eller den uddannelse, som  

 den oprindelig indgår i, inkl. regler om prøver, klager mv.
 Til stk. 4.
 Uddannelseselementer, der ikke indeholder prøver,  

 eller hvor prøverne ikke er gennemført, og uddannelseselementer  

 gennemført på en privat uddannelsesinstitution foreslås  

 højst at kunne indgå med 1/10 årsværk i fleksible  

 forløb.
Til § 19 Om regulerede forløb fastsættes  

 uddannelsesbekendtgørelser om de enkelte uddannelser, herunder  

 generelle regler for uddannelserne og evt. fælles regler for grupper af  

 uddannelser.
Et reguleret forløb vil også kunne bestå af  

 en allerede erhvervet uddannelse og et påbygningsforløb, der  

 tilsammen giver en fuld uddannelse.
For visse eksisterende videreuddannelser  

 (deltidsuddannelser under lov om åben uddannelse), der ikke giver en  

 kompetence på videregående niveau i videreuddannelsessystemet,  

 vil det kunne være hensigtsmæssigt at fastsætte regler om  

 påbygningsforløb oven på den erhvervede uddannelse med  

 henblik på, at de erhvervede kvalifikationer tilsammen giver en fuld  

 uddannelse på et kompetenceniveau inden for videreuddannelsessystemet  

 inkl. afgangsprojekt.
En sådan uddannelse vil være adgangsgivende  

 til det højere niveau inden for videreuddannelsessystemet efter  

 reglerne herom.
 Om fleksible forløb forudsættes fastsat  

 fælles regler om f.eks. kravene til afgangsprojekter, herunder regler  

 om eksamen, og til sammensætningen af uddannelseselementer i de  

 fleksible forløb, jf. bemærkningerne til §§ 17-18.
Til § 20 Formålet med at etablere et videreuddannelsessystem  

 for voksne er at skabe rammer for fleksibel tilrettelæggelse af  

 livslang læring og kompetenceudvikling tilrettelagt med udgangspunkt i  

 voksnes erhvervs- og livserfaring.
Rammerne for fleksibel  

 tilrettelæggelse skal sikre, at den enkelte voksne opnår en bedre  

 udnyttelse af sine erhvervsmæssige kvalifikationer og sin tidligere  

 uddannelse (merit). Et vigtigt element i realiseringen af et  

 sammenhængende videreuddannelessystem er, at der kan ske en så  

 fleksibel meritgivning som muligt i uddannelsesinstitutionernes regi.
 Man skal dog være opmærksom på, at  

 uddannelserne i videreuddannelsessystemet for voksne er korte forløb.  

 Derfor bør anvendelse af merit fra uddannelserne i det ordinære  

 uddannelsessystem ses i lyset af nødvendigheden af progression i  

 uddannelserne.
Der er behov for, at uddannelsesinstitutionerne  

 samarbejder om meritvurderingen, jf. også ministerens anbefalinger i  

 Redegørelse til Folketinget af februar 1999 om merit og fleksibilitet  

 i de videregående uddannelser.
Bemyndigelsen til ministeren  

 tænkes udnyttet til bl.a. at kunne fastsætte regler om merit.
Til § 21 Der er brug for, at eksamens- eller uddannelsesbeviserne  

 indeholder tilstrækkelig megen information om uddannelsernes fag og  

 faglige indhold, så at de ud over den formelle dokumentation med  

 henblik på arbejdsmarkedet også kan danne grundlag for vurdering  

 i forbindelse med optagelse på andre videreuddannelser på  

 højere kompetenceniveauer i Danmark eller i udlandet.
Den  

 foreslåede bemyndigelse til ministeren i stk. 2 tænkes  

 udnyttet hertil.
Til § 22 De uddannelsesinstitutioner, der tilrettelægger  

 fleksible forløb i en videregående uddannelse for voksne, skal  

 alle godkende en personlig uddannelsesplan for en ansøger, som  

 også vil kunne omfatte andre uddannelsesinstitutioner, der udbyder en  

 videregående uddannelse for voksne, jf. § 18. Der vil derfor  

 være behov for, at institutionerne samarbejder om at udveksle  

 information om deres uddannelser og andre spørgsmål.
Der vil også være behov for samarbejde om at  

 udveksle information om praksis vedrørende merit i de regulerede  

 forløb, jf. også bemærkningerne til § 20. Der kan  

 derfor tænkes at være behov for, at undervisningsministeren  

 fastsætter nærmere regler, der giver rammer og retningslinjer for  

 et samarbejde mellem uddannelsesinstitutioner på  

 Undervisningsministeriets område.
I forbindelse hermed bør  

 uddannelsesinstitutioner, der udbyder ens eller sammenlignelige uddannelser,  

 samarbejde om uddannelsernes indhold og tilrettelæggelse, herunder  

 koordinere studieordninger og etablere fælles censorkorps.
Til § 23 Til stk. 1.
 Ifølge forslaget finansieres enkeltfag fra  

 erhvervsuddannelserne, social- og sundhedsuddannelserne samt  

 landbrugsuddannelserne, der udbydes som led i en uddannelsesplan for en  

 grunduddannelse for voksne, efter lov om åben uddannelse både med  

 hensyn til fuld eller delvis dækning af undervisningsudgifter inkl.  

 prøver og anden bedømmelse samt udgifter til administration,  

 ledelse og bygningsdrift.
 Det samme gælder afsluttende svendeprøve,  

 hvis et grunduddannelsesforløb afsluttes hermed, og som afholdes efter  

 de regler, der gælder for de tilsvarende erhvervsrettede  

 ungdomsuddannelser, herunder udgifter til materiale m.v. i forbindelse med  

 svendeprøve og undervisningsforløb i øvrigt, dvs.  

 eventuelle praktisk-faglige forløb, jf. § 8, stk. 1.
 Med hensyn til social- og sundhedsuddannelserne henvises  

 til de almindelige bemærkninger under afsnittet Social- og  

 sundhedsuddannelserne.
 Til stk. 2.
 Ved de uddannelsesaktiviteter, der er nævnt i  

 § 3, stk. 1, nr. 2 og 3, i lov om Arbejdsmarkedets  

 UddannelsesFinansiering (enkeltfag fra erhvervsuddannelserne som og fra  

 landbrugsuddannelserne), forudsættes der ikke opkrævet  

 deltagerbetaling efter lov om åben uddannelse, og der vil således  

 ikke være tale om deltagerbetaling for GVU inden for  

 erhvervsuddannelser eller landbrugsuddannelser.
 Til stk. 3.
Den institution, der er godkendt til at udbyde GVU efter  

 § 5, stk. 2, modtager tilskud efter lov om åben uddannelse  

 for kompetencevurdering, herunder eventuelt kompetenceafklarende  

 forløb, samt vejledning og udarbejdelse af uddannelsesplan for et  

 GVU-forløb.
Også f.eks. et AMU-center, der er godkendt efter  

 § 5, stk. 2, til at udbyde GVU, men som ikke er godkendt til at  

 udbyde erhvervsrettede ungdomsuddannelser og derfor ikke kan udbyde enkeltfag  

 herfra under lov om åben uddannelse, kan efter lov om åben  

 uddannelse modtage tilskud til kompetencevurdering, vejledning og  

 udarbejdelse af uddannelsesplan for et GVU-forløb.
 Til stk. 4.
 For svendeprøve, jf. erhvervsuddannelseslovens  

 § 33, stk. 3 og 4, yder staten tilskud til de faglige udvalgs  

 udgifter til prøve, jf. § 6 i lov om åben uddannelse.
Til § 24 Til stk. 2.
Hvis det pågældende avu-enkeltfag eller  

 hf-enkeltfag er omfattet af deltagerbetaling, afholder deltageren selv  

 udgiften til deltagerbetalingen efter de vilkår, der gælder for  

 det enkelte fag i henhold til den pågældende lov.
I det forslag  

 til lov om statens voksenuddannelsesstøtte (SVU), der fremsættes  

 samtidig hermed, er det forudsat, at undervisningsministeren kan bestemme, at  

 staten yder tilskud til hel eller delvis dækning af deltagerbetaling  

 til uddannelsessøgende, der modtager uddannelsesstøtte for  

 voksne til uddannelse på folkeskoleniveau og til gymnasial uddannelse.,  

 og at undervisningsministeren kan fastsætte nærmere regler  

 herom.
Til § 25 Ifølge lovforslaget finansieres regulerede  

 forløb i videregående uddannelser i henhold til lov om  

 åben uddannelse, både med hensyn til tilskud og deltagerbetaling.  

 For uddannelseselementer i fleksible forløb i videregående  

 uddannelser, der er omfattet af lov om åben uddannelse, samt for  

 afgangsprojekt og vejledning modtager institutionen tilskud og opkræver  

 betaling for deltagelse i undervisningen i henhold til bestemmelserne i lov  

 om åben uddannelse.
 De videregående uddannelser inden for  

 videreuddannelsessystemet for voksne er i øvrigt omfattet af reglerne  

 i lov om åben uddannelse med hensyn til tilrettelæggelse og  

 udbud, herunder godkendelse af uddannelsesinstitutioner til at udbyde  

 regulerede forløb, og om selvstuderende.
Til §§ 27 og 28 Uddannelseselementer i fleksible forløb i  

 videregående uddannelser, der gennemføres i henhold til anden  

 lovgivning, finansieres efter reglerne i den pågældende  

 lovgivning.
Godkendte uddannelseselementer i fleksible forløb, der  

 hører under og finansieres af amtskommuner, kommuner, eller private,  

 og uddannelseselementer fra udenlandske uddannelsesinstitutioner finansieres  

 efter de vilkår, som gælder for den enkelte uddannelse, herunder  

 evt. vilkår om deltagerbetaling.
Til § 29 De eksisterende råd, der efter den foreslåede  

 bestemmelse skal rådgive undervisningsministeren om de enkelte  

 uddannelsesniveauer i videreuddannelsessystemet for voksne, er  

 følgende:
 GVU-niveauet: Erhvervsuddannelsesrådet, Rådet for Social-  

 og sundhedsuddannelserne, Landbrugsuddannelsesrådet og  

 Uddannelsesrådet for Arbejdsmarkedsuddannelserne.
VVU-niveauet: De fem uddannelsesråd for de videregående  

 uddannelser, jf. nedenfor om Diplom og Master, for så vidt angår  

 faglige spørgsmål, navnlig sammenhængen til de  

 øvrige videregående uddannelser.
Erhvervsakademirådet for  

 så vidt angår tværgående spørgsmål om  

 dette uddannelsesniveau.
 Diplom- og Master-niveauet: De fem uddannelsesråd for de  

 videregående uddannelser: Samfundsuddannelsesrådet, Teknisk  

 Uddannelsesråd, Naturvidenskabeligt Uddannelsesråd, Humanistisk  

 Uddannelsesråd, Sundhedsuddannelsesrådet og det  

 påtænkte Råd for de mellemlange videregående  

 uddannelser, der foreslås oprettet efter det fremsatte lovforslag om de  

 mellemlange videregående uddannelser, for så vidt angår  

 tværgående spørgsmål om dette  

 uddannelsesniveau.
 Der henvises i øvrigt til de almindelige  

 bemærkninger under Rådgivning, hvor det nævnes, at der i et  

 samtidig hermed fremsat lovforslag foreslås nedsat et  

 Voksenuddannelsesråd, der bl.a. skal rådgive  

 undervisningsministeren om tværgående spørgsmål om  

 videreuddannelsessystemet for voksne og om åben uddannelse i  

 øvrigt.
Til § 30 Til stk. 1.
Den foreslåede klagebestemmelse tager hensyn til, at  

 den skal omfatte både statslige og private selvejende institutioner, og  

 at bestemmelsen skal omfatte både GVU-niveauet og de videregående  

 uddannelsesniveau.
Afgørelser truffet af statslige institutioner kan  

 som udgangspunkt ankes til højere instans, medmindre ankeadgangen  

 afskæres, medens der skal være særlig hjemmel for at  

 afgørelser truffet af private institutioner kan påklages til  

 højere instans.
Den foreslåede formulering dækker begge  

 områder.
 Efter forslagets stk. 1 er kun klager over retlige  

 spørgsmål omfattet af klageadgangen til ministeren.
 Til stk. 2.
Efter forslaget til stk. 2 kan ministeren bestemme,  

 at klageadgangen afskæres.
Muligheden for at afskære  

 klageadgangen vil ikke blive udnyttet til at afskære klageadgangen i  

 forhold til private selvejende institutioner.
Bestemmelsen i sidste del af  

 stk. 2 gør det muligt at nedsætte et særligt  

 ankenævn i overensstemmelse med, hvad der allerede er gældende  

 for uddannelsessystemet i øvrigt på de videregående  

 uddannelsesinstitutioner.
Til § 31 Den foreslåede bestemmelse i stk. 2 svarer til  

 § 3, stk. 7, i lov om åben uddannelse.
Den giver  

 undervisningsministeren hjemmel til at pålægge  

 uddannelsesinstitutionerne, at de ligesom andre uddannelsesinstitutioner, der  

 udbyder voksenuddannelse, skal lægge deres udbud ind i VIDAR-databasen,  

 der er et informationssystem for voksenuddannelse.
Til § 32 Den foreslåede bestemmelse indeholder hjemler til at  

 fastsætte nærmere regler om kvalitetskontrol, herunder om  

 censorinstitutionen, og disciplinære foranstaltninger over for  

 deltagerne.
Bestemmelsen er medtaget for at sikre, at uddannelser, der  

 reguleres alene af bekendtgørelser udstedt med hjemmel i lov om  

 erhvervsrettet grunduddannelse og videregående uddannelse  

 (videreuddannelsessystemet) for voksne, også kan omfattes af regler  

 herom.
Med disciplinære foranstaltninger over for deltagerne  

 tænkes på advarsler, midlertidige og varige bortvisninger.
Det  

 vil være yderst sjældent, at bortvisning vil kunne finde sted.  

 På universitetsområdet findes allerede en bestemmelse om adgang  

 til at fastsætte regler om disciplinære foranstaltninger.
Til § 33 Det foreslås, at loven træder i kraft den 1.  

 januar 2001.
 Bekendtgørelser om diplom- og masteruddannelser,  

 der er udstedt i medfør af lov om åben uddannelse, opretholdes,  

 indtil de ophæves eller afløses af regler udstedt i  

 medfør af denne lov.
Til § 34 Lov om erhvervsrettet grunduddannelse og  

 videregående uddannelse (videreuddannelsessystemet) for voksne  

 foreslås omfattet af lov om Danmarks Evalueringsinstitut.
