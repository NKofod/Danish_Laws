Nr LSF 115 Forslag til Lov om støtte til folkeoplysning Fremsat af kulturministeren (Ole Vig Jensen) den 11. januar 1990 Vedtaget ved tredjebehandling den 1. juni 1990 Lov nr. 410 af 13/06/1990 Kapitel 1 Lovens formål § 1. Loven skal sikre offentlige tilskud og lokaler til den frie  

 folkeoplysende virksomhed med respekt for initiativtagernes egenart og egen  

 forvaltning.
Kapitel 2 Generelle regler § 2. Kommunalbestyrelsen skal sikre rammerne for, at børn, unge  

 og voksne kan etablere og tage del i folkeoplysende virksomhed.
 Stk. 2. Kommunalbestyrelsens forpligtelse i henhold til stk. 1  

 opfyldes ved, at kommunalbestyrelsen yder tilskud til undervisning,  

 studiekredse og foredragsvirksomhed for voksne, jf. kapitel 4, yder tilskud  

 til aktiviteter for børn og unge og eventuelt til aktiviteter for voksne, jf.  

 kapitel 5, samt stiller lokaler m.v. til rådighed for folkeoplysende  

 virksomhed og yder tilskud til driftsudgifter til private lokaler m.v. til  

 sådan virksomhed, jf. kapitel 6.
 § 3. Tilskud og lokaleanvisning til aktiviteter for børn og unge  

 samt tilskud og lokaleanvisning til undervisning, studiekredse og  

 foredragsvirksomhed for voksne efter denne lov skal med de begrænsninger, der  

 følger af loven, ydes efter følgende kriterier:
1) Enhver kreds af personer, der tilbyder denne virksomhed, er med de  

 begrænsninger, der følger af denne lov, tilskudsberettigetog har adgang til  

 lokaler m.v.
Den enkelte kreds' idepolitiske grundlag, organisatoriske  

 struktur, frie emnevalg, frie valg af tilrettelæggelsesform og frie  

 dispositionsret skal respekteres.
2) Støtte til virksomheden ydes efter objektive kriterier, der sikrer lige  

 tilskudsvilkår for virksomhed med samme funktion og indhold.
Der skal dog  

 tages særlige hensyn til aktiviteter for børn og unge og til undervisning  

 m.v. for voksne med særlige behov i relation til undervisningens  

 tilrettelæggelse.
 3) Aktiviteter for børn og unge af idebestemt, politisk og religiøs art  

 skal sidestilles med anden folkeoplysende aktivitet for børn og unge.
 Stk. 2. Kommunalbestyrelsen fastsætter nærmere regler om tilskud  

 til virksomhed inden for lovens område og om anvisning af offentlige lokaler  

 og udendørsanlæg.
Stk. 3. Ved en kreds forstås i denne lov et antal personer, blandt  

 hvilke een er ansvarlig over for kommunalbestyrelsen for anvendelsen af  

 modtagne tilskud og anviste lokaler m.v.
Kulturministeren kan fastsætte  

 nærmere regler om krav til en tilskudsberettiget kreds, herunder om deltager-  

 eller medlemsindflydelse og om udelukkelse af virksomhed, hvis overskud  

 tilfalder enkeltpersoner.
Kapitel 3 Fordeling af tilskud § 4. Kommunalbestyrelsen fastsætter årligt en beløbsramme for  

 tilskud til det samlede område, jf. § 2.
 Stk. 2. Til nye initiativer, til udviklingsarbejde, til  

 samlingssteder med folkeoplysning som hovedformål og til virksomhed af  

 tværgående karakter afsættes mindst 5 pct. af den i stk. 1 nævnte beløbsramme  

 bortset fra den del, der påregnes anvendt til tilskud til private lokaler og  

 lejrpladser.
 Stk. 3. Kommunalbestyrelsen fordeler den resterende beløbsramme på  

 2 hovedområder:
 1) Oplysningsforbund og andre kredse, hvis virksomhed hovedsagelig  

 omfatter undervisning, studiekredse og foredragsvirksomhed for voksne.
 2) Foreninger samt fritids- og ungdomsklubber m.v.
 Stk. 4. Kommunalbestyrelsen kan beslutte, at dele af  

 beløbsrammerne skal anvendes til nærmere angivne formål.
 Stk. 5. I det omfang det i stk. 2 nævnte beløb ikke kan anvendes  

 til de der anførte formål, overføres beløbet efter kommunalbestyrelsens  

 bestemmelse til fordeling inden for de i stk. 3 angivne hovedområder.
Stk. 6. Tilskud efter stk. 2 kan ydes til såvel enkeltpersoner som  

 kredse.
Tilskud efter stk. 3 kan kun ydes til de i § 3 nævnte kredse.
Kapitel 4 Tilskud til undervisning m.v.
 § 5. Der ydes tilskud til undervisning, studiekredse og  

 foredragsvirksomhed samt aktiviteter i tilknytning hertil, jf. dog stk. 4.
 Stk. 2. Tilskuddet ydes til aflønning m.v. af lærere og ledere.  

 Aflønning m.v. skal være i overensstemmelse med de regler, der udarbejdes  

 efter § 44.
 Stk. 3. Virksomheden skal stå åben for alle, men hvor særlige  

 forhold gør sig gældende, vil virksomheden af folkeoplysningsudvalget kunne  

 godkendes for en bestemt afgrænset deltagerkreds.
 Stk. 4. Der kan ikke ydes tilskud til formelt kompetencegivende  

 undervisning.
§ 6. Ansøgning om tilskud efter § 5 indgives til  

 folkeoplysningsudvalget inden en af udvalget fastsat frist.
I forbindelse med  

 ansøgningen gives oplysning om det budgetterede deltagertimetal ved  

 undervisning m.v., herunder det budgetterede deltagertimetal ved undervisning  

 af deltagere med handicap i relation til et konkret emne og deltagere i  

 instrumentalundervisning.
Endvidere gives oplysning om det seneste års  

 deltagertimetal.
Folkeoplysningsudvalget kan nedsætte det budgetterede  

 deltagertimetal.
 § 7. Den beløbsramme, der er til rådighed til tilskud til  

 undervisning m.v., fordeles som tilskudstilsagn forholdsmæssigt mellem de  

 ansøgende kredse på grundlag af de af folkeoplysningsudvalget godkendte  

 budgetterede deltagertimetal.
 Stk. 2. Ved fordelingen efter stk. 1 tæller timetallet for  

 deltagere i instrumentalundervisning og deltagere med handicap i relation til  

 undervisningen i et konkret emne tredobbelt.
 Stk. 3. Tilskud udbetales ratevis forud.
 § 8. Den enkelte kreds træffer beslutning om deltagerbetalingen,  

 om ansættelse og afskedigelse af ledere, lærere og andre medarbejdere, om  

 valg af emner og tilrettelæggelsesform, om kursuslængde og om antallet af  

 deltagere på det enkelte hold, jf. dog § 14.
 § 9. Det samlede tilskud til undervisning m.v. kan ikke overstige  

 2/3 af kredsens samlede udgifter til aflønning, jf. dog § 7, stk. 2, § 10 og  

 § 11, og kan ikke overstige det beløb, om hvilket der er givet tilsagn, jf. §  

 7, stk. 1.
 § 10. Kommunalbestyrelsen kan beslutte at yde særlige tilskud til  

 nedsættelse af deltagerbetalingen for særlige grupper.
 § 11. Kommunalbestyrelsen kan beslutte, at der ydes forhøjet  

 tilskud til undervisning m.v., der forudsætter små hold.
 § 12. Tilskudsmodtageren aflægger regnskab for anvendelsen af  

 tilskuddet, herunder dokumentation for deltagernes samlede egenbetaling.
 Stk. 2. Beløb, der ikke er anvendt i overensstemmelse med de i  

 loven samt de af kommunalbestyrelsen i henhold til § 3 fastsatte regler, skal  

 tilbagebetales.
 Stk. 3. Kulturministeren kan fastsætte regler om  

 regnskabsaflæggelse m.v.
 § 13. I det omfang et modtaget tilskud til undervisning m.v efter  

 dette kapitel anvendes til aktiviteter, der ikke er knyttet til undervisning  

 m.v., jf. § 5, stk. 1, skal dette ske i overensstemmelse med reglerne i  

 kapitel 5 om tilskud til aktiviteter.
 § 14. Kulturministeren kan fastsætte nærmere regler om tilskud til  

 undervisning, studiekredse og foredragsvirksomhed, herunder om gennemsnitligt  

 deltagerantal og om afgrænsning af de emner, hvortil der kan ydes tilskud.
Kapitel 5 Tilskud til aktiviteter § 15. Der ydes tilskud til aktiviteter for børn og unge under 25  

 år.
 § 16. Ansøgning om tilskud efter § 15 indgives til  

 folkeoplysningsudvalget inden en af udvalget fastsat frist.
 Stk. 2. Tilskudstilsagn beregnes på grundlag af ansøgningen  

 sammenholdt med de seneste regnskabstal eller anden dokumentation for  

 hidtidig virksomhed.
 Stk. 3. Kommunalbestyrelsen kan beslutte, at der skal ydes  

 forhøjet tilskud til f.eks. særlige aktivitetsformer og personer med særlige  

 behov.
 Stk. 4. Tilskud udbetales ratevis forud.
 § 17. Den enkelte kreds træffer beslutning om ansættelse og  

 afskedigelse af leder, instruktører og andre medarbejdere samt om anvendelsen  

 af tilskuddet.
 § 18. Tilskudsmodtageren aflægger regnskab for anvendelsen af  

 tilskuddet, herunder dokumentation for deltagernes samlede egenbetaling.
 Stk. 2. Det endelige tilskud beregnes ud fra den faktiske,  

 dokumenterede virksomhed, dog inden for tilsagnsrammen, jf. § 16.
 Stk. 3. Beløb, der ikke er anvendt i overensstemmelse med de i § 3  

 nævnte regler samt de forudsætninger om virksomhedens omfang, der har været  

 lagt til grund ved beregningen af tilskudstilsagnet, skal tilbagebetales.
 Stk. 4. Kulturministeren kan fastsætte regler om  

 regnskabsaflæggelse m.v.
 § 19. Kommunalbestyrelsen kan beslutte, at der ydes tilskud til  

 aktiviteter for personer over 25 år.
 § 20. I det omfang et modtaget tilskud til aktivitet efter dette  

 kapitel anvendes til undervisning m.v., skal dette ske i overensstemmelse med  

 reglerne i kapitel 4 om tilskud til undervisning m.v.
 § 21. Kulturministeren kan fastsætte nærmere regler om tilskud til  

 aktiviteter, herunder om afgrænsning af de aktiviteter, hvortil der kan ydes  

 tilskud.
Kapitel 6 Lokaler og udendørsanlæg Anvisning § 22. Ledige offentlige lokaler og udendørsanlæg, der tilhører  

 kommunen, eller som tilhører amtskommunen eller staten og er beliggende i  

 kommunen, skal anvises til virksomhed inden for denne lovs område.
 Stk. 2. De i stk. 1 nævnte lokaler og udendørsanlæg skal kun  

 stilles til rådighed i det omfang, de findes egnede til det anviste formål.
 Stk. 3. Ved anvisning af lokaler og udendørsanlæg har aktiviteter  

 for børn og unge normalt fortrinsstilling, og anvisning til undervisning m.v.  

 for voksne skal ske før anvisning til aktiviteter for voksne.
 § 23. De i § 22, stk. 1, nævnte lokaler og udendørsanlæg stilles  

 vederlagsfrit til rådighed med lys, varme, rengøring og fornødent udstyr.
 Stk. 2. Kommunen afholder eventuelle udgifter til lys, varme og  

 rengøring i forbindelse med benyttelse af lokaler m.v., der tilhører  

 amtskommunen eller staten.
 Stk. 3. Lokaler og udendørsanlæg, der stilles til rådighed, skal  

 kunne fungere på samme måde, som når de i øvrigt anvendes.
Stk. 4. Kommunalbestyrelsen kan efter indhentet udtalelse fra  

 folkeoplysningsudvalget beslutte, at der skal opkræves gebyr for brug af de  

 anviste lokaler og udendørsanlæg.
Gebyret anvendes inden for hvert af de i §  

 4, stk. 3, angivne hovedområder til nedbringelse af driftsudgifterne ved brug  

 af egne og lejede private lokaler.
 Stk. 5. Kulturministeren kan fastsætte nærmere regler om anvisning  

 af lokaler m.v.
Tilskud § 24. Der ydes tilskud til driftsudgifter til idrætshaller og  

 andre haller samt andre lokaler og lejrpladser, der ejes eller lejes af  

 kredse til brug for aktiviteter for børn og unge under 25 år.
 Stk. 2. Kommunalbestyrelsen kan uanset bestemmelsen i stk. 1  

 træffe beslutning om, at der ikke ydes tilskud til nye haller, herunder til  

 nye lejemål vedrørende haller eller til væsentlige udvidelser af  

 tilskudsgrundlaget vedrørende haller.
 § 25. De i § 24 nævnte haller, andre lokaler og lejrpladser skal  

 være privatejede og beliggende inden for landets grænser eller i Sydslesvig.
 § 26. Tilskud i henhold til § 24 ydes med mindst 75 pct. af  

 driftsudgifterne.
 Stk. 2. Kulturministeren kan fastsætte nærmere regler om tilskud  

 til driftsudgifter til haller, andre lokaler og lejrpladser og kan herunder  

 fastsætte et maksimum for de driftsudgifter, til hvilke kommunalbestyrelsen  

 er forpligtet at yde tilskud.
Stk. 3. Omfatter aktiviteterne deltagere over 25 år, nedsættes  

 tilskuddet forholdsmæssigt svarende til disse deltageres andel af det samlede  

 antal deltagere.
Nedsættelse foretages dog kun, hvis denne udgør mindst 10  

 pct. af tilskuddet.
 § 27. Kommunalbestyrelsen kan, hvor særlige forhold gør sig  

 gældende, nedsætte tilskuddet, hvis udgiften ikke står i et rimeligt forhold  

 til antallet af deltagere eller til hallens, lokalets eller lejrpladsens  

 anvendelse i øvrigt.
 Stk. 2. Kommunalbestyrelsen kan nedsætte driftsudgifterne til et  

 anslået beløb, der svarer til det normale niveau for en til formålet passende  

 hal, lokale eller lejrplads på egnen.
§ 28. Tilskud til driftsudgifter til private haller og andre  

 private lokaler, der ejes eller lejes af kredse til undervisning m.v., ydes  

 efter regler fastsat af kommunalbestyrelsen.
Tilskuddet kan gøres betinget  

 af, at egnede offentlige lokaler ikke kan anvises.
 § 29. Kommunalbestyrelsen kan fastsætte regler om tilskud til  

 driftsudgifter til private lokaler m.v. til aktiviteter for personer over 25  

 år.
 § 30. Kommunalbestyrelsen kan fastsætte frister for ansøgning om  

 tilskud.
Kapitel 7 Administration § 31. Kommunalbestyrelsen træffer beslutning om alle forhold  

 vedrørende virksomhed efter denne lov, der ikke er henlagt til anden  

 myndighed.
 Stk. 2. Alle sager, der er henlagt til folkeoplysningsudvalget,  

 skal forelægges kommunalbestyrelsen til afgørelse, såfremt de medfører  

 forøgede udgifter for kommunen.
§ 32. Kommunalbestyrelsen nedsætter et folkeoplysningsudvalg med  

 mellem 9 og 15 medlemmer, bestående af et flertal, som udgør en bredt  

 sammensat repræsentation for de i § 4, stk. 3, nævnte hovedområder, samt et  

 mindretal valgt af kommunalbestyrelsen blandt dens medlemmer.
En repræsentant  

 for ungdomsskolebestyrelserne deltager i udvalgets møder uden stemmeret.
 Stk. 2. I større kommuner kan kommunalbestyrelsen træffe  

 beslutning om, at folkeoplysningsudvalget skal have flere end 15 medlemmer.
 § 33. Folkeoplysningsudvalget afgiver udtalelse til  

 kommunalbestyrelsen om udkast til regler for tilskud m.v., jf. § 3.
 Stk. 2. Folkeoplysningsudvalget afgiver forslag til  

 kommunalbestyrelsen om den samlede beløbsramme til området, om rammens  

 fordeling mellem hovedområderne samt om anvendelsen af beløbsrammer til  

 særlige formål.
 Stk. 3. Folkeoplysningsudvalget træffer afgørelse om afgrænsningen  

 af de i § 4, stk. 3, anførte hovedområder samt om afgrænsning af de områder,  

 hvortil der kan ydes tilskud af den i § 4, stk. 2, nævnte beløbsramme.
 Stk. 4. Folkeoplysningsudvalget træffer afgørelse om  

 tilskudsberettiget virksomhed i henhold til kapitel 4 og 5.
 Stk. 5. Folkeoplysningsudvalget træffer afgørelse om godkendelse  

 af virksomhed for en bestemt afgrænset deltagerkreds, jf. § 5, stk. 3.
 Stk. 6. Folkeoplysningsudvalget afgiver udtalelse til  

 kommunalbestyrelsen om eventuelt gebyr i henhold til § 23, stk. 4.
 Stk. 7. Folkeoplysningsudvalget afgiver udtalelse til  

 kommunalbestyrelsen om nedsættelse af lokaletilskud i henhold til § 27.
 Stk. 8. Folkeoplysningsudvalget påser, at tilskud ydet efter denne  

 lov er anvendt i overensstemmelse med de fastsatte regler.
 § 34. Folkeoplysningsudvalget anviser lokaler m.v. og fordeler  

 tilskud til de enkelte ansøgere, jf. § 4, stk. 2 og 3, efter de af  

 kommunalbestyrelsen fastsatte regler, jf. § 3.
 Stk. 2. Folkeoplysningsudvalget har ansvaret for information om  

 mulighederne for at opnå tilskud m.v. til folkeoplysende virksomhed i  

 kommunen, herunder for udarbejdelse af oversigter over offentlige lokaler  

 m.v. samt for rådgivning, vejledning og administrativ hjælp til mindre og nye  

 initiativtagere samt til andre grupper med behov herfor.
 Stk. 3. Folkeoplysningsudvalget skal støtte og fremkalde private  

 bestræbelser på at tilrettelægge og gennemføre folkeoplysende virksomhed.  

 Såfremt der ikke ad privat vej kan tilbydes sådan virksomhed for børn og unge  

 i tilstrækkeligt omfang, skal udvalget indstille til kommunalbestyrelsen, at  

 der fremsættes kommunale tilbud i fornødent omfang, eventuelt i samarbejde  

 med andre sektorer eller kommuner.
 Stk. 4. Folkeoplysningsudvalget kan afgive udtalelse og stille  

 forslag til kommunalbestyrelsen om de spørgsmål, der vedrører virksomhed  

 efter kapitel 1-7. Folkeoplysningsudvalget skal afgive erklæring i alle sager  

 om de nævnte spørgsmål, der forelægges det af kommunalbestyrelsen.
§ 35. Folkeoplysningsudvalget kan stille forslag til  

 kommunalbestyrelsen om, at der nedsættes underudvalg.
Folkeoplysningsudvalget  

 kan overlade en del af sine beføjelser til disse.
Medlemmer af underudvalg  

 kan udpeges uden for folkeoplysningsudvalgets medlemskreds.
§ 36. Kulturministeren kan fastsætte regler om  

 folkeoplysningsudvalgets sammensætning og beføjelser og om valg af udvalgets  

 medlemmer.
Personer, der har bopæl i kommunen, har pligt til at modtage valg.
 Stk. 2. Udgifterne ved folkeoplysningsudvalgets virksomhed  

 afholdes af kommunen, der stiller sekretariatsbistand til rådighed for  

 udvalget.
 Stk. 3. For deltagelse i møder i folkeoplysningsudvalget eller  

 dets underudvalg kan der ydes medlemmerne diæter og befordringsgodtgørelse i  

 overensstemmelse med reglerne i lov om kommunernes styrelse.
 § 37. Kommunen varetager administrationen i forbindelse med  

 aflønning m.v. af ledere og lærere ved virksomhed efter kapitel 4 for de  

 kredse, der ønsker det, og som ikke er tilknyttet en landsdækkende  

 organisation, der modtager statstilskud i henhold til § 45, 3. pkt.
 § 38. Klage over folkeoplysningsudvalgets afgørelser kan inden 4  

 uger fra afgørelsens meddelelse indbringes for kommunalbestyrelsen af de  

 personer, kredse eller myndigheder, som afgørelsen angår.
 Stk. 2. Kulturministeren kan fastsætte regler om, at visse af  

 kommunalbestyrelsens afgørelser kan indbringes for ministeren.
Kapitel 8 Amtskommunale opgaver § 39. Amtsrådet anviser lokaler og udendørsanlæg og yder  

 lokaletilskud til foreningsarbejde på amtsplan for børn og unge efter  

 reglerne i §§ 22-30. Kulturministeren kan fastsætte nærmere regler herom.
Kapitel 9 Folkeuniversitetsvirksomhed § 40. Ved folkeuniversitetsvirksomhed forstås den undervisnings-  

 og foredragsvirksomhed, som udbreder kendskabet til forskningens metoder og  

 resultater under ansvar over for Folkeuniversitetsudvalget.
 § 41. Kulturministeren yder inden for et beløb, der fastsættes på  

 finansloven, tilskud til udgifter til aflønning m.v. af forelæsere og lærere,  

 rejsegodtgørelse og administration ved folkeuniversitetsvirksomheden.
 Stk. 2. Den samlede deltagerbetaling skal mindst udgøre 1/4 af  

 udgifterne til aflønning m.v. af lærere og 1/3 af udgifterne til aflønning af  

 forelæsere.
 § 42. Folkeuniversitetsudvalget har det overordnede økonomiske og  

 faglige ansvar for den samlede folkeuniversitetsvirksomhed.  

 Folkeuniversitetsudvalgets sammensætning og vedtægter fastsættes af  

 kulturministeren.
 Stk. 2. Kulturministeren kan træffe beslutning om, at der ansættes  

 en studierektor ved den samlede folkeuniversitetsvirksomhed.
 § 43. Universiteterne og de øvrige højere læreanstalter stiller  

 lokaler med fornødent udstyr til rådighed for folkeuniversitetsvirksomheden.  

 Udgifterne herved afholdes af de pågældende læreanstalter.
 Stk. 2. Såfremt der ikke i henhold til stk. 1 kan tilvejebringes  

 de fornødne lokaler til folkeuniversitetsvirksomheden, skal kommunen anvise  

 lokaler efter reglerne i § 22 og § 23, stk. 1-3.
Kapitel 10 Løn § 44. Finansministeren eller den, ministeren bemyndiger hertil,  

 udarbejder regler om løn- og andre ansættelsesvilkår for ledere, lærere og  

 andre medarbejdere, jf. kapitel 4, 5 og 9.
Kapitel 11 Statstilskud § 45. Kulturministeren yder inden for et beløb, der fastsættes på  

 finansloven, tilskud til landsdækkende folkeoplysende organisationer og andre  

 folkeoplysende organisationer til brug for konsulentvirksomhed,  

 medarbejderuddannelse samt udviklingsarbejde.
Tilskud kan også ydes til  

 kurser på voksenpædagogiske centre.
Kulturministeren yder inden for et beløb,  

 der fastsættes på finansloven, tilskud til administrationsudgifter til de  

 landsdækkende oplysningsforbund m.fl.
 § 46. Kulturministeren yder inden for et beløb, der fastsættes på  

 finansloven, tilskud til udviklingsarbejde m. m.
Kapitel 12 Andre bestemmelser § 47. Deltagelse i undervisning og aktivitet efter denne lov er  

 ikke betinget af bopæl i den kommune, i hvilken undervisningen eller  

 aktiviteten finder sted.
Kommunen kan dog kræve godtgørelse for udgifter i  

 forbindelse med undervisning fra deltagerens hjemstedskommune.  

 Kommunalbestyrelsen kan i den forbindelse forlange oplysning fra de  

 tilskudsmodtagende kredse om navn og fødselsdato for deltagere i  

 undervisning.
Kulturministeren kan fastsætte nærmere regler herom.
 Stk. 2. En deltager anses for hjemmehørende i den kommune, hvor  

 den pågældende er tilmeldt folkeregistret.
 Stk. 3. Kommunen kan dog kræve betaling fra en anden kommune for  

 udgifterne til undervisning af personer, der er tilmeldt folkeregistret i  

 kommunen, men som ved beregning af kommunal udligning og generelle tilskud  

 til kommuner og amtskommuner indgår i folketallet i den anden kommune.
 § 48. Overholder en kreds ikke de i denne lov eller de af  

 kommunalbestyrelsen i henhold til § 3, stk. 2, fastsatte regler om tilskud,  

 herunder regnskabsaflæggelse, kan kommunalbestyrelsen beslutte at udsætte  

 eller afslå at yde tilskud for en nærmere angiven periode.
 § 49. Henlægger kulturministeren sine beføjelser til at træffe  

 afgørelser efter denne lov eller efter bestemmelser fastsat i henhold til  

 denne lov til et af ministeriets direktorater, kan ministeren fastsætte  

 regler om adgang til at klage over afgørelserne, herunder om, at afgørelserne  

 ikke kan indbringes for anden administrativ myndighed.
 § 50. Kulturministeren kan i særlige tilfælde fravige reglerne i  

 denne lov i forbindelse med udviklingsarbejde.
Kapitel 13 Ikrafttræden m.v.
 § 51. Loven træder i kraft den 1. januar 1991.  

 Folkeoplysningsudvalget, jf. § 32, nedsættes dog snarest muligt efter den 1.  

 oktober 1990.
 Stk. 2. Forslag til revision af loven fremsættes for Folketinget i  

 folketingsåret 1994-95.
 § 52. Lov om fritidsundervisning m.v., jf. lovbekendtgørelse nr.  

 236 af 24. april 1987, ophæves.
 Stk. 2. Uanset bestemmelsen i stk. 1 ydes tilskud efter  

 bestemmelserne i lov om fritidsundervisning m.v., kapitel III, til  

 fritidsundervisning for voksne, som er påbegyndt inden den 1. januar 1991, og  

 som afsluttes senest den 31. maj 1991.
 Stk. 3. Kulturministeren kan bestemme, at afregning af statens  

 tilskud i henhold til lov om fritidsundervisning m.v. skal være afsluttet  

 inden en nærmere fastsat frist.
 § 53. De kommunale aftenskoler, der hidtil har tilbudt  

 fritidsundervisning for voksne, kan overdrages vederlagsfrit til private  

 kredse.
 § 54. I lov om styrelsen af kommunernes skolevæsen bortset fra  

 folkeskolen og af virksomhed efter lov om fritidsundervisning m.v., jf.  

 lovbekendtgørelse nr. 437 af 20. juni 1989, foretages følgende ændringer:
 1. Kapitel 1-3 og 5 ophæves.
 2. §§ 34, 39 og 43-49 ophæves.
 3. § 57 affattes således:
 » § 57. Ved hver kommunal eller amtskommunal gymnasieskole  

 eller anden undervisningsinstitution med flere fast ansatte lærere ansættes  

 en leder.
 Stk. 2. Lederen af en gymnasieskole og et kursus til højere  

 forberedelseseksamen benævnes rektor.
Stk. 3. Lederen har såvel den administrative som den pædagogiske  

 ledelse af vedkommende skoles eller institutions virksomhed.« 4. § 65, stk. 1, ophæves.
 Stk. 2 bliver herefter stk. 1.
 5. I § 65, stk. 2, der bliver stk. 1, udgår »i  

 øvrigt«.
 6. § 66, stk. 1-3, ophæves.
 Stk. 4 bliver herefter stk. 1.
 7. § 67, stk. 1, ophæves.
 Stk. 2 bliver herefter stk. 1.
 8. I § 67, stk. 2, der bliver stk. 1, udgår »og ved  

 kommunale ungdomsskoler«.
 9. Overskriften »Ungdomsskolenævnet, fritidsnævnet og  

 voksenundervisningsnævnet« udgår.
 10. §§ 75, 76 a og 77 ophæves.
 11. I § 76, stk. 1, 1. og 2. pkt. udgår  

 »ungdomsskolenævnet, fritidsnævnet eller  

 voksenundervisningsnævnet«.
 12. I § 76, stk. 2, udgår »af ungdomsskolenævnet,  

 fritidsnævnet, voksenundervisningsnævnet eller medlemmer«.
 13. I § 76, stk. 3, udgår »eller vedkommende  

 nævn«.
 14. § 76, stk. 5, affattes således:
» Stk. 5. Når et af de i § 72 a, stk. 1, nr. 1 og 2, nævnte  

 medlemmer af et skoleråd har forfald i mindst 1 måned, indkalder formanden  

 for rådet stedfortræderen til midlertidigt at tage sæde i rådet.« 15. I § 80 b udgår »hver kommunal ungdomsskole og  

 ved«.
 § 55. I lov om frikommuner, jf. lovbekendtgørelse nr. 583 af 31.  

 august 1989, som senest ændret ved lov nr. 58 af 7. februar 1990, ophæves  

§§ 46 og 46 a.
 § 56. De fritidsnævn og voksenundervisningsnævn, som er valgt i  

 henhold til skolestyrelsesloven, fungerer indtil udgangen af den måned, hvori  

 valg til folkeoplysningsudvalg finder sted.
 § 57. Loven gælder ikke for Færøerne og Grønland.
Oprindeligt fremsat forslag Kapitel 1 Lovens formål § 1. Loven skal sikre offentlige tilskud og lokaler til den frie  

 folkeoplysende virksomhed med respekt for initiativtagernes egenart og egen  

 forvaltning.
Kapitel 2 Generelle regler § 2. Kommunalbestyrelsen skal sikre rammerne for, at børn, unge og voksne  

 kan etablere og tage del i folkeoplysende virksomhed.
 Stk. 2. Kommunalbestyrelsens forpligtelse i henhold til stk. 1 opfyldes  

 ved, at kommunalbestyrelsen yder tilskud til undervisning, studiekredse og  

 foredragsvirksomhed for voksne, jf. kapitel 4, yder tilskud til aktiviteter  

 for børn og unge og eventuelt til aktiviteter for voksne, jf. kapitel 5, samt  

 stiller lokaler m.v. til rådighed for folkeoplysende virksomhed og yder  

 tilskud til driftsudgifter til private lokaler m.v. til sådan virksomhed, jf.  

 kapitel 6.
 § 3. Tilskud og lokaleanvisning til aktiviteter for børn og unge samt  

 tilskud og lokaleanvisning til undervisning, studiekredse og  

 foredragsvirksomhed for voksne efter denne lov skal med de begrænsninger, der  

 følger af loven, ydes efter følgende kriterier:
1) Enhver kreds af personer, der tilbyder denne virksomhed, er med de  

 begrænsninger, der følger af denne lov, tilskudsberettigetog har adgang til  

 lokaler m.v.
Den enkelte kreds' idepolitiske grundlag, organisatoriske  

 struktur, frie emnevalg, frie valg af tilrettelæggelsesform og frie  

 dispositionsret skal respekteres.
2) Støtte til virksomheden ydes efter objektive kriterier, der sikrer lige  

 tilskudsvilkår for virksomhed med samme funktion og indhold.
Der skal dog  

 tages særlige hensyn til aktiviteter for børn og unge og til undervisning  

 m.v. for voksne med særlige behov i relation til undervisningens  

 tilrettelæggelse.
 3) Aktiviteter for børn og unge af idebestemt, politisk og religiøs art  

 skal sidestilles med anden folkeoplysende aktivitet for børn og unge.
 Stk. 2. Kommunalbestyrelsen fastsætter nærmere regler om tilskud til  

 virksomhed inden for lovens område og om anvisning af offentlige lokaler og  

 udendørs anlæg.
Stk. 3. Ved en kreds forstås i denne lov et antal personer, blandt hvilke  

 een er ansvarlig over for kommunalbestyrelsen for anvendelsen af modtagne  

 tilskud og anviste lokaler m.v.
Kulturministeren kan fastsætte nærmere regler  

 om krav til en tilskudsberettiget kreds, herunder om deltager- eller  

 medlemsindflydelse og om udelukkelse af virksomhed, hvis overskud tilfalder  

 enkeltpersoner.
Kapitel 3 Fordeling af tilskud § 4. Kommunalbestyrelsen fastsætter årligt en beløbsramme for tilskud til  

 det samlede område, jf. § 2.
 Stk. 2. Til nye initiativer, til udviklingsarbejde, til samlingssteder med  

 folkeoplysning som hovedformål og til virksomhed af tværgående karakter  

 afsættes mindst 5 pct. af den i stk. 1 nævnte beløbsramme bortset fra den  

 del, der påregnes anvendt til tilskud til private lokaler og lejrpladser.
 Stk. 3. Kommunalbestyrelsen fordeler den resterende beløbsramme på 2  

 hovedområder:
 1) Oplysningsforbund og andre kredse, hvis virksomhed hovedsagelig  

 omfatter undervisning, studiekredse og foredragsvirksomhed for voksne.
 2) Foreninger samt fritids- og ungdomsklubber m.v.
 Stk. 4. Kommunalbestyrelsen kan beslutte, at dele af beløbsrammerne skal  

 anvendes til nærmere angivne formål.
 Stk. 5. I det omfang det i stk. 2 nævnte beløb ikke kan anvendes til de  

 der anførte formål, overføres beløbet efter kommunalbestyrelsens bestemmelse  

 til fordeling inden for de i stk. 3 angivne hovedområder.
 Stk. 6. Tilskud efter stk. 2 kan ydes til såvel enkeltpersoner som kredse.  

 Tilskud efter stk. 3 kan kun ydes til de i § 3 nævnte kredse.
Kapitel 4 Tilskud til undervisning m.v.
 § 5. Der ydes tilskud til undervisning, studiekredse og  

 foredragsvirksomhed for personer over 18 år, jf. dog stk. 4.
Stk. 2. Tilskuddet ydes til aflønning m.v. af lærere og ledere.
Aflønning  

 m.v. skal være i overensstemmelse med de regler, der udarbejdes efter § 42.
 Stk. 3. Tilskud til aktiviteter i tilknytning til undervisning m.v. ydes  

 efter regler fastsat af kommunalbestyrelsen.
 Stk. 4. Der kan ikke ydes tilskud til formelt kompetencegivende  

 undervisning.
§ 6. Ansøgning om tilskud efter § 5 indgives til folkeoplysningsudvalget  

 inden en af udvalget fastsat frist.
I forbindelse med ansøgningen gives  

 oplysning om det budgetterede deltagertimetal ved undervisning m.v., herunder  

 det budgetterede deltagertimetal ved undervisning af deltagere med handicap i  

 relation til et konkret emne.
Endvidere gives oplysning om det seneste års  

 deltagertimetal.
Folkeoplysningsudvalget kan nedsætte det budgetterede  

 deltagertimetal.
 § 7. Den beløbsramme, der er til rådighed til tilskud til undervisning  

 m.v., fordeles som tilskudstilsagn forholdsmæssigt mellem de ansøgende kredse  

 på grundlag af de af folkeoplysningsudvalget godkendte budgetterede  

 deltagertimetal.
 Stk. 2. Ved fordelingen efter stk. 1 tæller timetallet for deltagere med  

 handicap i relation til undervisningen i et konkret emne tredobbelt.
 Stk. 3. Tilskud udbetales ratevis forud.
 § 8. Den enkelte kreds træffer beslutning om deltagerbetalingen, om  

 ansættelse og afskedigelse af ledere, lærere og andre medarbejdere, om valg  

 af emner og tilrettelæggelsesform, om kursuslængde og om antallet af  

 deltagere på det enkelte hold, jf. dog § 13.
 § 9. Det samlede tilskud til undervisning m.v. kan ikke overstige 2/3 af  

 kredsens samlede udgifter til aflønning, jf. dog § 7, stk. 2, § 10 og § 11,  

 og kan ikke overstige det beløb, om hvilket der er givet tilsagn, jf. § 7,  

 stk. 1.
 § 10. Kommunalbestyrelsen kan beslutte at yde særlige tilskud til  

 nedsættelse af deltagerbetalingen for særlige grupper.
 § 11. Kommunalbestyrelsen kan beslutte, at der ydes forhøjet tilskud til  

 undervisning m.v., der forudsætter små hold.
 § 12. Tilskudsmodtageren aflægger regnskab for anvendelsen af tilskuddet,  

 herunder dokumentation for deltagernes samlede egenbetaling.
 Stk. 2. Beløb, der ikke er anvendt i overensstemmelse med de i loven samt  

 de af kommunalbestyrelsen i henhold til § 3 fastsatte regler, skal  

 tilbagebetales.
 Stk. 3. Kulturministeren kan fastsætte regler om regnskabsaflæggelse m.v.
 § 13. Kulturministeren kan fastsætte nærmere regler om tilskud til  

 undervisning, studiekredse og foredragsvirksomhed herunder om gennemsnitligt  

 deltagerantal og om afgrænsning af de emner, hvortil der kan ydes tilskud.
Kapitel 5 Tilskud til aktiviteter § 14. Der ydes tilskud til aktiviteter for børn og unge under 25 år.
 § 15. Ansøgning om tilskud efter § 14 indgives til folkeoplysningsudvalget  

 inden en af udvalget fastsat frist.
 Stk. 2. Tilskudstilsagn beregnes på grundlag af ansøgningen sammenholdt  

 med de seneste regnskabstal eller anden dokumentation for hidtidig  

 virksomhed.
 Stk. 3. Kommunalbestyrelsen kan beslutte, at der skal ydes forhøjet  

 tilskud til f.eks. særlige aktivitetsformer og personer med særlige behov.
 Stk. 4. Tilskud udbetales ratevis forud.
 § 16. Den enkelte kreds træffer beslutning om ansættelse og afskedigelse  

 af leder, instruktører og andre medarbejdere samt om anvendelsen af  

 tilskuddet.
 § 17. Tilskudsmodtageren aflægger regnskab for anvendelsen af tilskuddet,  

 herunder dokumentation for deltagernes samlede egenbetaling.
 Stk. 2. Det endelige tilskud beregnes ud fra den faktiske, dokumenterede  

 virksomhed, dog inden for tilsagnsrammen, jf. § 15.
 Stk. 3. Beløb, der ikke er anvendt i overensstemmelse med de i § 3 nævnte  

 regler samt de forudsætninger om virksomhedens omfang, der har været lagt til  

 grund ved beregningen af tilskudstilsagnet, skal tilbagebetales.
 Stk. 4. Kulturministeren kan fastsætte regler om regnskabsaflæggelse m.v.
 § 18. Kommunalbestyrelsen kan beslutte, at der ydes tilskud til  

 aktiviteter for personer over 25 år.
 § 19. I det omfang et modtaget tilskud til aktivitet efter dette kapitel  

 anvendes til undervisning m.v. af personer over 18 år, skal dette ske i  

 overensstemmelse med reglerne i kapitel 4 om tilskud til undervisning m.v.
 § 20. Kulturministeren kan fastsætte nærmere regler om tilskud til  

 aktiviteter, herunder om afgrænsning af de aktiviteter, hvortil der kan ydes  

 tilskud.
Kapitel 6 Lokaler og udendørs anlæg Anvisning § 21. Ledige offentlige lokaler og udendørs anlæg, der tilhører kommunen,  

 eller som tilhører amtskommunen eller staten og er beliggende i kommunen,  

 skal anvises til virksomhed inden for denne lovs område.
 Stk. 2. De i stk. 1 nævnte lokaler og udendørs anlæg skal kun stilles til  

 rådighed i det omfang, de findes egnede til det anviste formål.
 Stk. 3. Ved anvisning af lokaler og udendørs anlæg har aktiviteter for  

 børn og unge normalt fortrinsstilling, og anvisning til undervisning m.v. for  

 voksne skal ske før anvisning til aktiviteter for voksne.
 § 22. De i § 21, stk. 1, nævnte lokaler og udendørs anlæg stilles  

 vederlagsfrit til rådighed med lys, varme, rengøring og fornødent udstyr.
 Stk. 2. Kommunen afholder eventuelle udgifter til lys, varme og rengøring  

 i forbindelse med benyttelse af lokaler m.v., der tilhører amtskommunen eller  

 staten.
 Stk. 3. Lokaler og udendørs anlæg, der stilles til rådighed, skal kunne  

 fungere på samme måde, som når de i øvrigt anvendes.
Stk. 4. Kommunalbestyrelsen kan efter indhentet udtalelse fra  

 folkeoplysningsudvalget beslutte, at der skal opkræves gebyr for brug af de  

 anviste lokaler og udendørs anlæg.
Gebyret anvendes inden for hvert af de i §  

 4, stk. 3, angivne hovedområder til nedbringelse af driftsudgifterne ved brug  

 af egne og lejede private lokaler.
 Stk. 5. Kulturministeren kan fastsætte nærmere regler om anvisning af  

 lokaler m.v.
Tilskud § 23. Der ydes tilskud til driftsudgifter til idrætshaller og andre haller  

 samt andre lokaler og lejrpladser, der ejes eller lejes af kredse til brug  

 for aktiviteter for børn og unge under 25 år.
 Stk. 2. Kommunalbestyrelsen kan uanset bestemmelsen i stk. 1 træffe  

 beslutning om, at der ikke ydes tilskud til nye haller, herunder til nye  

 lejemål vedrørende haller eller til væsentlige udvidelser af  

 tilskudsgrundlaget vedrørende haller.
 § 24. De i § 23 nævnte haller, andre lokaler og lejrpladser skal være  

 privatejede og beliggende inden for landets grænser eller i Sydslesvig.
 § 25. Tilskud i henhold til § 23 ydes med mindst 75 pct. af  

 driftsudgifterne.
 Stk. 2. Kulturministeren kan fastsætte et maksimum for de driftsudgifter,  

 til hvilke kommunalbestyrelsen er forpligtet at yde tilskud.
Stk. 3. Omfatter aktiviteterne deltagere over 25 år, nedsættes tilskuddet  

 forholdsmæssigt svarende til disse deltageres andel af det samlede antal  

 deltagere.
Nedsættelse foretages dog kun, hvis denne udgør mindst 10 pct. af  

 tilskuddet.
 § 26. Kommunalbestyrelsen kan, hvor særlige forhold gør sig gældende,  

 nedsætte tilskuddet, hvis udgiften ikke står i et rimeligt forhold til  

 antallet af deltagere eller til hallens, lokalets eller lejrpladsens  

 anvendelse i øvrigt.
 Stk. 2. Kommunalbestyrelsen kan nedsætte driftsudgifterne til et anslået  

 beløb, der svarer til det normale niveau for en til formålet passende hal,  

 lokale eller lejrplads på egnen.
§ 27. Tilskud til driftsudgifter til private haller og andre private  

 lokaler, der ejes eller lejes af kredse til undervisning m.v. for personer  

 over 18 år, ydes efter regler fastsat af kommunalbestyrelsen.
Tilskuddet kan  

 gøres betinget af, at egnede offentlige lokaler ikke kan anvises.
 § 28. Kommunalbestyrelsen kan fastsætte regler om tilskud til  

 driftsudgifter til private lokaler m.v. til aktiviteter for personer over 25  

 år.
 § 29. Kommunalbestyrelsen kan fastsætte frister for ansøgning om tilskud.
Kapitel 7 Administration § 30. Kommunalbestyrelsen træffer beslutning om alle forhold vedrørende  

 virksomhed efter denne lov, der ikke er henlagt til anden myndighed.
 Stk. 2. Alle sager, der er henlagt til folkeoplysningsudvalget, skal  

 forelægges kommunalbestyrelsen til afgørelse, såfremt de medfører forøgede  

 udgifter for kommunen.
§ 31. Kommunalbestyrelsen nedsætter et folkeoplysningsudvalg med mellem 9  

 og 15 medlemmer, bestående af et flertal, som udgør en bredt sammensat  

 repræsentation for de i § 4, stk. 3, nævnte hovedområder samt et mindretal  

 udpeget af kommunalbestyrelsen uden for denne.
En repræsentant for  

 ungdomsskolebestyrelserne deltager i udvalgets møder uden stemmeret.
 Stk. 2. I større kommuner kan kommunalbestyrelsen træffe beslutning om, at  

 folkeoplysningsudvalget skal have flere end 15 medlemmer.
 § 32. Folkeoplysningsudvalget afgiver udtalelse til kommunalbestyrelsen om  

 udkast til regler for tilskud m.v., jf. § 3.
 Stk. 2. Folkeoplysningsudvalget afgiver forslag til kommunalbestyrelsen om  

 den samlede beløbsramme til området, om rammens fordeling mellem  

 hovedområderne, samt om anvendelsen af beløbsrammer til særlige formål.
 Stk. 3. Folkeoplysningsudvalget træffer afgørelse om afgrænsningen af de i  

 § 4, stk. 3, anførte hovedområder samt om afgrænsning af de områder, hvortil  

 der kan ydes tilskud af den i § 4, stk. 2, nævnte beløbsramme.
 Stk. 4. Folkeoplysningsudvalget træffer afgørelse om tilskudsberettiget  

 virksomhed i henhold til kapitel 4 og 5.
 Stk. 5. Folkeoplysningsudvalget afgiver udtalelse til kommunalbestyrelsen  

 om eventuelt gebyr i henhold til § 22, stk. 4.
 Stk. 6. Folkeoplysningsudvalget afgiver udtalelse til kommunalbestyrelsen  

 om nedsættelse af lokaletilskud i henhold til § 26.
 Stk. 7. Folkeoplysningsudvalget påser, at tilskud ydet efter denne lov er  

 anvendt i overensstemmelse med de fastsatte regler.
 § 33. Folkeoplysningsudvalget anviser lokaler m.v. og fordeler tilskud til  

 de enkelte ansøgere, jf. § 4, stk. 2 og 3, efter de af kommunalbestyrelsen  

 fastsatte regler, jf. § 3.
 Stk. 2. Folkeoplysningsudvalget har ansvaret for information om  

 mulighederne for at opnå tilskud m.v. til folkeoplysende virksomhed i  

 kommunen, herunder for udarbejdelse af oversigter over offentlige lokaler  

 m.v. samt for rådgivning, vejledning og administrativ hjælp til mindre og nye  

 initiativtagere samt til andre grupper med behov herfor.
 Stk. 3. Folkeoplysningsudvalget skal støtte og fremkalde private  

 bestræbelser på at tilrettelægge og gennemføre folkeoplysende virksomhed.  

 Såfremt der ikke ad privat vej kan tilbydes sådan virksomhed for børn og unge  

 i tilstrækkeligt omfang, skal udvalget indstille til kommunalbestyrelsen, at  

 der fremsættes kommunale tilbud i fornødent omfang, eventuelt i samarbejde  

 med andre sektorer eller kommuner.
§ 34. Folkeoplysningsudvalget kan stille forslag til kommunalbestyrelsen  

 om, at der nedsættes underudvalg.
Folkeoplysningsudvalget kan overlade en del  

 af sine beføjelser til disse.
Medlemmer af underudvalg kan udpeges uden for  

 folkeoplysningsudvalgets medlemskreds.
§ 35. Kulturministeren kan fastsætte regler om folkeoplysningsudvalgets  

 sammensætning og beføjelser og om valg af udvalgets medlemmer.
Personer, der  

 har bopæl i kommunen, har pligt til at modtage valg.
 Stk. 2. Udgifterne ved folkeoplysningsudvalgets virksomhed afholdes af  

 kommunen, der stiller sekretariatsbistand til rådighed for udvalget.
 Stk. 3. For deltagelse i møder i folkeoplysningsudvalget eller dets  

 underudvalg kan der ydes medlemmerne diæter og befordringsgodtgørelse i  

 overensstemmelse med reglerne i lov om kommunernes styrelse.
 § 36. Klage over folkeoplysningsudvalgets afgørelser kan inden 4 uger fra  

 afgørelsens meddelelse indbringes for kommunalbestyrelsen af de personer,  

 kredse eller myndigheder, som afgørelsen angår.
 Stk. 2. Kulturministeren kan fastsætte regler om, at visse af  

 kommunalbestyrelsens afgørelser kan indbringes for ministeren.
Kapitel 8 Amtskommunale opgaver § 37. Amtsrådet anviser lokaler og udendørs anlæg og yder lokaletilskud  

 til foreningsarbejde på amtsplan for børn og unge efter reglerne i §§ 21-29.  

 Kulturministeren kan fastsætte nærmere regler herom.
Kapitel 9 Folkeuniversitetsvirksomhed § 38. Ved folkeuniversitetsvirksomhed forstås den undervisnings- og  

 foredragsvirksomhed, som udbreder kendskabet til forskningens metoder og  

 resultater under ansvar over for folkeuniversitetsudvalget.
 § 39. Kulturministeren yder inden for et beløb, der fastsættes på  

 finansloven, tilskud til udgifter til aflønning m.v. af forelæsere og lærere,  

 rejsegodtgørelse og administration ved folkeuniversitetsvirksomheden.
 Stk. 2. Den samlede deltagerbetaling skal mindst udgøre 1/4 af udgifterne  

 til aflønning m.v. af lærere og 1/3 af udgifterne til aflønning af  

 forelæsere.
 § 40. Folkeuniversitetsudvalget har det overordnede økonomiske og faglige  

 ansvar for den samlede folkeuniversitetsvirksomhed.  

 Folkeuniversitetsudvalgets sammensætning og vedtægter fastsættes af  

 kulturministeren.
 Stk. 2. Kulturministeren kan træffe beslutning om, at der ansættes en  

 studierektor ved den samlede folkeuniversitetsvirksomhed.
 § 41. Universiteterne og de øvrige højere læreanstalter stiller lokaler  

 med fornødent udstyr til rådighed for folkeuniversitetsvirksomheden.  

 Udgifterne herved afholdes af de pågældende læreanstalter.
 Stk. 2. Såfremt der ikke i henhold til stk. 1 kan tilvejebringes de  

 fornødne lokaler til folkeuniversitetsvirksomheden, skal kommunen anvise  

 lokaler efter reglerne i § 21 og § 22, stk. 1-3.
Kapitel 10 Løn § 42. Finansministeren udarbejder efter forhandling med kulturministeren  

 regler for aflønning m.v. af ledere, lærere og andre medarbejdere, jf.  

 kapitel 4, 5 og 9.
Kapitel 11 Statstilskud § 43. Kulturministeren yder inden for et beløb, der fastsættes på  

 finansloven, tilskud til landsdækkende, folkeoplysende organisationer og  

 andre folkeoplysende organisationer til brug for konsulentvirksomhed,  

 medarbejderuddannelse samt udviklingsarbejde.
Kulturministeren yder inden for  

 et beløb, der fastsættes på finansloven, tilskud til administrationsudgifter  

 til de landsdækkende oplysningsforbund m.fl.
 § 44. Kulturministeren yder inden for et beløb, der fastsættes på  

 finansloven, tilskud til udviklingsarbejde m. m.
Kapitel 12 Andre bestemmelser § 45. Deltagelse i undervisning og aktivitet efter denne lov er ikke  

 betinget af bopæl i den kommune, i hvilken undervisningen eller aktiviteten  

 finder sted.
Kommunen kan dog kræve godtgørelse for udgifter i forbindelse  

 med undervisning fra deltagerens hjemstedskommune.
Kommunalbestyrelsen kan i  

 den forbindelse forlange oplysning fra de tilskudsmodtagende kredse om navn  

 og fødselsdato for deltagere i undervisning.
Kulturministeren kan fastsætte  

 nærmere regler herom.
 Stk. 2. En deltager anses for hjemmehørende i den kommune, hvor den  

 pågældende er tilmeldt folkeregistret.
 Stk. 3. Kommunen kan dog kræve betaling fra en anden kommune for  

 udgifterne til undervisning af personer, der er tilmeldt folkeregistret i  

 kommunen, men som ved beregning af kommunal udligning og generelle tilskud  

 til kommuner og amtskommuner indgår i folketallet i den anden kommune.
 § 46. Henlægger kulturministeren sine beføjelser til at træffe afgørelser  

 efter denne lov eller efter bestemmelser fastsat i henhold til denne lov til  

 et af ministeriets direktorater, kan ministeren fastsætte regler om adgang  

 til at klage over afgørelserne, herunder om, at afgørelserne ikke kan  

 indbringes for anden administrativ myndighed.
 § 47. Kulturministeren kan i særlige tilfælde fravige reglerne i denne lov  

 i forbindelse med udviklingsarbejde.
Kapitel 13 Ikrafttræden m.v.
 § 48. Loven træder i kraft den 1. august 1990.
 § 49. Lov om fritidsundervisning m.v., jf. lovbekendtgørelse nr. 236 af  

 24. april 1987, ophæves. §§ 19-26 ophæves dog først med virkning fra den 1.  

 august 1991.
 § 50. I lov om styrelsen af kommunernes skolevæsen bortset fra folkeskolen  

 og af virksomhed efter lov om fritidsundervisning m.v., jf. lovbekendtgørelse  

 nr. 437 af 20. juni 1989, foretages følgende ændringer:
 1. Kapitel 1-3 og 5 ophæves.
 2. §§ 34, 39 og 43-49 ophæves.
 3. § 57 affattes således:
 » § 57. Ved hver kommunal eller amtskommunal gymnasieskole  

 eller anden undervisningsinstitution med flere fast ansatte lærere ansættes  

 en leder.
 Stk. 2. Lederen af en gymnasieskole og et kursus til højere  

 forberedelseseksamen benævnes rektor.
Stk. 3. Lederen har såvel den administrative som den pædagogiske ledelse  

 af vedkommende skoles eller institutions virksomhed.« 4. § 65, stk. 1 ophæves.
 Stk. 2 bliver herefter stk. 1.
 5. I § 65, stk. 2, der bliver stk. 1, udgår: »i øvrigt«.
 6. § 66, stk. 1-3, ophæves.
 Stk. 4 bliver herefter stk. 1.
 7. § 67, stk. 1, ophæves.
 Stk. 2 bliver herefter stk. 1.
 8. I § 67, stk. 2, der bliver stk. 1, udgår: »og ved kommunale  

 ungdomsskoler«.
 9. §§ 75, 76a og 77 ophæves.
 10. I § 76, stk. 1, 1. og 2. pkt. udgår: »ungdomsskolenævnet,  

 fritidsnævnet eller voksenundervisningsnævnet«.
 11. I § 76, stk. 2, udgår: »af ungdomsskolenævnet,  

 fritidsnævnet, voksenundervisningsnævnet eller medlemmer«.
 12. I § 76, stk. 3, udgår: »eller vedkommende nævn«.
 13. § 76, stk. 5, affattes således:
» Stk. 5. Når et af de i § 72a, stk. 1, nr. 1 og 2, nævnte  

 medlemmer af et skoleråd har forfald i mindst 1 måned, indkalder formanden  

 for rådet stedfortræderen til midlertidigt at tage sæde i rådet.« 14. I § 80b udgår: »hver kommunal ungdomsskole og ved«.
 § 51. I lov om frikommuner, jf. lovbekendtgørelse nr. 583 af 31. august  

 1989, ophæves §§ 46 og 46a.
 § 52. De fritidsnævn og voksenundervisningsnævn, som er valgt i henhold  

 til skolestyrelsesloven, fungerer indtil udgangen af den måned, hvori valg  

 til folkeoplysningsudvalg finder sted.
 § 53. Loven gælder ikke for Færøerne og Grønland.
Bemærkninger til lovforslaget Almindelige bemærkninger Den 30. maj 1984 vedtog folketinget et 10 punkts program for  

 voksenundervisning og folkeoplysning.
I programmet anføres bl.a. om  

 folkeoplysningen, at der skal sigtes mod gennemførelsen af en ny lovgivning  

 således, at der i højere grad end idag sikres de nødvendige frie rammer for  

 områdets udvikling.
Den ny lov om folkeoplysning baseres på et forudgående,  

 omfattende forsøgs- og udviklingsarbejde.
 I overensstemmelse hermed nedsattes Folkeoplysningsudvalget i foråret  

 1985. Udvalget fik til opgave at følge udviklingsarbejdet og på baggrund  

 heraf at give forslag til en ny lov.
I kommissoriet hedder det bl.a.: »Udvalget må lægge til grund, at  

 voksenundervisningen og folkeoplysningen udvikles efter et decentralt  

 mønster, hvor deltagere, undervisere og initiativtagere gives en udstrakt  

 frihed til at bestemme indhold og form, således at områdets vidtforgrenede  

 virke og mangfoldighed bevares.
Udvalgets arbejde må sigte mod en lovgivning,  

 som i sig rummer mulighed for fornyelse og utraditionelle  

 folkeoplysningsaktiviteter.« Folkeoplysningudvalgets betænkning forelå i marts 1989 (Betænkning nr.  

 1164) og bygger dels på erfaringerne fra udviklingsarbejdet og de  

 undersøgelser, som iværksattes i forbindelse hermed, dels på en omfattende  

 debat i de folkeoplysende kredse.
Såvel før som under udvalgsarbejdet har Kommunernes Landsforening og  

 Finansministeriet ønsket at indføre udgiftsstyring på området i forbindelse  

 med udlægning til kommunerne af finansiering og styring.
Dette blev parallelt  

 med udvalgsarbejdet behandlet i det under Indenrigsministeriet nedsatte  

 Lotz-udvalg.
Lotz-udvalgets anbefalinger om udgiftsstyring og  

 decentralisering blev fulgt op af en aftale mellem regeringen og Kommunernes  

 Landsforening, hvori det bl.a. anbefales, at der tilvejebringes en  

 finansieringsmodel, hvor der også tages hensyn til kommunernes behov for  

 øgede muligheder for at styre udgiftsudviklingen på området.
 Samtidig med udvalgsarbejdet indledtes en række frikommuneforsøg.  

 Erfaringerne herfra er inddraget i såvel udvalgsarbejdet som i det  

 foreliggende lovforslag.
Lovforslaget Forslaget til lov om støtte til folkeoplysning handler om sikring af  

 offentlig støtte til den frie folkeoplysende virksomhed.
Den enkelte kommune  

 får ansvaret for at fastsætte det samlede økonomiske niveau for området,  

 hvorefter området i vidt omfang får ansvaret for at forvalte den offentlige  

 støtte bedst muligt.
Større dele af den oprindelige lov om fritidsundervisning m.v. fra 1968 er  

 efterhånden udskilt i særlove.
Med dette forslag er nu også den kommunale  

 ungdomsskole udskilt, så loven alene omfatter den frie folkeoplysende  

 virksomhed.
Det betyder bl.a., at kommunerne normalt ikke kan være  

 initiativtagere.
 Om ungdomsskolen henvises til det samtidig fremsatte forslag til lov om  

 ungdomsskoler, produktionsskoler og daghøjskoler.
 Lovforslaget fastholder folkeoplysningens grundlæggende  

 frihedsrettigheder: Det frie initiativ, den frie deltagelse, det frie  

 emnevalg og det frie lærervalg, samt, for børn og unge, det frie lokalevalg.  

 Respekten for områdets egenart i al sin mangfoldighed og for de  

 folkeoplysende kredses egen forvaltning og selvbestaltethed er en  

 grundbetingelse for al folkeoplysning.
 Med lovforslaget fastholdes den offentlige forpligtelse til at støtte  

 folkeoplysningen på dette grundlag.
En af de væsentligste intentioner med lovforslaget er at søge lovens  

 brugere inddraget mest muligt i planlægning, udformning og tilrettelæggelse -  

 og dermed også i beslutningerne om de bestemmelser, som på lokalt plan skal  

 danne ramme om den folkeoplysende virksomhed.
Derfor pålægges det  

 kommunalbestyrelsen at udarbejde regler for tilskud til den folkeoplysende  

 virksomhed i samarbejde med det lokale folkeoplysningsudvalg (Se herom  

 senere). Reglerne kan dermed tilpasses de lokale behov og ønsker i hver  

 enkelt kommune, og fordelingen af de til rådighed værende midler kan ske  

 efter åbne og gennemskuelige regler.
For at sikre de grundlæggende frihedsrettigheder opstiller lovforslaget en  

 række betingelser, som de kommunale regler for tildeling af tilskud m.v. skal  

 opfylde, når det drejer sig om aktiviteter for børn og unge og undervisning,  

 studiekredse og foredragsvirksomhed for voksne.
Det beløb kommunalbestyrelsen  

 afsætter, fordeles på 2 hovedområder:
 1) Oplysningsforbund og andre kredse, der arbejder med undervisning m.v.  

 for voksne.
 2) Foreninger samt fritids- og ungdomsklubber.
Den enkelte kreds kan kun søge tilskud inden for eet af de to  

 hovedområder.
Inden for hvert hovedområde kan søges om tilskud til såvel  

 undervisning m.v. som til lokaler og aktivitet.
Kredsen bestemmer i videst  

 muligt omfang selv, hvordan et modtaget tilskud skal anvendes.
 Samtidig afsættes et beløb (som skal udgøre mindst 5 pct. af den samlede  

 beløbsramme bortset fra de forventede lokaletilskud) for at give bedre  

 mulighed og større frihed til fornyelse og tværgående arbejde.
 Lovforslaget viderefører i vidt omfang gældende principper for anvisning  

 af ledige, offentlige lokaler og udendørs anlæg og for tilskud til lokaler og  

 lejrpladser.
Forpligtelsen til at give tilskud til folkeoplysende undervisning,  

 fordragsvirksomhed og studiekredse fastholdes, og som noget nyt, men i  

 overensstemmelse med næsten alle eksisterende kommunale støtteordninger for  

 foreningslivet indføres en tilsvarende forpligtelse til at yde tilskud til  

 folkeoplysende aktivitet for børn og unge samt en vis forpligtelse til at yde  

 tilskud til aktiviteter i forbindelse med undervisning af voksne (f.eks.  

 lærerløse timer) og en mulighed for at yde et tilskud til aktiviteter for  

 voksne.
Men inden for den af kommunalbestyrelsen fastlagte beløbsramme.
 De hidtidige bestemmelser om fritidsundervisning tilrettelagt under  

 hensyntagen til deltagernes handicap (»specialundervisning«), der  

 bl.a. sikrer mulighed for etablering af små hold, er afløst af en  

 forpligtelse for kommunalbestyrelsen til at yde et tredobbelt tilskud pr.  

 deltagertime i forbindelse med undervisning af personer med handicap i  

 relation til undervisningen i et konkret emne.
De særlige regler i fritidsundervisningsloven om brevskoler - herunder  

 hjemlen til at brevskoler kan betegne sig som statskontrollerede - og om  

 fritidsundervisning for søfarende bortfalder.
Der har ikke været ydet tilskud  

 til brevskoler i mange år, og fritidsundervisning for søfarende er af yderst  

 begrænset omfang og må i øvrigt betragtes som en velfærdsforanstaltning, der  

 ikke falder ind under denne lov.
 De særlige regler om erhvervsmæssige kurser bortfalder og virksomheden kan  

 fortsætte efter samme regler som den øvrige oplysningsvirksomhed for voksne.  

 Det betyder bl.a., at kulturministeren ikke længere skal godkende  

 undervisningsplanerne for denne undervisning.
 Fritidsundervisningslovens regler om statslån til opførelse af bygninger  

 til fritidsvirksomhed og tilskud til etablering af lokaler bortfalder.
De eksisterende nævn (fritidsnævn og voksenundervisningsnævn) foreslås  

 erstattet af et fælles folkeoplysningsudvalg, som får betydelige beføjelser.  

 Det har været magtpåliggende i forbindelse med lovforslaget at sikre, at de  

 forskellige dele af folkeoplysningen ikke isoleres.
En decentralisering og  

 lokal forankring af folkeoplysningen forudsætter, at de enkelte dele eller  

 områder af folkeoplysningen opfatter sig selv som dele af et fællesskab, dele  

 af en helhed.
En samtale på tværs af eksisterende skel, vaner og traditioner  

 vil være nødvendig for, at folkeoplysningen kan medvirke til at skabe helhed  

 og sammenhæng.
Lovforslaget fastholder stort set gældende regler for amtskommunale  

 tilskud til amtsforeninger og for tilskud til folkeuniversitetsvirksomheden.  

 For folkeuniversitetsvirksomheden tydeliggøres dog folkeuniversitetsudvalgets  

 økonomiske og faglige ansvar for den samlede virksomhed, og der indføres  

 deltagerbetaling ved kurserne.
Med enkelte forenklinger og nogle tilføjelser,  

 f.eks. tilskud til landsdækkende oplysningsforbund m.fl., fastholdes de  

 nuværende statsopgaver over for landsorganisationer m.fl. for folkeoplysende  

 virksomhed.
Folkeoplysende virksomhed Det foreliggende forslag indebærer på flere områder et brud med hidtidige  

 ordninger samt indførelse af nye og uvante begreber og formuleringer.
De nye  

 formuleringer har været nødvendige, dels fordi loven nu omfatter områder, som  

 hidtil har været uden for loven, dels fordi lovens opbygning og  

 tilskudssystem er ændret.
Nogle af disse nye begreber forklares nærmere i det  

 følgende.
Ifølge formålet skal loven sikre offentlig støtte til folkeoplysende  

 virksomhed.
Dette er den overordnede benævnelse for al den virksomhed, der  

 hører under loven.
Folkeoplysende virksomhed omfatter således bl.a. den  

 virksomhed, som finder sted i børne- og ungdomsforeninger, fritids- og  

 ungdomsklubber - hvad man i gældende lov benævner »fritidsvirksomhed for  

 børn og unge«.
Begrebet omfatter tillige gældende lovs  

 fritidsundervisning for voksne samt folkeuniversitetsvirksomhed.
 Men begrebet omfatter endvidere en række aktiviteter, som ikke har kunnet  

 modtage tilskud i henhold til fritidsundervisningsloven, men som mange  

 kommuner frivilligt har ydet tilskud til, eller som har fundet sted ved  

 dispensationer m.v. fra loven.
Dette gælder først og fremmest fritidsvirksomhed for børn og unge, men det  

 gælder tillige tilsvarende virksomhed for voksne.
Det gælder dernæst  

 heltidsundervisning, væresteder, værksteder, klubvirksomhed for voksne og  

 lignende.
Det gælder internationalt eller mellemfolkeligt arbejde samt  

 informations- og oplysningskampagner m.v.
Også 10 punkts programmets forsøgs-  

 og udviklingsarbejde har påvist behovet for en række former for  

 folkeoplysningsvirksomhed.
Det pålægges kommunalbestyrelsen og  

 folkeoplysningsudvalget at foretage den nærmere afgrænsning af den  

 virksomhed, der lokalt synes rimelig, og som er i overensstemmelse med loven.
 Folkeoplysende virksomhed kan enten være undervisning (herunder  

 studiekredse og foredragsvirksomhed) eller aktivitet.
Tilskuddet til undervisning m.v. er ifølge lovforslaget bundet til  

 nedbringelse af udgifterne til leder- og lærerløn.
Det betyder, at til timer,  

 hvor der ikke udbetales den fastsatte lærerløn, kan der ikke gives  

 undervisningstilskud.
Al anden tilskudsberettiget virksomhed benævnes aktivitet.
Denne  

 formelle opdeling vedrører tilskudsberegningen, men må ikke hindre en  

 flexibel tilrettelæggelse af virksomheden.
Der kan f.eks. tænkes en  

 situation, hvor en studiekreds kun ønsker en aflønnet lærers tilstedeværelse  

 på holdet i en del af de timer, der er sat af til virksomheden, mens gruppen  

 arbejder selv i en periode og afslutter med en udstilling eller en  

 foredragsrække.
 Lovforslaget anvender udtrykket »kreds« om en gruppe af  

 personer, der arrangerer folkeoplysende virksomhed, og som kan modtage  

 tilskud dertil.
Med udtrykket slås for det første fast, at der skal stå en gruppe  

 mennesker bag et initiativ.
Enkeltpersoner har ikke adgang til de normale  

 tilskud, men må i første omgang ansøge om støtte til nye initiativer i  

 henhold til § 4, stk.2. Viser initiativet sig at have levekraft og vække  

 interesse, må initiativtageren (enkeltpersonen) finde eller samle en gruppe  

 af mennesker, som vil være medansvarlige for initiativets fortsættelse.
Denne  

 kreds af mennesker, kan herefter søge tilskud i henhold til § 4, stk. 3, på  

 lige fod med de øvrige kredse.
Ønsket om at forankre den folkeoplysende virksomhed i en lokal kreds, som  

 har ansvar for virksomheden, er et andet væsentligt motiv for at anvende  

 udtrykket.
Folkeoplysningen hviler på lokale fællesskaber og henter sin  

 styrke derfra, og den er samtidig med til at udvikle og styrke sådanne  

 fællesskaber.
Respekten for kredsens egenart og egen forvaltning medfører  

 også, at man ønsker at fremhæve, at lovens brugere bør have mulighed for  

 aktivt at deltage i tilrettelæggelsen og udviklingen af virksomhedens indhold  

 og form, så de både får og føler et ansvar for virksomheden.
Lovforslagets administrative og økonomiske konsekvenser Finansieringen af den lokale folkeoplysningsvirksomhed er hidtil sket dels  

 gennem lovbundne kommunale og statslige tilskud i henhold til lov om  

 fritidsundervisning m.v., dels gennem frivillige kommunale tilskud, de  

 såkaldte kommunale støtteordninger eller byordninger.
I folkeoplysningsudvalgets betænkning (nr. 1164) er anført de offentlige  

 udgifter i 1987 til den lokale folkeoplysende virksomhed, som er omfattet af  

 dette lovforslag.
Disse udgifter udgør i alt ca. 1,3 milliarder kr.
Tallene  

 bygger på statsregnskabet og på materiale fra Kommunernes Landsforening.
Aktivitetstilskud til børn og unge, d.v.s. til interessegrupper,  

 ungdomsklubber samt tilskud efter de kommunale støtteordninger udgør ca. 400  

 mio kr.
Tilskuddene til voksenundervisning udgør ca. 500 mio kr. kr. og  

 lokaletilskuddene ca. 400 mio kr.
Den væsentligste del af lokaletilskuddene  

 vedrører virksomhed for børn og unge.
 Herudover afholdes der driftudgifter i forbindelse med de kommunale  

 lokaler og udendørs anlæg på ca. 1 milliard kr.
 Endelig har staten bidraget til finansieringen af  

 folkeuniversitetsvirksomhed og ydet forskellige tilskud til bl.a.  

 landsorganisationernes konsulenter, til uddannelse af ledere og lærere og til  

 forsøgs- og udviklingsarbejde.
 Forslaget betyder, at kommunerne med en enkelt undtagelse (lokalestøtte  

 til amtsforeninger) skal varetage hele den offentlige finansiering inden for  

 en kommunal rammestyring i overensstemmelse med principperne i betænkningen  

 om Kommunalt udgiftspres og styringsmuligheder ( nr. 1143 ).
 Merudgiften for kommunerne ved denne omlægning forudsættes kompenseret ved  

 forhøjelse af det generelle tilskud til kommunerne (bloktilskud).
Det forventes, at udgifterne efter lovforslaget til aktiviteter for børn  

 og unge inclusive rammen til nye aktiviteter, tværgående aktiviteter og  

 forsøg m.v. og lokaletilskud i forbindelse hermed vil være af stort set samme  

 omfang som det faktiske offentlige tilskud idag.
Det samme gælder  

 lokaletilskud til virksomhed for voksne.
Lovforslaget betyder, at der som noget nyt indføres deltagerbetaling ved  

 undervisningen af handicappede i forhold til et konkret emne.
Besparelsen ved  

 indførelsen af denne deltagerbetaling anslås til 17 mio.kr.
 Desuden forventes det, at en vis del af de udgifter, der efter gældende  

 lov afholdes til voksenundervisning, vil være udgifter, som efter  

 lovforslaget vil blive afholdt som tilskud til aktiviteter for voksne.
Med forslaget bliver det således muligt at gennemføre forløb sammensat af  

 undervisningstimer og lærerløse aktivitetstimer.
Det forventes, at sådanne  

 sammensatte forløb først og fremmest vil blive gennemført inden for de  

 manuelle fag som keramik, maling, tekstil og så videre, men det må dog også  

 forudses, at lærerløse aktivitetstimer vil vinde indpas i tilknytning til den  

 mere teoretiske undervisning, ikke mindst hvor teoretisk undervisning  

 kombineres med friere aktiviteter, studiekredse og praktiske emner.
Det må forudses, at en del af den nuværende undervisning i fremtiden til  

 blive tilrettelagt som aktivitet i tilknytning til undervisning.
Det betyder,  

 at et hold i stedet for at få tilskud til lærerløn vil få et  

 aktivitetstilskud, som kan anvendes frit inden for de rammer aktiviteten og  

 de kommunale regler for aktivitetstilskud sætter.
 Da tilskuddet pr. aktivitetstime givetvis vil være væsentligt lavere end  

 det tilsvarende undervisningstilskud, vil der opstå en besparelse.
 På den anden side må det forventes, at besparelsen vil blive reduceret,  

 som følge af at det samlede aktivitetstimetal vil blive større end nedgangen  

 i undervisningstimetallet.
 Den samlede besparelse skønnes at andrage 10 mio.kr.
 Endvidere vil den motionsgymnastik m.v., der hidtil er gennemført som  

 undervisning for fremtiden skulle gennemføres som aktivitet med mindre  

 kommunalbestyrelsen beslutter, at motionsgymnastikken m.v. fortsat skal  

 gennemføres efter reglerne om undervisning.
 Der forventes en besparelse på 64 mio.kr. ved overførelse af  

 motionsgymnastikken m.v. fra undervisning til aktivitet.
 Rammen til nye initiativer m.v. forudsættes tilvejebragt inden for de  

 eksisterende rammer gennem omprioritering.
Efter forslaget afsættes en ramme på finansloven til landsdækkende  

 folkeoplysende organisationer og andre folkeoplysende organisationer til  

 konsulentvirksomhed, medarbejderuddannelse og udviklingsarbejde.
Endvidere  

 afsættes som noget nyt en ramme på finansloven til landsdækkende  

 oplysningsforbund m.fl. til administrationsudgifter.
Folkeuniversitetsvirksomhed vil efter forslaget fortsat blive finansieret  

 gennem brugerbetaling og statslige tilskud.
Som noget nyt indføres  

 deltagerbetaling på 1/4 af udgifterne til aflønning af lærere.
Besparelsen  

 ved denne deltagerbetaling udgør 3,4 mio.kr.
Forslaget vil medføre en væsentlig lettelse i den kommunale  

 administration, der nu ikke længere skal tilgodese centralt fastsatte regler  

 og vejledninger, men kan tilrettelægges ud fra lokale behov.
Blandt andet  

 falder administrationen i forbindelse med holdoprettelser samt anvisningen af  

 lærerløn og lederhonorar bort.
 Det skønnes, at den forenklede administration vil medføre en besparelse på  

 ikke under 50 mio. kr. i kommunerne.
Endvidere vil lovforslaget medføre administrative besparelser i  

 amtskommunerne, da disse ikke længere skal være vejlednings-, godkendelses-  

 og klageinstans.
Det skønnes, at besparelsen fra amtskommunen vil andrage ca.  

 15 mio.kr.
Lovforslaget forventes at medføre administrative besparelser i  

 Kulturministeriet, Direktoratet for Folkeoplysning, Frie Grundskoler m.v.  

 svarende til 3 årsværk.
Denne besparelse er i forbindelse med regeringens  

 plan for afbureaukratisering indregnet i direktoratets budgetramme under  

 finanslovens § 21.01.03. i forslag til finanslov for finansåret 1990.
 De økonomiske konsekvenser for staten kan på årsbasis sammenfattes  

 således:
Opgørelsen, der er på helårsbasis, er baseret på FFL 1990-tal.
Uanset  

 loven forudsættes at træde i kraft 1. august 1990, forventes årets virksomhed  

 at fordele sig med halvdelen før lovens ikrafttræden og halvdelen efter.
Bemærkninger til de enkelte bestemmelser Til § 1 Lovens formålsbestemmelse udtrykker den over 100 årige gensidighed mellem  

 på den ene side den frie folkeoplysende virksomhed, som defineres alene af de  

 mennesker, der etablerer eller deltager i den, og på den anden side det  

 offentliges forpligtelse til at sørge for, at dette kan lade sig gøre ved at  

 yde tilskud m.v. uden at blande sig i indholdet.
Til § 2 Til stk. 1.
 Kommunerne har ansvaret for, at enhver aldersgruppe kan etablere og  

 deltage i den folkeoplysende virksomhed.
 Til stk. 2.
 I denne bestemmelse opregnes kommunernes forpligtelser, som bliver  

 præciseret senere i lovforslaget.
Til § 3 Til stk. 1.
 For de hernævnte områder skal kommunalbestyrelsen i sin regelfastsættelse  

 opfylde særlige betingelser, som bl.a. det lovforberedende udvalg har lagt  

 betydelig vægt på at sikre i forbindelse med lovrevisionen.
 Under 1) er det hidtidige frie initiativ, det frie emnevalg og den frie  

 dispositionsret beskrevet.
Under 2) nævnes de lige vilkår for virksomhed med samme funktion og  

 indhold.
Det nævnes endvidere, at virksomhed for børn og unge skal sikres en  

 fortrinsstilling såvel ved anvisning af lokaler som ved tilskud.
Aktiviteter,  

 som giver børn og unge mulighed for aktivt at deltage i tilrettelæggelse og  

 udvikling af aktiviteternes indhold og form, og som bygger på deres egen  

 forvaltning, bør sikres en fortrinsstilling i denne sammenhæng.
Der tænkes i  

 denne forbindelse bl.a. på unges egne organiseringer i ungdomsforeninger,  

 lokale grupper og lignende.
 Retningslinierne skal sikre tilskud til grupper med særlige behov, hvorved  

 især tænkes på tilskud til virksomhed, hvor personer med fysiske og/eller  

 psykiske handicap, herunder læseretarderede, deltager, d.v.s. den fra  

 fritidsundervisningsloven kendte hensyntagende specialundervisning.
Retningslinierne kan udformes således, at de giver mulighed for, at der  

 ydes særlig støtte til klubarbejde for svagere stillede børn og unge, eller  

 f.eks. til initiativer for unge arbejdsløse eller for pensionister.
Endvidere  

 kan der i retningslinierne udarbejdes regler, som giver mulighed for forøgede  

 tilskud til virksomhed beregnet på at løse særlige opgaver.
Indsats af denne  

 art vil ofte ske i samarbejde med andre sektorer af den kommunale  

 forvaltning.
 Med bestemmelsen under 3) sigtes også til sådanne aktiviteter, som det  

 øvrige ungdomsarbejde og forskellige ungdomsgrupper har iværksat om  

 samfundspolitiske eller mellemfolkelige spørgsmål.
 Flere af de her nævnte principper er konkretiseret i de enkelte  

 bestemmelser i loven.
 Til stk. 2.
Kommunalbestyrelsen fastsætter de nærmere regler for, hvorledes den  

 økonomiske ramme, der er afsat til hele området, skal administreres.
Denne  

 udfyldning af lovens regler er bl.a. udtryk for den enkelte kommunes politik  

 for området og de nærmere rammer for folkeoplysningsudvalgets administration.
 Til stk. 3.
 Som nævnt i de almindelige bemærkninger benyttes i denne lov ordet kreds  

 som betegnelse for de initiativtagere, der kan modtage støtte m.v. efter  

 lovens § 4, stk. 3. Kulturministeren kan foretage en nærmere afgrænsning af  

 de tilskudsberettigede kredse, herunder også, at det er en betingelse, at et  

 eventuelt overskud ved virksomhedens ophør ikke må tilfalde enkeltpersoner.
Til kapitel 3 Fordeling af tilskud Lovforslaget giver den enkelte kommune ansvaret for det samlede økonomiske  

 niveau for tilskud efter denne lov.
Til § 4 Til stk. 1.
 Kommunalbestyrelsen har rådighed over bevillingens størrelse, dog således  

 at lovens § 2 til enhver tid skal være tilgodeset.
 Til stk. 2.
 Denne bestemmelse åbner for den fornyelsesmulighed, det lovforberedende  

 forsøgs- og udviklingsarbejde har peget på.
Det pålægges her kommunerne, at også det tværgående, det nye, det uvante  

 og de samlingssteder, som ofte er grundlæggende for udviklingen af  

 folkeoplysningen, skal kunne få tilskud.
Der skal hertil afsættes mindst 5  

 pct. af den samlede beløbsramme, bortset fra lokaletilskud.
Når  

 beregningsgrundlaget således alene udgøres af tilskuddene til undervisnings-  

 og aktivitetsvirksomhed skyldes det, at et beregningsgrundlag, der medregner  

 også lokaletilskuddene, ville betyde en mærkbar skævvridning mellem  

 forskellige regioner, idet omfanget af private lokaler varierer.
 Til stk. 3.
Kommunalbestyrelsen opdeler den resterende del af beløbsrammen på de  

 nævnte hovedområder.
Hovedområderne betegner en økonomisk opdeling mellem  

 forskellige kredse, som hver især kun kan søge tilskud m.v. fra  

 »deres« område.
 Til gengæld kan man inden for såvel hovedområde 1) som hovedområde 2) søge  

 tilskud til både undervisning m.v., aktivitet og lokaler.
 Denne opdeling mellem hovedområderne 1) og 2) vil ved første budgetlægning  

 efter lovens ikrafttræden formodentlig svare til fritidsundervisningslovens  

 opdeling mellem oplysningsforbundene m.v. og foreningslivet m.v.
 Hermed bygger lovforslaget på kendte organisatoriske forhold, idet  

 opdelingen mellem 1) og 2) vedrører kredsens identitet typisk som  

 oplysningsforbund eller som forening.
 Til stk. 4.
 Kommunalbestyrelsen kan i sine regler for administration af tilskud m.v.,  

 jf. § 3 beslutte at visse dele af den enkelte beløbsramme skal afsættes til  

 særlige indsatsområder m.v., herunder til mellemkommunal refusion af  

 undervisningsudgifter, jf. § 45.
 Til stk. 5.
 De dele af beløbsrammen efter stk. 2, som folkeoplysningsudvalget vurderer  

 ikke vil kunne anvendes til nye initiativer, udviklingsarbejde og  

 samlingsteder, etc., fordeles mellem hovedområderne 1) og 2) af  

 kommunalbestyrelsen og herefter af folkeoplysningsudvalget videre til  

 kredsene.
 Til stk. 6.
 Inden for området under stk. 2 kan både enkeltpersoner og kredse være  

 tilskudsmodtagere, fordi der her oftest er tale om førstegangsinitiativtagere  

 eller virksomhed af eksperimenterende karakter.
Det er derimod i overensstemmelse med folkeoplysningens tradition og en  

 garanti for initiativets lødighed, at en kreds af personer ansvarligt bakker  

 den øvrige kendte folkeoplysningsvirksomhed op, jf. sidste punktum.
Se  

 endvidere bemærkningerne til § 3, stk. 3.
Til kapitel 4 og 5 Tilskud til undervisning m.v. og til aktiviteter Tilskud til folkeoplysende virksomhed gives som tilskud til undervisning  

 m.v. eller til aktiviteter.
 Lovforslaget bygger på de fra fritidsundervisningsloven kendte opdelinger  

 mellem oplysningsforbund m.fl. og foreningslivet, især derved, at  

 kommunalbestyrelsen foretager en hovedopdeling af beløbsrammen for de to  

 områder, jf. også bemærkningerne til § 4.
 Hovedformålet er at sikre en vis økonomisk og organisatorisk  

 genkendelighed for områderne, således som de historisk har udviklet sig.
Lovforslaget tilskynder samtidig til en højere grad af egen forvaltning og  

 flexibilitet for den enkelte kreds inden for hovedområderne.
Som noget nyt  

 kan man frit kombinere de kendte tilrettelæggelsesformer, bestemme antallet  

 af deltagere på det enkelte hold m.v., og man kan søge aktivitetstilskud,  

 afhængigt af kommunalbestyrelsens bestemmelse herom, dog inden for  

 beløbsrammen for det hovedområde, man »hører til«.
 Endelig tilgodeses flexibiliteten i den enkelte kreds' tilrettelæggelse af  

 virksomheden derved, at man dels kan få tilskud til aktivitet i tilknytning  

 til undervisningen og eventuelt til andre aktiviteter, dels i løbet af  

 tilskudsperioden uden særskilt godkendelse kan anvende dele af tilskud, der  

 er ydet til undervisning m.v., til aktivitet i tilknytning til undervisningen  

 efter de regler, kommunalbestyrelsen fastsætter herom jf. bemærkningerne  

 nedenfor.
 Aktivitetstilskud kan altid frit anvendes til undervisning m.v. efter  

 reglerne herom, gældende regler om aflønning af undervisere m.v.
 Disposisitionsfriheden gælder således både for anvendelse af beløbsrammen  

 for område 1) og rammen for område 2), men er som nævnt især banebrydende for  

 område 1).
Tilskud til undervisning er bundet til nedbringelse af udgifterne til  

 leder- og lærerløn, og er således betinget af, at sådanne udgifter er afholdt  

 til de fastlagte satser.
Lærerløse timer og anden virksomhed uden en lønnet  

 lærer kan eventuelt søge om tilskud som aktivitet, herunder som aktivitet i  

 tilknytning til undervisningen m.v.
Til forskel fra undervisning m.v. i lovens forstand er tilskuddet til  

 aktivitet ikke bundet til bestemte udgiftsformer som f.eks. løn.
Et  

 aktivitetstilskud kan anvendes frit, det vil sige også til materiale eller  

 lignende og til vederlæggelse, der ikke er bundet til bestemte satser.
 Aktivitetstilskuddet vil kunne gradueres alt efter hvilken aktivitet, der  

 støttes.
Til kapitel 4 Tilskud til undervisning m.v.
Forslaget indebærer en afbureaukratisering på undervisningsområdet, idet  

 mange centralt fastlagte detailbestemmelser i lov om fritidsundervisning om  

 de enkelte tilrettelæggelsesformer bortfalder.
Samtidigt indebærer forslaget,  

 at alle kredse kan få tilskud til undervisning m.v.
Til § 5 Til stk. 1.
 Undervisning for personer under 18 år hører under ungdomsskolen, jf.  

 forslag til lov om ungdomsskoler, produktionsskoler og daghøjskoler.
Undervisning m.v. efter denne lov kan tilbydes og gennemføres i et  

 samarbejde med ungdomsskolen, eller den enkelte kreds kan vælge at lade  

 personer under 18 år følge undervisningen m.v.
Personer under 18 år indgår  

 ikke i tilskudsgrundlaget.
 Til stk. 2.
 Bestemmelsen fastsætter, at det er en tilskudsbetingelse, at der udbetales  

 løn m.v. i overensstemmelse med de regler, der udarbejdes efter § 42, og at  

 der ikke, f.eks. gennem forøget deltagerbetaling, vil kunne ydes løn m.v.  

 herudover.
 Til stk. 3.
Der skal ydes tilskud til aktivitet i tilknytning til undervisning, f.eks.  

 lærerløse timer.
Der er imidlertid intet fastsat om tilskuddets størrelse og  

 beregning, og det står derfor kommunalbestyrelsen helt frit, om man vil yde  

 tilskud med en vis mindre brøkdel af tilskuddet til undervisning eller på  

 anden måde, f.eks. nærmere angivne beløb.
 Når aktivtet i tilknytning til undervisning er omtalt i lovens kapitel 4  

 om undervisning og ikke (alene) i kapitel 5 om aktivitet skyldes det, at  

 muligheden for at konvertere et undervisningstilskud til et tilskud til  

 aktivitet vil være særlig aktuel og umiddelbart kan finde sted på dette  

 område.
 Til stk. 4.
 Formelt kompetencegivende undervisning hører under anden lovgivning, hvor  

 deltagerne ønsker og accepterer en udefra kommende bestemmelse af  

 undervisningsforløb m.v.
Til § 6 Ansøgning om tilskud til undervisning m.v. indgives til  

 folkeoplysningsudvalget inden en vis frist, således at udvalget kan bedømme  

 de samlede tilskudsønsker.
Udvalget har samtidig myndighed til at nedsætte  

 det budgetterede deltagertimetal, såfremt det skønnes urealistisk sammenholdt  

 med seneste års deltagertimetal.
Tilskudsberegningsenheden er  

 deltagertimetal, herunder særskilte oplysninger om deltagertimetal ved  

 undervisning m.v. af deltagere med handicap i relation til undervisningen i  

 et konkret emne.
Til § 7 Til stk. 1.
 Den beløbsramme, der er til rådighed til undervisning m.v., skal fordeles  

 forholdsmæssigt til de enkelte kredse på grundlag af de af  

 folkeoplysningsudvalget godkendte deltagertimetal.
 Til stk. 2.
Personer med handicap i forhold til et konkret emne skal fremover deltage  

 i betalingen af lærerløn m.v.
Da undervisning tilrettelagt for denne  

 persongruppe fordrer små hold, skal denne personkreds tælle 3-dobbelt ved  

 tilskudsberegningen, hvorved deltagerens egen betaling kommer til at svare  

 til udgifterne for deltagere i den øvrige undervisning m.v.
 Til stk. 3.
Det er nødvendigt med forudbetaling af det offentlige tilskud af hensyn  

 til kredsens mulighed for at disponere bl.a. lønudbetalinger til lærere og  

 ledere.
Samtidig vil kommunens risiko for midlernes forvaltning mindskes ved  

 ratevis udbetaling.
Til § 8 Denne egen forvaltning indebærer både frihed til at tilrettelægge sin  

 virksomhed, frihed for deltagerne til at ændre virksomheden undervejs samt  

 ansvar for ansættelsesforhold og andre økonomiske dispositioner inden for  

 tilsagnsrammen, herunder fastsættelse af forskellige holdstørrelser og  

 deltagerbetaling.
Til § 9 Det samlede offentlige tilskud til den enkelte kreds' undervisning m.v.  

 kan ikke overstige 2/3 af udgifterne til aflønning m.v., med mindre der er  

 tale om undervisning for deltagere med handicap, eller kommunalbestyrelsen  

 har besluttet at yde særlige tilskud efter §§ 10 og 11. Den enkelte kreds kan  

 ikke få større tilskud end det tilskudstilsagn, som er beregnet i henhold til  

 § 7.
Til § 10 Kommunalbestyrelsen fastsætter i sine regler, jf. § 3 i hvilket omfang den  

 ønsker at yde et ekstraordinært tilskud f.eks. for at nedsætte betalingen for  

 eller helt fritage særlige grupper for betaling.
Der vil typisk være tale om  

 pensionister, efterlønsmodtagere og dagpengemodtagere.
Tilskuddet skal i  

 givet fald ydes til alle initiativtagere i kommunen på samme vilkår.
Til § 11 Her tænkes bl.a. på instrumentalundervisning, som efter  

 fritidsundervisningslovens regler kan have hold på 4 deltagere og på de  

 særlige forhold i små ø-samfund m.v.
Til § 12 Til stk. 1.
 Kravet om regnskabsaflæggelse skal muliggøre kontrollen af kravet om  

 aflønning m.v. af ledere og lærere samt om det offentliges andel heraf.
 Til stk. 2.
Udbetalte tilskud, der ikke er anvendt i overensstemmelse med denne lovs  

 regler og de regler, kommunalbestyrelsen har fastsat i henhold til § 3, skal  

 tilbagebetales.
Det skal i den forbindelse nævnes, at deltagertimetallet  

 alene er beregningsgrundlag for tilsagnets størrelse og ikke en betingelse  

 for tilskuddets anvendelse.
 Til stk. 3.
 Kulturministeren bemyndiges til at fastsætte overordnede regler for  

 regnskabsaflæggelsen, som kan konkretiseres, afhængigt af den enkelte  

 kommunes vurdering af behovet for enkel administration.
Til § 13 Bestemmelsen bemyndiger kulturministeren til at fastsætte nærmere regler  

 om tilskud til undervisning m.v., til at fastsætte regler om krav til  

 gennemsnitligt deltagerantal på holdene og til, som hidtil, at kunne  

 fastsætte begrænsninger i emnekredsen.
Det er ikke tanken, at der skal ske en væsentlig ændring i forhold til  

 cirkulære af 22. september 1973 om afgrænsning i emnekredsen for  

 fritidsundervisning for voksne.
I overensstemmelse med den holdning, der er  

 blevet givet udtryk for i det lovforberedende udvalg, er det hensigten at  

 fastsætte, at motionsgymnastik, herunder yoga og afspænding ikke kan tilbydes  

 som undervisning.
Der skal dog samtidig åbnes mulighed for, at den enkelte  

 kommunalbestyrelse kan beslutte, at en eller flere af de af ministeren  

 fastsatte begrænsninger ophæves.
Til kapitel 5 Tilskud til aktiviteter Der påhviler kommunen en pligt til at yde tilskud til aktiviteter for børn  

 og unge under 25 år.
Bestemmelsen følger dermed de kommunale støtteordninger,  

 som hovedparten af kommuner allerede frivilligt har indført.
Men der  

 fastlægges ikke bestemte satser for sådanne tilskud.
Som i de kommunale støtteordninger vil der kunne fastlægges forskellige  

 satser for denne støtte alt efter aktivitetens indhold og funktion.
Dette  

 giver mulighed for at opretholde det gældende tilskudsniveau til fritids- og  

 ungdomsklubber og tilsvarende arbejde.
Det skulle også give mulighed for, at  

 klubarbejde for børn og unge mere smidigt vil kunne indpasses i kommunens  

 samlede tilskudspolitik.
Iøvrigt henvises til betænkning nr. 1088 om  

 klubvirksomhed.
Til § 14 Forpligtelsen til at give tilskud til aktiviteter for børn og unge gælder  

 det i omfang, personer under 25 år deltager i aktiviteten.
Til § 15 Til stk. 2.
 Kommunalbestyrelsen fastsætter regler, jf. § 3, om, hvorledes virksomheden  

 skal dokumenteres, således at bl.a. kravet om ligebehandling af virksomhed  

 med samme funktion og indhold sikres.
 Til stk. 3.
 Kommunalbestyrelsen fastsætter regler, jf. § 3, om, hvorledes man bl.a.  

 ved forhøjet tilskud skal tilgodese f.eks. ungdoms- og fritidsklubber eller  

 særlige grupper af unge.
 Til stk. 4.
For mange kredse vil det være nødvendigt med forudbetaling.
Samtidig vil  

 en ratevis forudbetaling mindske kommunens risiko.
Til § 16 Bestemmelsen pointerer den ret til egen forvaltning af tilskud og af  

 tilrettelæggelsen af den folkeoplysende virksomhed, som også fremgår af  

 lovens krav til den enkelte kommunes regler, jf. § 3.
Til § 17 Til stk. 1.
Tilskudsmodtagerne forpligtes til at aflægge regnskab for anvendelsen af  

 tilskuddet og skal samtidig dokumentere, at der også på dette område finder  

 en egenbetaling sted.
Loven stiller ikke særlige krav til størrelsen af denne  

 egenbetaling.
 Dokumentation, der vedrører foreningsmedlemmer, kan ikke afkræves i en  

 form, der oplyser medlemmets identitet, fx. navn, adresse, fødselsdato,  

 cpr-nummer, da dette ville betyde en registrering af foreningsmedlemmer.
 Til stk. 2.
 Det endelige tilskud beregnes ud fra regnskab og dokumenteret faktisk  

 virksomhed sammenholdt med de ratevise acontoudbetalinger, men kan aldrig  

 overstige tilskudstilsagnet, jf. § 15.
 Til stk. 3.
 Der er pligt til at tilbagebetale acontotilskud, der ikke er anvendt i  

 overensstemmelse med loven eller de regler, kommunalbestyrelsen har fastsat i  

 henhold til § 3 samt i overensstemmelse med de antagelser om virksomhedens  

 omfang, der lå til grund for beregningen af tilskudstilsagnet.
 Til stk. 4.
 Kulturministeren er bemyndiget til at fastsætte overordnede regler om  

 regnskabsaflæggelse som kan udfyldes af den enkelte kommunalbestyrelse.  

 Hensigten hermed er at fastsætte regler, som medfører et minimum af offentlig  

 administration.
Til § 18 Kommunalbestyrelsen kan yde tilskud til aktiviter for voksne.  

 Kommunalbestyrelsen fastsætter regler for tilskud til aktiviteter for voksne,  

 jf. § 3, stk. 2, såfremt man beslutter at yde tilskud.
Kommunalbestyrelsen  

 kan herunder bestemme, at visse former for aktiviteter ikke kan få tilskud,  

 men f.eks. alene skal have adgang til lokaleanvisning.
Til § 19 Bestemmelsen giver mulighed for, at et tilskud modtaget til aktiviteter  

 kan bruges til undervisningstilskud, jf. indledende bemærkninger til kapitel  

 4 og 5.
Til § 20 Bestemmelsen svarer til bestemmelsen i § 13 om undervisning m.v.
Til kapitel 6 Lokaler og udendørs anlæg Bestemmelserne om lokaler og udendørs anlæg og tilskud til driftsudgifter  

 i forbindelse med private haller, andre lokaler og lejrpladser er samlet i  

 kapitel 6.
 I bestemmelserne fastholdes og videreføres de fra  

 fritidsundervisningsloven kendte hovedprincipper for lokalestøtte, anvisning  

 og tilskud.
 Lovforslagets bestemmelser om anvisning af lokaler og udendørs anlæg  

 omfatter al virksomhed inden for loven, og de omfatter alle aldersgrupper.  

 Lovforslagets bestemmelser om tilskud til private haller, andre lokaler og  

 lejrpladser i forbindelse med aktiviteter for børn og unge under 25 år  

 indebærer dog en forbedring af tilskuddet, da der påtænkes en forhøjelse af  

 det maksimum for de driftsudgifter, til hvilke kommunalbestyrelsen er  

 forpligtet at yde tilskud.
 Endvidere skal der efter lovforslagets bestemmelser anvises lokaler og  

 udendørs anlæg ikke blot til undervisning, men også til aktiviteter for  

 voksne, og der åbnes mulighed for lokaletilskud til aktiviteter for voksne.
Anvisning Til § 21 Til stk. 1. og stk. 2.
Anvisningsforpligtelsen omfatter alle virksomhedsformer inden for lovens  

 område.
Der skal således også anvises ledige lokaler og udendørs anlæg til  

 aktiviteter for voksne, uanset om disse aktiviteter modtager tilskud.
Kun virksomhed, der efter sit indhold er omfattet af kapitel 4  

 Undervisning m.v. eller kapitel 5 Aktiviteter, er omfattet af  

 anvisningsforpligtelsen.
Men det er ikke en betingelse for at få anvist  

 lokaler og udendørs anlæg, at der ydes tilskud efter kapitel 4 eller 5.
 Anvisningsforpligtelsen omfatter efter lovforslaget kun offentlige lokaler  

 og udendørs anlæg tilhørende kommunen, amtskommunen eller staten.  

 Amtskommunale og statslige lokaler og udendørs anlæg skal være beliggende i  

 kommunen.
Anvisningsforpligtelsen omfatter kun eksisterende lokaler og udendørs  

 anlæg.
Kommunale lokaler og udendørs anlæg skal anvises før henholdsvis  

 amtskommunale og statslige.
Som hidtil afholder kommunen eventuelle udgifter  

 til lys, varme og rengøring i forbindelse med de amtskommunale og statslige  

 lokaler og udendørs anlæg, jf. § 22, stk. 2.
 Lokaler og udendørs anlæg skal kun anvises, når de er ledige, det vil  

 sige, når kommunen, amtskommunen eller staten ikke selv bruger dem eller i  

 øvrigt har disponeret til anden side.
 Lovforslagets bestemmelser om, at offentlige lokaler og udendørs anlæg  

 skal anvises til virksomhed inden for denne lovs område, må, for at kunne  

 gennemføres efter deres hensigt, forudsætte, at kommuner, amtskommuner og  

 staten ikke kan disponere i form af udlejning af lokaler og udendørs anlæg  

 til virksomhed inden for lovens område, jf. også § 23, hvorefter der alene  

 ydes tilskud til driftsudgifter i forbindelse med egne eller lejede private  

 haller, andre lokaler og lejrpladser.
 I forbindelse med anvisning af lokaler og udendørs anlæg må der også tages  

 hensyn til om de er egnede, herunder at de ligger i en rimelig nærhed i  

 forhold til deltagerne.
 Til stk. 3.
 Som udgangspunkt har børn og unge fortrinsstilling, men når det fx. drejer  

 sig om handicapvenlige lokaler, kan voksne gå forud for børn og unge.
Til § 22 Til stk. 1.
Den vederlagsfri anvisning af lokaler og udendørs anlæg omfatter som  

 hidtil også de fornødne birum samt lys, varme, bad, rengøring, inventar og  

 undervisningsmateriel.
I forhold til gældende lov kan brugerne ikke længere  

 forlange skolebetjentbistand stillet til rådighed.
Kræver ejeren af  

 lokalerne, at skolebetjenten eller andet opsyn medvirker, kan der ikke kræves  

 betaling herfor.
 Til stk. 2.
 Bestemmelsen svarer til gældende regler.
 Til stk.3.
Lokaler og udendørs anlæg, der stilles til rådighed, skal kunne fungere på  

 samme måde, som når de iøvrigt anvendes.
Dette gælder også det udstyr,  

 herunder inventar og undevisningsmateriel, som de er forsynet med.
Der kan på  

 den anden side ikke stilles krav om særlig indretning eller særligt udstyr  

 til lokaler og udendørs anlæg, fordi de er blevet anvist til den  

 folkeoplysende virksomhed.
 Til stk. 4.
Der kan som udgangspunkt ikke tages betaling for anviste lokaler og  

 udendørs anlæg.
Her er der dog skabt mulighed for, at der kan opkræves et  

 gebyr for brug af offentlige lokaler m.v. med det formål at kunne nedbringe  

 driftsudgifterne ved brug af private lokaler.
En sådan udligningsordning, der  

 fungerer i et lukket kredsløb inden for hvert af de i § 4, stk. 3, nævnte  

 hovedområder, vil kunne medvirke til at stille brugere af offentlige lokaler  

 m.v. og af private haller og andre lokaler mere lige i økonomisk henseende.
Tilskud Til § 23 Til stk. 1.
 Med bestemmelsen videreføres gældende lovs princip om, at der er frit  

 lokalevalg i forbindelse med aktiviteter for børn og unge, jf. dog stk. 2 om  

 tilskud til nye haller.
 Til stk. 2.
Denne bestemmelse indebærer en begrænsning af tilskudsforpligtelsen efter  

 stk. 1. Kommunen kan efter denne bestemmelse undlade at yde tilskud til  

 haller opført efter lovens ikrafttræden, til nye lejemål vedrørende haller  

 eller til andre tilsvarende væsentlige forøgelser af tilskudsgrundlaget for  

 bestående haller.
Bestemmelsen omfatter bl.a. idrætshaller, svømmehaller,  

 skøjtehaller, ridehaller og squashbaner.
Kommunen kan også vælge at udskyde  

 sin tilskudsforpligtelse i ovennævnte tilfælde, indtil der kan skabes plads  

 på kommunens budget.
Til § 24 Bestemmelsen, der svarer til de gældende regler, medfører, at der skal  

 ydes tilskud efter § 23, stk. 1., selvom de private haller, andre lokaler og  

 lejrpladser ikke ligger i kommunen.
Den kreds, der søger tilskud, skal  

 selvsagt have hjemsted eller på anden måde hovedtilknytning til den  

 pågældende kommune.
Til § 25 Til stk. 1.
Udgangspunktet for ydelse af tilskud er efter lovforslaget  

 driftsudgifterne i forbindelse med anvendelsen af private haller, andre  

 lokaler og lejrpladser.
Kredsene må kunne dokumentere udgifterne.
En nærmere  

 afgrænsning af de tilskudsberettigede driftsudgifter vil kunne fastlægges i  

 kommunernes retningslinier.
 Til stk. 2.
Kulturministeren kan fastsætte et maksimum for det lovbundne  

 lokaletilskud.
Det vil være naturligt, om der fastsættes et maksimum for  

 idrætshaller m.v. og et andet maksimum for andre lokaler og lejrpladser.
 Til stk. 3.
 Med denne bestemmelse opretholdes den gældende aftrapningsordning, så at  

 en forholdsmæssig nedsættelse af lokaletilskuddet under hensyn til antal  

 deltagere over 25 år kun foretages, hvis denne udgør mindst 10 pct.
Til § 26 Bestemmelserne bevarer den hidtidige mulighed for kommunalbestyrelsen for  

 at reducere tilskuddet, hvis udgiften forekommer urimelig høj.
Til § 27 Efter denne bestemmelse yder kommunalbestyrelsen tilskud til kredsens egne  

 eller lejede private haller og andre private lokaler til undervisning m.v.  

 for personer over 18 år, jf. § 5. Der er dog kun en forpligtelse til at yde  

 tilskud, hvis det ikke har været muligt at anvise egnede offentlige lokaler.  

 Kommunalbestyrelsen fastsætter reglerne for tilskudsordningen.
Til § 28 Med denne bestemmelse åbnes der mulighed for, at kommunalbestyrelsen kan  

 yde tilskud til driftsudgifter i forbindelse med kredsens egne eller lejede  

 private lokaler til personer over 25 år.
Kommunalbestyrelsen fastsætter selv  

 reglerne for tilskudsordningen.
Til § 29 Bestemmelsen er foreslået af hensyn til den kommunale budgetlægning.
Til kapitel 7 Administration Administrationsreglerne skal ses i nøje sammenhæng med det øvrige  

 lovforslag.
Folkeoplysningsudvalget er derfor tillagt betydelig kompetence i  

 overensstemmelse med lovens hovedsigte, som samtidig med indførelsen af  

 kommunal rammestyring vil fremhæve de initiativtagende kredses egen  

 forvaltning.
Til § 30 Bestemmelsen svarer til gældende regler i skolestyrelseslovens § 1.
Til § 31 Til stk. 1.
Folkeoplysningsudvalgets størrelse må kunne variere efter ønske i den  

 enkelte kommune.
Repræsentanter for de i § 4, stk. 3, nævnte hovedområder bør  

 udvælges således, at udvalgets faglige erfaringer bliver bredest mulige.  

 Herunder bør den eller de lokale handicaporganisationer altid have tilbud om  

 en plads i udvalget.
 Til stk. 2.
 Her tænkes især på Københavns og Århus kommuner.
Til § 32 Til stk. 1.
Kommunalbestyrelsen fastsætter de generelle regler om tilskud og  

 lokaleanvisning.
Da folkeoplysningsudvalget skal administrere disse regler,  

 er det hensigtsmæssigt, at udvalget får lejlighed til at udtale sig herom.
 Til stk. 2.
 Det er kommunalbestyrelsen, der fastsætter den samlede økonomiske ramme  

 til området og fordeler den på hovedområderne m.v., og  

 folkeoplysningsudvalget er forpligtet til at udarbejde et beslutningsgrundlag  

 herfor.
 Til stk. 3 og 4.
 De mennesker, sagen vedrører, har ansvaret for afgrænsningen i hver enkelt  

 kommune både for så vidt angår afgrænsning af kredsene efter § 4, stk. 3, og  

 for så vidt angår tvivlsmæssige spørgsmål om afgrænsning af virksomheden.
 Til stk. 5 og 6.
 Efter bestemmelserne afgiver folkeoplysningsudvalget udtalelse til  

 kommunalbestyrelsen om eventuel opkrævning af gebyr for brug af anviste  

 lokaler og udendørs anlæg og om nedsættelse af lokaletilskud.
Til § 33 Til stk. 2.
Efter bestemmelsen påhviler ansvaret for information om  

 folkeoplysningsmulighederne i kommunen folkeoplysningsudvalget.
Udvalget får  

 endvidere ansvaret for udarbejdelse af oversigter over offentlige lokaler i  

 overensstemmelse med § 21. Udvalget har ansvaret for rådgivning, vejledning  

 og administrativ hjælp til mindre og nye kredse, samt til grupper med særlige  

 behov.
 Til stk. 3.
Bestemmelsen svarer stort set til § 31 i gældende styrelseslov, men  

 koncentreres om aktiviteter for børn og unge.
Loven handler om støtte til den  

 frie, d.v.s. ikke offentlige, folkeoplysende virksomhed.
Kommunalbestyrelsen  

 må ikke i sin tilskudspolitik vanskeliggøre det frie, folkeoplysende arbejde.  

 Samtidig kan der dog være behov for offentlige initiativer vedrørende børn og  

 unge, når de folkeoplysende kredse ikke ønsker eller magter opgaverne.
Til § 34 Folkeoplysningsudvalget kan indstille til kommunalbestyrelsen om at  

 nedsætte underudvalg.
Afhængigt af folkeoplysningsudvalgets størrelse m.v.  

 kan det være hensigtsmæssigt at udpege personer uden for udvalgets  

 medlemskreds til sådanne underudvalg.
Til § 35 Til stk. 1.
Kulturministeren kan fastsætte regler om valg til folkeoplysningsudvalget,  

 om dets nedsættelse og sammensætning.
Folkeoplysningsudvalgets sammensætning  

 og beføjelser på området fastsættes i en vedtægt, der vedtages af  

 kommunalbestyrelsen.
Det forudsættes, at områderne som udgangspunkt selv står  

 for udpegningen af deres repræsentanter i udvalget.
 Til stk. 2 og 3.
 Efter ændringen af de kommunale styrelseslove ved lov nr. 729 af 2.  

 december 1989, hvorved der blev skabt mulighed for, at en kommunalbestyrelse  

 kan vælge en fast vederlagsordning i stedet for mødediæter, vil et  

 kommunalbestyrelsesmedlem, hvor kommunalbestyrelsen har truffet beslutning om  

 vederlæggelse efter § 16a i lov om kommunernes styrelse, ikke kunne modtage  

 diæter fra kommunens kasse.
Til § 36 Til stk. 1.
 Efter bestemmelsen kan klage over afgørelser truffet af  

 folkeoplysningsudvalget vedrørende virksomhed efter denne lov indbringes for  

 kommunalbestyrelsen.
 Til stk. 2.
Ministerens bemyndigelse til at fastsætte regler om, at visse afgørelser  

 kan indbringes for ministeren, vil eventuelt blive anvendt for så vidt angår  

 lønspørgsmål.
Lovligheden af kommunalbestyrelsens afgørelser kan indbringes  

 for tilsynsrådet.
Til kapitel 8 Amtskommunale opgaver Bestemmelsen i § 37 tilsigter at videreføre gældende lovs forpligtelse for  

 amtsrådene til at anvise lokaler og udendørs anlæg og yde lokaletilskud til  

 foreningsarbejde for børn og unge på amtsplan.
Der henvises til  

 bemærkningerne til §§ 21-29 om lokaletilskud.
En del amtskommuner har ud over disse lovbestemte forpligtelser efter egen  

 beslutning indført tilskud til amtsforeningers virksomhed.
Sådanne tilskud,  

 som er af stor værdi for arbejdet, forudsættes fortsat ydet på frivillig  

 basis.
Til kapitel 9 Folkeuniversitetsvirksomhed Dette kapitel er i det væsentlige en videreførelse af bestemmelserne om  

 folkeuniversitetsvirksomhed i gældende lov.
Til § 38 Bestemmelsen markerer folkeuniversitetsudvalgets ansvar og afgrænsningen  

 af området samt forudsætter en tæt sammenhæng og et tæt samarbejde med  

 forskningsverdenen.
Til § 39 Til stk. 1.
Efter fritidsundervisningsloven er statens tilskud til lærerløn og  

 foredragshonorar lovbundent, mens tilskuddet til administrationsudgifterne er  

 rammebelagt.
Efter bestemmelsen fastsættes på finansloven en beløbsramme for  

 størrelsen af statens årlige tilskud til den samlede  

 folkeuniversitetsvirksomhed.
Rejseudgifter til lærere og foredragsholdere  

 godtgøres efter de for statens tjenestemænd gældende regler.
 Til stk. 2.
Med denne bestemmelse indføres deltagerbetaling til lærerløn m.v. ved  

 universitetskurserne.
Da lærerlønsudgifterne er større ved  

 folkeuniversitetsvirksomheden end ved den øvrige almene undervisning stilles  

 kun krav om deltagerbidrag på mindst 1/4 af udgifterne.
Der betales fortsat  

 mindst 1/3 af lønudgifterne til forelæsere.
Til § 40 Til stk. 1.
Bestemmelsen svarer til de hidtil gældende regler, men det præciseres, at  

 udvalget nu har det overordnede økonomiske og faglige ansvar for den samlede  

 virksomhed.
Dette indebærer bl.a., at folkeuniversitetsudvalget skal beslutte  

 den overordnede økonomiske politik på området, herunder statstilskuddets  

 fordeling og skal påse, at kravene til undervisningens indholdsmæssige niveau  

 og til lærerkvalifikationer opfyldes.
Udvalget kan i den forbindelse stille  

 krav til vedtægter m.v. for de enheder til hvilke statstilskuddet fordeles.
 Til stk. 2.
 Der vil som hidtil med kulturministerens godkendelse være mulighed for at  

 ansætte en studierektor ved den samlede folkeuniversitetsvirksomhed.
Til § 41 Til stk. 1.
 Bestemmelsen svarer til fritidsundervisningslovens regler og hænger bl.a.  

 også sammen med, at folkeuniversitetsvirksomhed er med til at løse  

 universiteternes forpligtelser efter styrelseslovens § 1 til at formidle  

 forskningsarbejdet til offentligheden.
 Til stk. 2.
 Denne forpligtelse er altså sekundær, men herefter ligestillet med anden  

 folkeoplysende undervisning m.v. efter denne lov.
Til kapitel 10 Løn Til § 42 Bestemmelsen angår undervisning m. v. inden for to områder:
1) Undervisning, foredragsvirksomhed og studiekredse for voksne (ledere og  

 lærere) 2) Folkeuniversitetet (foredragsholdere og kursuslærere, samt  

 landssekretariatets leder) For så vidt angår undervisningsvirksomhed m.v. forudsættes det i  

 lovforslaget, at der - foruden de til området knyttede lærere - skal ansættes  

 en leder, men man har herudover ikke på forhånd bundet sig til bestemmelser  

 om ledelsens nærmere udformning og omfang herunder om eventuel ansættelse af  

 medhjælpere for lederen, eller til i hvilke former de nærmere løn-og  

 ansættelsesvilkår skal udformes.
For så vidt angår folkeuniversitetsvirksomhed påtænkes for forelæsere og  

 undervisere udarbejdet nærmere regler, der viderefører den ordning, der nu  

 følger af cirkulære af 1. september 1989 om lønninger m. v. til  

 Folkeuniversitetets forelæsere og undervisere.
Tilsvarende vil den hidtil  

 gældende ordning for studierektoren som leder af landssekretariatet blive  

 videreført uændret.
 Der kan endvidere udarbejdes regler for andre grupper, bl.a. ledere og  

 medarbejdere i klubber for børn og unge.
Til kapitel 11 Statstilskud Overgangen fra statsrefusion til bloktilskud og fra regelstyring med høj  

 grad af lovbundne tilskud til kommunal rammestyring medfører også ændring af  

 statsopgaverne med hovedvægten på service overfor regering, folketing og  

 enkeltpersoner.
Til § 43 Det er hensigten, at områdets organisationer, store som små, selv skal  

 vurdere anvendelsen af offentlige tilskud til administration, til  

 udviklingsarbejde og til medarbejderuddannelse.
Det vil herefter også være  

 organisationerne, der forestår leder- og læreruddannelsen.
Dette er i  

 overensstemmelse med, at den enkelte kreds selv, og på eget ansvar, vælger og  

 vurderer både ledere og lærere.
Til disse organisationer m.v. hører bl.a.  

 også De Samvirkende Invalideorganisationer, som herefter selv får mulighed  

 for at forvalte bl.a. midler til tolke og til specielle lærerkurser m.v.
For  

 så vidt angår de mindre organisationer og enkeltstående kredse er det tanken  

 at lade Dansk Folkeoplysnings Samråd administrere disse tilskud.
 Det vil i forbindelse med medarbejderuddannelse m.v. fortsat ofte være  

 hensigtsmæssigt, at dette arbejde udføres i samarbejde med de  

 voksenpædagogiske centre.
 Tilskuddet til de landsdækkende oplysningsforbund og andre  

 sammenslutninger med oplysningsarbejde for voksne som hovedformål skal delvis  

 modsvare de forventede tilskud fra tips og lottoloven, som foreningslivets  

 organisationer modtager.
Til § 44 Lovforslaget indebærer, at der i hver enkelt kommune afsættes midler til  

 udviklingsarbejde, jf. § 4, stk. 2. Det vil dog samtidig være nødvendigt, at  

 Kulturministeriet kan yde økonomisk støtte til udviklingsarbejde, bl.a. af  

 tværkommunal eller tværsektorial karakter.
Endvidere, at ministeriet kan  

 støtte og iværksætte undersøgelser på særlige områder eller af landsdækkende  

 karakter samt afholde eller yde tilskud til særlige konferencer m.m.
 Det særlige finanslovstilskud til forsøgs- og udviklingsarbejde omfatter  

 også udvikling af særlige undervisningsmaterialer i forbindelse med  

 undervisning, hvor handicappede deltager, samt tilskud til udvikling af  

 folkeoplysende organisationers og tilsvarende kredses mellemfolkelige  

 arbejde.
Til kapitel 12 Andre bestemmelser Til § 45 En ordning, der sikrer, at kommunegrænser ikke forhindrer deltagelse i  

 folkeoplysende arbejde, er fortsat nødvendig.
 De hidtil gældende regler om, at den kommune, hvor kredsen har hjemsted,  

 kan kræve godtgørelse af undervisningsudgifter fra deltagernes  

 hjemstedskommuner, gentages derfor i loven.
 En deltager anses normalt for hjemmehørende i den kommune, hvor  

 vedkommende er tilmeldt folkeregistret.
Mange kommuner har allerede indgået aftale om godtgørelsens omfang, og det  

 forudsættes også fortsat at ske.
De regler, der efter bemyndigelse kan  

 fastsættes af ministeren tænkes alene at omfatte de tilfælde, hvor de  

 involverede kommuner ikke har aftalt andet.
 Det er ikke en betingelse for deltagelse i undervisning m.v. efter denne  

 lov, at der er mulighed for refusion, hvilket bl.a. har betydning i relation  

 til herboende grønlændere og færinger.
Til § 46 Bestemmelsen svarer til den gældende bestemmelse i skolestyrelseslovens §  

 81.
Til § 47 Ønsket om en fortsat eksperimentering og udvikling medfører, at der er  

 behov for at kunne fravige bestemmelserne i denne lov.
I det omfang en  

 dispensationsansøgning berører kommunalbestyrelsens kompetence, skal  

 kommunalbestyrelsen høres.
Til kapitel 13 Ikrafttræden m.v.
Til § 48 Ifølge aftalen mellem regeringen og Kommunernes Landsforening skal loven  

 træde i kraft den 1. august 1990.
Til § 49 Fritidsundervisningslovens bestemmelser foreslås ophævet i sin helhed,  

 idet reglerne om ungdomsskolen skal afløses af bestemmelserne i det samtidig  

 fremsatte forslag til lov om ungdomsskoler, produktionsskoler og  

 daghøjskoler.
 For at give den nødvendige tid til overvejelser om ungdomskostskolernes  

 fremtidige status foreslås det, at ophævelsen af fritidsundervisningslovens  

 bestemmelser om ungdomskostskoler først sker med virkning fra den 1. august  

 1991, jf. bemærkningerne til kapitel 1 i forslag til lov om ungdomsskoler,  

 produktionsskoler og daghøjskoler.
Til § 50 En lang række af bestemmelserne i lov om styrelsen af kommunernes  

 skolevæsen bortset fra folkeskolen og af virksomhed efter lov om  

 fritidsundervisning m.v. foreslås ophævet, da tilsvarende bestemmelser er  

 optaget i henholdsvis forslag til lov om ungdomsskoler, produktionsskoler og  

 daghøjskoler og nærværende lovforslag.
Derimod ophæves §§ 36, 40, 73, stk. 1 og 78b ikke.
Bestemmelserne påtænkes  

 senere overført til henholdsvis lov om specialundervisning for voksne, jf.  

 lovbekendtgørelse nr. 256 af 4. maj 1987, og lov om undervisning af voksne  

 indvandrere, jf. lov nr. 355 af 4. juni 1986.
De ændrede formuleringer af §§ 57, 76 og 80b har sammenhæng med det af  

 undervisnings- og forskningsministeren fremsatte forslag til lov om gymnasiet  

 m.v. (L 75), § 29, stk. 5, hvortil der i øvrigt henvises.
Dette lovforslag  

 træder ifølge forslagets § 29, stk. 1 først i kraft den 1. april 1991 og har  

 virkning fra den 1. august 1991.
Til § 51 Ophævelse af de pågældende bestemmelser i frikommuneloven vedrører de  

 bestemmelser, der hidtil har dannet grundlag for godkendelse af  

 frikommuneprojekter inden for fritidsundervisningsområdet.
Ifølge aftale med  

 Indenrigsministeriet ophæves disse bestemmelser samtidig med ophævelse af de  

 lovbestemmelser, de vedrører, således at det ikke er nødvendigt at afvente  

 den førstkommende ændring i frikommuneloven.
De frikommuneregulativer, der er  

 godkendt efter de hidtidige regler, vil herefter bortfalde med virkning fra  

 lovens ikrafttrædelsestidspunkt.
 I takt med et eventuelt behov for nye frikommuneprojekter er  

 Kulturministeriet indstillet på at overveje at tilvejebringe en hertil  

 svarende hjemmel i frikommuneloven.
Bilag 1 Undervisningsministeriets lovbekendtgørelse nr. 236 af 24. april 1987 Bilag 2 Undervisnings- of Forskningsministeriets lovbekendtgørelse nr. 437 af 20. juni 1989 Efter 2. behandling den 22. maj 1990 Kapitel 1 Lovens formål § 1. Loven skal sikre offentlige tilskud og lokaler til den frie  

 folkeoplysende virksomhed med respekt for initiativtagernes egenart og egen  

 forvaltning.
Kapitel 2 Generelle regler § 2. Kommunalbestyrelsen skal sikre rammerne for, at børn, unge  

 og voksne kan etablere og tage del i folkeoplysende virksomhed.
 Stk. 2. Kommunalbestyrelsens forpligtelse i henhold til stk. 1  

 opfyldes ved, at kommunalbestyrelsen yder tilskud til undervisning,  

 studiekredse og foredragsvirksomhed for voksne, jf. kapitel 4, yder tilskud  

 til aktiviteter for børn og unge og eventuelt til aktiviteter for voksne, jf.  

 kapitel 5, samt stiller lokaler m.v. til rådighed for folkeoplysende  

 virksomhed og yder tilskud til driftsudgifter til private lokaler m.v. til  

 sådan virksomhed, jf. kapitel 6.
 § 3. Tilskud og lokaleanvisning til aktiviteter for børn og unge  

 samt tilskud og lokaleanvisning til undervisning, studiekredse og  

 foredragsvirksomhed for voksne efter denne lov skal med de begrænsninger, der  

 følger af loven, ydes efter følgende kriterier:
1) Enhver kreds af personer, der tilbyder denne virksomhed, er med de  

 begrænsninger, der følger af denne lov, tilskudsberettigetog har adgang til  

 lokaler m.v.
Den enkelte kreds' idepolitiske grundlag, organisatoriske  

 struktur, frie emnevalg, frie valg af tilrettelæggelsesform og frie  

 dispositionsret skal respekteres.
2) Støtte til virksomheden ydes efter objektive kriterier, der sikrer lige  

 tilskudsvilkår for virksomhed med samme funktion og indhold.
Der skal dog  

 tages særlige hensyn til aktiviteter for børn og unge og til undervisning  

 m.v. for voksne med særlige behov i relation til undervisningens  

 tilrettelæggelse.
 3) Aktiviteter for børn og unge af idebestemt, politisk og religiøs art  

 skal sidestilles med anden folkeoplysende aktivitet for børn og unge.
 Stk. 2. Kommunalbestyrelsen fastsætter nærmere regler om tilskud  

 til virksomhed inden for lovens område og om anvisning af offentlige lokaler  

 og udendørsanlæg.
Stk. 3. Ved en kreds forstås i denne lov et antal personer, blandt  

 hvilke een er ansvarlig over for kommunalbestyrelsen for anvendelsen af  

 modtagne tilskud og anviste lokaler m.v.
Kulturministeren kan fastsætte  

 nærmere regler om krav til en tilskudsberettiget kreds, herunder om deltager-  

 eller medlemsindflydelse og om udelukkelse af virksomhed, hvis overskud  

 tilfalder enkeltpersoner.
Kapitel 3 Fordeling af tilskud § 4. Kommunalbestyrelsen fastsætter årligt en beløbsramme for  

 tilskud til det samlede område, jf. § 2.
 Stk. 2. Til nye initiativer, til udviklingsarbejde, til  

 samlingssteder med folkeoplysning som hovedformål og til virksomhed af  

 tværgående karakter afsættes mindst 5 pct. af den i stk. 1 nævnte beløbsramme  

 bortset fra den del, der påregnes anvendt til tilskud til private lokaler og  

 lejrpladser.
 Stk. 3. Kommunalbestyrelsen fordeler den resterende beløbsramme på  

 2 hovedområder:
 1) Oplysningsforbund og andre kredse, hvis virksomhed hovedsagelig  

 omfatter undervisning, studiekredse og foredragsvirksomhed for voksne.
 2) Foreninger samt fritids- og ungdomsklubber m.v.
 Stk. 4. Kommunalbestyrelsen kan beslutte, at dele af  

 beløbsrammerne skal anvendes til nærmere angivne formål.
 Stk. 5. I det omfang det i stk. 2 nævnte beløb ikke kan anvendes  

 til de der anførte formål, overføres beløbet efter kommunalbestyrelsens  

 bestemmelse til fordeling inden for de i stk. 3 angivne hovedområder.
Stk. 6. Tilskud efter stk. 2 kan ydes til såvel enkeltpersoner som  

 kredse.
Tilskud efter stk. 3 kan kun ydes til de i § 3 nævnte kredse.
Kapitel 4 Tilskud til undervisning m.v.
 § 5. Der ydes tilskud til undervisning, studiekredse og  

 foredragsvirksomhed samt aktiviteter i tilknytning hertil, jf. dog stk. 4.
 Stk. 2. Tilskuddet ydes til aflønning m.v. af lærere og ledere.  

 Aflønning m.v. skal være i overensstemmelse med de regler, der udarbejdes  

 efter § 44.
 Stk. 3. Virksomheden skal stå åben for alle, men hvor særlige  

 forhold gør sig gældende, vil virksomheden af folkeoplysningsudvalget kunne  

 godkendes for en bestemt afgrænset deltagerkreds.
 Stk. 4. Der kan ikke ydes tilskud til formelt kompetencegivende  

 undervisning.
§ 6. Ansøgning om tilskud efter § 5 indgives til  

 folkeoplysningsudvalget inden en af udvalget fastsat frist.
I forbindelse med  

 ansøgningen gives oplysning om det budgetterede deltagertimetal ved  

 undervisning m.v., herunder det budgetterede deltagertimetal ved undervisning  

 af deltagere med handicap i relation til et konkret emne.
Endvidere gives  

 oplysning om det seneste års deltagertimetal.
Folkeoplysningsudvalget kan  

 nedsætte det budgetterede deltagertimetal.
 § 7. Den beløbsramme, der er til rådighed til tilskud til  

 undervisning m.v., fordeles som tilskudstilsagn forholdsmæssigt mellem de  

 ansøgende kredse på grundlag af de af folkeoplysningsudvalget godkendte  

 budgetterede deltagertimetal.
 Stk. 2. Ved fordelingen efter stk. 1 tæller timetallet for  

 deltagere i instrumentalundervisning og deltagere med handicap i relation til  

 undervisningen i et konkret emne tredobbelt.
 Stk. 3. Tilskud udbetales ratevis forud.
 § 8. Den enkelte kreds træffer beslutning om deltagerbetalingen,  

 om ansættelse og afskedigelse af ledere, lærere og andre medarbejdere, om  

 valg af emner og tilrettelæggelsesform, om kursuslængde og om antallet af  

 deltagere på det enkelte hold, jf. dog § 14.
 § 9. Det samlede tilskud til undervisning m.v. kan ikke overstige  

 2/3 af kredsens samlede udgifter til aflønning, jf. dog § 7, stk. 2, § 10 og  

 § 11, og kan ikke overstige det beløb, om hvilket der er givet tilsagn, jf. §  

 7, stk. 1.
 § 10. Kommunalbestyrelsen kan beslutte at yde særlige tilskud til  

 nedsættelse af deltagerbetalingen for særlige grupper.
 § 11. Kommunalbestyrelsen kan beslutte, at der ydes forhøjet  

 tilskud til undervisning m.v., der forudsætter små hold.
 § 12. Tilskudsmodtageren aflægger regnskab for anvendelsen af  

 tilskuddet, herunder dokumentation for deltagernes samlede egenbetaling.
 Stk. 2. Beløb, der ikke er anvendt i overensstemmelse med de i  

 loven samt de af kommunalbestyrelsen i henhold til § 3 fastsatte regler, skal  

 tilbagebetales.
 Stk. 3. Kulturministeren kan fastsætte regler om  

 regnskabsaflæggelse m.v.
 § 13. I det omfang et modtaget tilskud til undervisning m.v efter  

 dette kapitel anvendes til aktiviteter, der ikke er knyttet til undervisning  

 m.v., jf. § 5, stk. 1, skal dette ske i overensstemmelse med reglerne i  

 kapitel 5 om tilskud til aktiviteter.
 § 14. Kulturministeren kan fastsætte nærmere regler om tilskud til  

 undervisning, studiekredse og foredragsvirksomhed, herunder om gennemsnitligt  

 deltagerantal og om afgrænsning af de emner, hvortil der kan ydes tilskud.
Kapitel 5 Tilskud til aktiviteter § 15. Der ydes tilskud til aktiviteter for børn og unge under 25  

 år.
 § 16. Ansøgning om tilskud efter § 15 indgives til  

 folkeoplysningsudvalget inden en af udvalget fastsat frist.
 Stk. 2. Tilskudstilsagn beregnes på grundlag af ansøgningen  

 sammenholdt med de seneste regnskabstal eller anden dokumentation for  

 hidtidig virksomhed.
 Stk. 3. Kommunalbestyrelsen kan beslutte, at der skal ydes  

 forhøjet tilskud til f.eks. særlige aktivitetsformer og personer med særlige  

 behov.
 Stk. 4. Tilskud udbetales ratevis forud.
 § 17. Den enkelte kreds træffer beslutning om ansættelse og  

 afskedigelse af leder, instruktører og andre medarbejdere samt om anvendelsen  

 af tilskuddet.
 § 18. Tilskudsmodtageren aflægger regnskab for anvendelsen af  

 tilskuddet, herunder dokumentation for deltagernes samlede egenbetaling.
 Stk. 2. Det endelige tilskud beregnes ud fra den faktiske,  

 dokumenterede virksomhed, dog inden for tilsagnsrammen, jf. § 16.
 Stk. 3. Beløb, der ikke er anvendt i overensstemmelse med de i § 3  

 nævnte regler samt de forudsætninger om virksomhedens omfang, der har været  

 lagt til grund ved beregningen af tilskudstilsagnet, skal tilbagebetales.
 Stk. 4. Kulturministeren kan fastsætte regler om  

 regnskabsaflæggelse m.v.
 § 19. Kommunalbestyrelsen kan beslutte, at der ydes tilskud til  

 aktiviteter for personer over 25 år.
 § 20. I det omfang et modtaget tilskud til aktivitet efter dette  

 kapitel anvendes til undervisning m.v. af personer over 18 år, skal dette ske  

 i overensstemmelse med reglerne i kapitel 4 om tilskud til undervisning m.v.
 § 21. Kulturministeren kan fastsætte nærmere regler om tilskud til  

 aktiviteter, herunder om afgrænsning af de aktiviteter, hvortil der kan ydes  

 tilskud.
Kapitel 6 Lokaler og udendørsanlæg Anvisning § 22. Ledige offentlige lokaler og udendørsanlæg, der tilhører  

 kommunen, eller som tilhører amtskommunen eller staten og er beliggende i  

 kommunen, skal anvises til virksomhed inden for denne lovs område.
 Stk. 2. De i stk. 1 nævnte lokaler og udendørsanlæg skal kun  

 stilles til rådighed i det omfang, de findes egnede til det anviste formål.
 Stk. 3. Ved anvisning af lokaler og udendørsanlæg har aktiviteter  

 for børn og unge normalt fortrinsstilling, og anvisning til undervisning m.v.  

 for voksne skal ske før anvisning til aktiviteter for voksne.
 § 23. De i § 22, stk. 1, nævnte lokaler og udendørsanlæg stilles  

 vederlagsfrit til rådighed med lys, varme, rengøring og fornødent udstyr.
 Stk. 2. Kommunen afholder eventuelle udgifter til lys, varme og  

 rengøring i forbindelse med benyttelse af lokaler m.v., der tilhører  

 amtskommunen eller staten.
 Stk. 3. Lokaler og udendørsanlæg, der stilles til rådighed, skal  

 kunne fungere på samme måde, som når de i øvrigt anvendes.
Stk. 4. Kommunalbestyrelsen kan efter indhentet udtalelse fra  

 folkeoplysningsudvalget beslutte, at der skal opkræves gebyr for brug af de  

 anviste lokaler og udendørsanlæg.
Gebyret anvendes inden for hvert af de i §  

 4, stk. 3, angivne hovedområder til nedbringelse af driftsudgifterne ved brug  

 af egne og lejede private lokaler.
 Stk. 5. Kulturministeren kan fastsætte nærmere regler om anvisning  

 af lokaler m.v.
Tilskud § 24. Der ydes tilskud til driftsudgifter til idrætshaller og  

 andre haller samt andre lokaler og lejrpladser, der ejes eller lejes af  

 kredse til brug for aktiviteter for børn og unge under 25 år.
 Stk. 2. Kommunalbestyrelsen kan uanset bestemmelsen i stk. 1  

 træffe beslutning om, at der ikke ydes tilskud til nye haller, herunder til  

 nye lejemål vedrørende haller eller til væsentlige udvidelser af  

 tilskudsgrundlaget vedrørende haller.
 § 25. De i § 24 nævnte haller, andre lokaler og lejrpladser skal  

 være privatejede og beliggende inden for landets grænser eller i Sydslesvig.
 § 26. Tilskud i henhold til § 24 ydes med mindst 75 pct. af  

 driftsudgifterne.
 Stk. 2. Kulturministeren kan fastsætte et maksimum for de  

 driftsudgifter, til hvilke kommunalbestyrelsen er forpligtet at yde tilskud.
Stk. 3. Omfatter aktiviteterne deltagere over 25 år, nedsættes  

 tilskuddet forholdsmæssigt svarende til disse deltageres andel af det samlede  

 antal deltagere.
Nedsættelse foretages dog kun, hvis denne udgør mindst 10  

 pct. af tilskuddet.
 § 27. Kommunalbestyrelsen kan, hvor særlige forhold gør sig  

 gældende, nedsætte tilskuddet, hvis udgiften ikke står i et rimeligt forhold  

 til antallet af deltagere eller til hallens, lokalets eller lejrpladsens  

 anvendelse i øvrigt.
 Stk. 2. Kommunalbestyrelsen kan nedsætte driftsudgifterne til et  

 anslået beløb, der svarer til det normale niveau for en til formålet passende  

 hal, lokale eller lejrplads på egnen.
 § 28. Tilskud til driftsudgifter til private haller og andre  

 private lokaler, der ejes eller lejes af kredse til undervisning m.v. for  

 personer over 18 år, ydes efter regler fastsat af kommunalbestyrelsen.  

 Tilskuddet kan gøres betinget af, at egnede offentlige lokaler ikke kan  

 anvises.
 § 29. Kommunalbestyrelsen kan fastsætte regler om tilskud til  

 driftsudgifter til private lokaler m.v. til aktiviteter for personer over 25  

 år.
 § 30. Kommunalbestyrelsen kan fastsætte frister for ansøgning om  

 tilskud.
Kapitel 7 Administration § 31. Kommunalbestyrelsen træffer beslutning om alle forhold  

 vedrørende virksomhed efter denne lov, der ikke er henlagt til anden  

 myndighed.
 Stk. 2. Alle sager, der er henlagt til folkeoplysningsudvalget,  

 skal forelægges kommunalbestyrelsen til afgørelse, såfremt de medfører  

 forøgede udgifter for kommunen.
§ 32. Kommunalbestyrelsen nedsætter et folkeoplysningsudvalg med  

 mellem 9 og 15 medlemmer, bestående af et flertal, som udgør en bredt  

 sammensat repræsentation for de i § 4, stk. 3, nævnte hovedområder, samt et  

 mindretal valgt af kommunalbestyrelsen blandt dens medlemmer.
En repræsentant  

 for ungdomsskolebestyrelserne deltager i udvalgets møder uden stemmeret.
 Stk. 2. I større kommuner kan kommunalbestyrelsen træffe  

 beslutning om, at folkeoplysningsudvalget skal have flere end 15 medlemmer.
 § 33. Folkeoplysningsudvalget afgiver udtalelse til  

 kommunalbestyrelsen om udkast til regler for tilskud m.v., jf. § 3.
 Stk. 2. Folkeoplysningsudvalget afgiver forslag til  

 kommunalbestyrelsen om den samlede beløbsramme til området, om rammens  

 fordeling mellem hovedområderne samt om anvendelsen af beløbsrammer til  

 særlige formål.
 Stk. 3. Folkeoplysningsudvalget træffer afgørelse om afgrænsningen  

 af de i § 4, stk. 3, anførte hovedområder samt om afgrænsning af de områder,  

 hvortil der kan ydes tilskud af den i § 4, stk. 2, nævnte beløbsramme.
 Stk. 4. Folkeoplysningsudvalget træffer afgørelse om  

 tilskudsberettiget virksomhed i henhold til kapitel 4 og 5.
 Stk. 5. Folkeoplysningsudvalget træffer afgørelse om godkendelse  

 af virksomhed for en bestemt afgrænset deltagerkreds, jf. § 5, stk. 3.
 Stk. 6. Folkeoplysningsudvalget afgiver udtalelse til  

 kommunalbestyrelsen om eventuelt gebyr i henhold til § 23, stk. 4.
 Stk. 7. Folkeoplysningsudvalget afgiver udtalelse til  

 kommunalbestyrelsen om nedsættelse af lokaletilskud i henhold til § 27.
 Stk. 8. Folkeoplysningsudvalget påser, at tilskud ydet efter denne  

 lov er anvendt i overensstemmelse med de fastsatte regler.
 § 34. Folkeoplysningsudvalget anviser lokaler m.v. og fordeler  

 tilskud til de enkelte ansøgere, jf. § 4, stk. 2 og 3, efter de af  

 kommunalbestyrelsen fastsatte regler, jf. § 3.
 Stk. 2. Folkeoplysningsudvalget har ansvaret for information om  

 mulighederne for at opnå tilskud m.v. til folkeoplysende virksomhed i  

 kommunen, herunder for udarbejdelse af oversigter over offentlige lokaler  

 m.v. samt for rådgivning, vejledning og administrativ hjælp til mindre og nye  

 initiativtagere samt til andre grupper med behov herfor.
 Stk. 3. Folkeoplysningsudvalget skal støtte og fremkalde private  

 bestræbelser på at tilrettelægge og gennemføre folkeoplysende virksomhed.  

 Såfremt der ikke ad privat vej kan tilbydes sådan virksomhed for børn og unge  

 i tilstrækkeligt omfang, skal udvalget indstille til kommunalbestyrelsen, at  

 der fremsættes kommunale tilbud i fornødent omfang, eventuelt i samarbejde  

 med andre sektorer eller kommuner.
 Stk. 4. Folkeoplysningsudvalget kan afgive udtalelse og stille  

 forslag til kommunalbestyrelsen om de spørgsmål, der vedrører virksomhed  

 efter kapitel 1-7. Folkeoplysningsudvalget skal afgive erklæring i alle sager  

 om de nævnte spørgsmål, der forelægges det af kommunalbestyrelsen.
§ 35. Folkeoplysningsudvalget kan stille forslag til  

 kommunalbestyrelsen om, at der nedsættes underudvalg.
Folkeoplysningsudvalget  

 kan overlade en del af sine beføjelser til disse.
Medlemmer af underudvalg  

 kan udpeges uden for folkeoplysningsudvalgets medlemskreds.
§ 36. Kulturministeren kan fastsætte regler om  

 folkeoplysningsudvalgets sammensætning og beføjelser og om valg af udvalgets  

 medlemmer.
Personer, der har bopæl i kommunen, har pligt til at modtage valg.
 Stk. 2. Udgifterne ved folkeoplysningsudvalgets virksomhed  

 afholdes af kommunen, der stiller sekretariatsbistand til rådighed for  

 udvalget.
 Stk. 3. For deltagelse i møder i folkeoplysningsudvalget eller  

 dets underudvalg kan der ydes medlemmerne diæter og befordringsgodtgørelse i  

 overensstemmelse med reglerne i lov om kommunernes styrelse.
 § 37. Kommunen varetager administrationen i forbindelse med  

 aflønning m.v. af ledere og lærere ved virksomhed efter kapitel 4 for de  

 kredse, der ønsker det, og som ikke er tilknyttet en landsdækkende  

 organisation, der modtager statstilskud i henhold til § 45, 2. pkt.
 § 38. Klage over folkeoplysningsudvalgets afgørelser kan inden 4  

 uger fra afgørelsens meddelelse indbringes for kommunalbestyrelsen af de  

 personer, kredse eller myndigheder, som afgørelsen angår.
 Stk. 2. Kulturministeren kan fastsætte regler om, at visse af  

 kommunalbestyrelsens afgørelser kan indbringes for ministeren.
Kapitel 8 Amtskommunale opgaver § 39. Amtsrådet anviser lokaler og udendørsanlæg og yder  

 lokaletilskud til foreningsarbejde på amtsplan for børn og unge efter  

 reglerne i §§ 22-30. Kulturministeren kan fastsætte nærmere regler herom.
Kapitel 9 Folkeuniversitetsvirksomhed § 40. Ved folkeuniversitetsvirksomhed forstås den undervisnings-  

 og foredragsvirksomhed, som udbreder kendskabet til forskningens metoder og  

 resultater under ansvar over for Folkeuniversitetsudvalget.
 § 41. Kulturministeren yder inden for et beløb, der fastsættes på  

 finansloven, tilskud til udgifter til aflønning m.v. af forelæsere og lærere,  

 rejsegodtgørelse og administration ved folkeuniversitetsvirksomheden.
 Stk. 2. Den samlede deltagerbetaling skal mindst udgøre 1/4 af  

 udgifterne til aflønning m.v. af lærere og 1/3 af udgifterne til aflønning af  

 forelæsere.
 § 42. Folkeuniversitetsudvalget har det overordnede økonomiske og  

 faglige ansvar for den samlede folkeuniversitetsvirksomhed.  

 Folkeuniversitetsudvalgets sammensætning og vedtægter fastsættes af  

 kulturministeren.
 Stk. 2. Kulturministeren kan træffe beslutning om, at der ansættes  

 en studierektor ved den samlede folkeuniversitetsvirksomhed.
 § 43. Universiteterne og de øvrige højere læreanstalter stiller  

 lokaler med fornødent udstyr til rådighed for folkeuniversitetsvirksomheden.  

 Udgifterne herved afholdes af de pågældende læreanstalter.
 Stk. 2. Såfremt der ikke i henhold til stk. 1 kan tilvejebringes  

 de fornødne lokaler til folkeuniversitetsvirksomheden, skal kommunen anvise  

 lokaler efter reglerne i § 22 og § 23, stk. 1-3.
Kapitel 10 Løn § 44. Finansministeren eller den, ministeren bemyndiger hertil,  

 udarbejder regler om løn- og andre ansættelsesvilkår for ledere, lærere og  

 andre medarbejdere, jf. kapitel 4, 5 og 9.
Kapitel 11 Statstilskud § 45. Kulturministeren yder inden for et beløb, der fastsættes på  

 finansloven, tilskud til landsdækkende folkeoplysende organisationer og andre  

 folkeoplysende organisationer til brug for konsulentvirksomhed,  

 medarbejderuddannelse samt udviklingsarbejde.
Tilskud kan også ydes til  

 kurser på voksenpædagogiske centre.
Kulturministeren yder inden for et beløb,  

 der fastsættes på finansloven, tilskud til administrationsudgifter til de  

 landsdækkende oplysningsforbund m.fl.
 § 46. Kulturministeren yder inden for et beløb, der fastsættes på  

 finansloven, tilskud til udviklingsarbejde m. m.
Kapitel 12 Andre bestemmelser § 47. Deltagelse i undervisning og aktivitet efter denne lov er  

 ikke betinget af bopæl i den kommune, i hvilken undervisningen eller  

 aktiviteten finder sted.
Kommunen kan dog kræve godtgørelse for udgifter i  

 forbindelse med undervisning fra deltagerens hjemstedskommune.  

 Kommunalbestyrelsen kan i den forbindelse forlange oplysning fra de  

 tilskudsmodtagende kredse om navn og fødselsdato for deltagere i  

 undervisning.
Kulturministeren kan fastsætte nærmere regler herom.
 Stk. 2. En deltager anses for hjemmehørende i den kommune, hvor  

 den pågældende er tilmeldt folkeregistret.
 Stk. 3. Kommunen kan dog kræve betaling fra en anden kommune for  

 udgifterne til undervisning af personer, der er tilmeldt folkeregistret i  

 kommunen, men som ved beregning af kommunal udligning og generelle tilskud  

 til kommuner og amtskommuner indgår i folketallet i den anden kommune.
 § 48. Overholder en kreds ikke de i denne lov eller de af  

 kommunalbestyrelsen i henhold til § 3, stk. 2, fastsatte regler om tilskud,  

 herunder regnskabsaflæggelse, kan kommunalbestyrelsen beslutte at udsætte  

 eller afslå at yde tilskud for en nærmere angiven periode.
 § 49. Henlægger kulturministeren sine beføjelser til at træffe  

 afgørelser efter denne lov eller efter bestemmelser fastsat i henhold til  

 denne lov til et af ministeriets direktorater, kan ministeren fastsætte  

 regler om adgang til at klage over afgørelserne, herunder om, at afgørelserne  

 ikke kan indbringes for anden administrativ myndighed.
 § 50. Kulturministeren kan i særlige tilfælde fravige reglerne i  

 denne lov i forbindelse med udviklingsarbejde.
Kapitel 13 Ikrafttræden m.v.
 § 51. Loven træder i kraft den 1. januar 1991.  

 Folkeoplysningsudvalget, jf. § 32, nedsættes dog snarest muligt efter den 1.  

 oktober 1990.
 Stk. 2. Forslag til revision af loven fremsættes for Folketinget i  

 folketingsåret 1994-95.
 § 52. Lov om fritidsundervisning m.v., jf. lovbekendtgørelse nr.  

 236 af 24. april 1987, ophæves. §§ 19-26 ophæves dog først med virkning fra  

 den 1. august 1991.
 Stk. 2. Uanset bestemmelsen i stk. 1 ydes tilskud efter  

 bestemmelserne i lov om fritidsundervisning m.v., kapitel III, til  

 fritidsundervisning for voksne, som er påbegyndt inden den 1. januar 1991, og  

 som afsluttes senest den 31. maj 1991.
 Stk. 3. Kulturministeren kan bestemme, at afregning af statens  

 tilskud i henhold til lov om fritidsundervisning m.v. skal være afsluttet  

 inden en nærmere fastsat frist.
 § 53. De kommunale aftenskoler, der hidtil har tilbudt  

 fritidsundervisning for voksne, kan overdrages vederlagsfrit til private  

 kredse.
 Stk. 2. I forbindelse med de hidtidige ungdomskostskolers  

 omdannelse til private skoler kan de pågældende kommuner overdrage skolernes  

 bygninger og inventar uden vederlag til den selvejende institution, der skal  

 drive den private skole.
 § 54. I lov om styrelsen af kommunernes skolevæsen bortset fra  

 folkeskolen og af virksomhed efter lov om fritidsundervisning m.v., jf.  

 lovbekendtgørelse nr. 437 af 20. juni 1989, foretages følgende ændringer:
 1. Kapitel 1-3 og 5 ophæves.
 2. §§ 34, 39 og 43-49 ophæves.
 3. § 57 affattes således:
 » § 57. Ved hver kommunal eller amtskommunal gymnasieskole  

 eller anden undervisningsinstitution med flere fast ansatte lærere ansættes  

 en leder.
 Stk. 2. Lederen af en gymnasieskole og et kursus til højere  

 forberedelseseksamen benævnes rektor.
Stk. 3. Lederen har såvel den administrative som den pædagogiske  

 ledelse af vedkommende skoles eller institutions virksomhed.« 4. § 65, stk. 1, ophæves.
 Stk. 2 bliver herefter stk. 1.
 5. I § 65, stk. 2, der bliver stk. 1, udgår »i  

 øvrigt«.
 6. § 66, stk. 1-3, ophæves.
 Stk. 4 bliver herefter stk. 1.
 7. § 67, stk. 1, ophæves.
 Stk. 2 bliver herefter stk. 1.
 8. I § 67, stk. 2, der bliver stk. 1, udgår »og ved  

 kommunale ungdomsskoler«.
 9. Overskriften »Ungdomsskolenævnet, fritidsnævnet og  

 voksenundervisningsnævnet« udgår.
 10. §§ 75, 76 a og 77 ophæves.
 11. I § 76, stk. 1, 1. og 2. pkt. udgår »ungdomsskolenævnet,  

 fritidsnævnet eller voksenundervisningsnævnet«.
 12. I § 76, stk. 2, udgår »af ungdomsskolenævnet,  

 fritidsnævnet, voksenundervisningsnævnet eller medlemmer«.
 13. I § 76, stk. 3, udgår »eller vedkommende  

 nævn«.
 14. § 76, stk. 5, affattes således:
» Stk. 5. Når et af de i § 72 a, stk. 1, nr. 1 og 2, nævnte  

 medlemmer af et skoleråd har forfald i mindst 1 måned, indkalder formanden  

 for rådet stedfortræderen til midlertidigt at tage sæde i rådet.« 15. I § 80 b udgår »hver kommunal ungdomsskole og  

 ved«.
 § 55. I lov om frikommuner, jf. lovbekendtgørelse nr. 583 af 31.  

 august 1989, som senest ændret ved lov nr. 58 af 7. februar 1990, ophæves  

§§ 46 og 46 a.
 § 56. De fritidsnævn og voksenundervisningsnævn, som er valgt i  

 henhold til skolestyrelsesloven, fungerer indtil udgangen af den måned, hvori  

 valg til folkeoplysningsudvalg finder sted.
 § 57. Loven gælder ikke for Færøerne og Grønland.
