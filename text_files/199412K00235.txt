Nr LSF 235 Forslag til Lov om undersøgelse af den færøske banksag Fremsat af justitsministeren (Bjørn Westh) Ændringsforslag stillet den 31.  

 maj 19 den 25. april 1995 Vedtaget ved tredjebehandling den 2. juni 1995 Lov nr. 356 af 08/06/1995 § 1. Justitsministeren nedsætter en undersøgelseskommission.
Stk. 2. Undersøgelseskommissionen består af 3 medlemmer, der  

 udpeges af justitsministeren i samråd med Færøernes landsstyre.
Formanden  

 skal opfylde betingelserne for at blive udnævnt til højesteretsdommer.
De  

 øvrige medlemmer skal have særlig indsigt i bank- og revisionsforhold.
Stk. 3. Justitsministeren udpeger en person, der kan bistå  

 kommissionen med at foretage afhøringer i retten.
Der stilles i øvrigt den  

 fornødne sekretariatsbistand til rådighed for undersøgelseskommissionen.  

 Kommissionen kan anmode særligt sagkyndige om en udtalelse eller anden  

 bistand til brug for undersøgelsen.
 Stk. 4. Justitsministeren og Færøernes landsstyre udpeger hver 3  

 personer, der følger undersøgelsens gennemførelse.
 Stk. 5. De personer, der efter stk. 2-4 deltager i undersøgelsens  

 gennemførelse, skal være uvildige og uafhængige i forhold til de myndigheder  

 og virksomheder m.v., hvis forhold undersøges.
 § 2. Undersøgelseskommissionen har til opgave at undersøge og  

 klarlægge det samlede begivenhedsforløb i forbindelse med de initiativer, der  

 fra 1992 blev taget for at redde Sjovinnubanken og Føroyabanken fra økonomisk  

 sammenbrud og frem til sammenlægningen af bankerne i 1994. Kommissionen skal  

 navnlig undersøge omstændighederne omkring aktiebyttet den 22. marts 1993  

 mellem Den Danske Bank og Finansieringsfonden af 1992. I undersøgelsen kan  

 inddrages alle oplysninger, der er af betydning for udførelsen af  

 undersøgelseskommissionens opgave.
 Stk. 2. Undersøgelsen skal kunne give grundlag for, at det  

 efterfølgende kan vurderes, om der kan gøres et retligt ansvar gældende over  

 for involverede myndigheder, virksomheder og personer.
 § 3. Undersøgelseskommissionen træffer bestemmelse om  

 undersøgelsens nærmere tilrettelæggelse.
 Stk. 2. Myndigheder, virksomheder og personer har pligt til at  

 udlevere dokumenter og andet foreliggende materiale til  

 undersøgelseskommissionen, når kommissionen anmoder om det.
 Stk. 3. Myndigheder, virksomheder og personer har efter  

 undersøgelseskommissionens anmodning pligt til skriftligt at redegøre for og  

 besvare spørgsmål om nærmere angivne forhold, der har betydning for  

 undersøgelsen.
 Stk. 4. De i stk. 2 og 3 nævnte pligter gælder, uanset om de  

 pågældende oplysninger er undergivet tavshedspligt.
 § 4. Undersøgelseskommissionen kan anmode Københavns Byret om at  

 indkalde myndigheder, virksomheder eller personer til at afgive forklaring  

 for retten.
 Stk. 2. De myndigheder, virksomheder eller personer, hvis forhold  

 undersøges, kan møde med bisidder, hvis de indkaldes til at afgive forklaring  

 for retten.
Stk. 3. Forklaring afgives efter reglerne i retsplejeloven.  

 Bestemmelserne i retsplejelovens § 169 og § 170, stk. 3, finder ikke  

 anvendelse.
Afhøringen foretages af undersøgelseskommissionens medlemmer  

 eller den person, der er udpeget efter § 1, stk. 3, 1. pkt.
Retten kan på  

 kommissionens begæring ved kendelse pålægge tredjemand at udlevere dokumenter  

 og andet foreliggende materiale, der er omfattet af udleveringspligten i § 3,  

 stk. 2. Undlader tredjemand at efterkomme pålægget, finder retsplejelovens §  

 178 tilsvarende anvendelse.
 Stk. 4. Forklaring afgives for lukkede døre.
 Stk. 5. Retten sender en udskrift af retsbogen vedrørende de  

 afgivne forklaringer til undersøgelseskommissionen og til den, der har  

 afgivet den pågældende forklaring.
 § 5. De personer, der efter § 1, stk. 2-4, deltager i  

 undersøgelsens gennemførelse, har under ansvar efter straffelovens §§ 152-152  

 e tavshedspligt med hensyn til enhver oplysning, som de under deres  

 virksomhed får kendskab til.
 Stk. 2. Lov om offentlighed i forvaltningen, forvaltningsloven og  

 ombudsmandsloven gælder ikke for den virksomhed, som udøves af  

 undersøgelseskommissionen.
 § 6. Uanset bestemmelsen i § 5, stk. 1, kan  

 undersøgelseskommissionen udlevere dokumenter og andet materiale, som indgår  

 i undersøgelsen, til de myndigheder, virksomheder og personer, hvis forhold  

 undersøges, såfremt det er af betydning for at besvare de spørgsmål, som  

 kommissionen stiller.
 Stk. 2. Der er tavshedspligt med hensyn til de dokumenter og andet  

 materiale, der udleveres efter stk. 1. Straffelovens §§ 152-152 e finder  

 tilsvarende anvendelse.
§ 7. Undersøgelseskommissionen afgiver en beretning om resultatet  

 af sin undersøgelse.
En udskrift af retsbogen vedrørende de retshandlinger,  

 der er foretaget efter § 4, optages som bilag til beretningen.  

 Justitsministeren offentliggør beretningen.
 § 8. Loven træder i kraft, når den er bekendtgjort i både  

 Lovtidende og landsstyrets kundgørelsestidende for Færøerne, Kunngerdabladid.
Oprindeligt fremsat forslag § 1. Justitsministeren nedsætter en undersøgelseskommission.
Stk. 2. Undersøgelseskommissionen består af 3 medlemmer, der  

 udpeges af justitsministeren.
Formanden skal opfylde betingelserne for at  

 blive udnævnt til højesteretsdommer.
De øvrige medlemmer skal have særlig  

 indsigt i bank- og revisionsforhold.
 Stk. 3. De personer, der udpeges som medlemmer af kommissionen,  

 skal være uvildige og uafhængige i forhold til de myndigheder og virksomheder  

 m.v., hvis forhold undersøges.
 Stk. 4. Der stilles den fornødne sekretariatsbistand til rådighed  

 for undersøgelseskommissionen.
 § 2. Undersøgelseskommissionen har til opgave at undersøge og  

 klarlægge det samlede begivenhedsforløb i forbindelse med de initiativer, der  

 fra 1992 blev taget for at redde Sjovinnubanken og Føroyabanken fra økonomisk  

 sammenbrud og frem til sammenlægningen af bankerne i 1994. Kommissionen skal  

 navnlig undersøge omstændighederne omkring aktiebyttet den 22. marts 1993  

 mellem Den Danske Bank og Finansieringsfonden af 1992.
 Stk. 2. Undersøgelsen skal kunne give grundlag for, at det  

 efterfølgende kan vurderes, om der kan gøres et retligt ansvar gældende over  

 for involverede myndigheder, virksomheder og personer.
 § 3. Undersøgelsen gennemføres på skriftligt grundlag samt efter  

 reglerne i § 4 tillige på mundtligt grundlag.
 Stk. 2. Myndigheder, virksomheder og personer har pligt til at  

 udlevere dokumenter og andet foreliggende materiale til  

 undersøgelseskommissionen, når kommissionen anmoder om det.
 Stk. 3. Myndigheder, virksomheder og personer har efter  

 undersøgelseskommissionens anmodning pligt til skriftligt at redegøre for og  

 besvare spørgsmål om nærmere angivne forhold, der har betydning for  

 undersøgelsen.
 Stk. 4. De i stk. 2 og 3 nævnte pligter gælder, uanset om de  

 pågældende oplysninger er undergivet tavshedspligt.
 § 4. Undersøgelseskommissionen kan anmode Københavns Byret om at  

 indkalde myndigheder, virksomheder eller personer til at afgive forklaring  

 for retten, hvis det ikke har været muligt at få belyst et spørgsmål på anden  

 måde, og belysningen af det pågældende spørgsmål er nødvendig for, at sagen  

 kan afklares på fyldestgørende måde.
 Stk. 2. De myndigheder, virksomheder eller personer, hvis forhold  

 undersøges, kan møde med bisidder, hvis de indkaldes til at afgive forklaring  

 for retten.
Stk. 3. Forklaring afgives efter reglerne i retsplejeloven.  

 Bestemmelserne i retsplejelovens § 169 og § 170, stk. 3, finder ikke  

 anvendelse.
Afhøringen foretages af undersøgelseskommissionen.
 Stk. 4. Forklaring afgives for lukkede døre.
 Stk. 5. Retten sender en udskrift af retsbogen vedrørende de  

 afgivne forklaringer til undersøgelseskommissionen og til den, der har  

 afgivet den pågældende forklaring.
 § 5. Medlemmerne af undersøgelseskommissionen og personer, der  

 yder kommissionen sekretariatsbistand, har under ansvar efter straffelovens  

 §§ 152-152 e tavshedspligt med hensyn til enhver oplysning, som de under  

 deres virksomhed får kendskab til.
 Stk. 2. Lov om offentlighed i forvaltningen, forvaltningsloven og  

 ombudsmandsloven gælder ikke for den virksomhed, som udøves af  

 undersøgelseskommissionen.
 § 6. Uanset bestemmelsen i § 5, stk. 1, kan  

 undersøgelseskommissionen udlevere dokumenter og andet materiale, som indgår  

 i undersøgelsen, til de myndigheder, virksomheder og personer, hvis forhold  

 undersøges, såfremt det er af betydning for at besvare de spørgsmål, som  

 kommissionen stiller.
 Stk. 2. Der er tavshedspligt med hensyn til de dokumenter og andet  

 materiale, der udleveres efter stk. 1. Straffelovens §§ 152-152 e finder  

 tilsvarende anvendelse.
§ 7. Undersøgelseskommissionen afgiver en beretning om resultatet  

 af sin undersøgelse.
Justitsministeren offentliggør beretningen.
 § 8. Loven træder i kraft, når den er bekendtgjort i både  

 Lovtidende og Landsstyrets kundgørelsestidende for Færøerne, Kunngerdabladid.
Bemærkninger til lovforslaget Almindelige bemærkninger 1. Formålet med lovforslaget Lovforslaget har til formål at etablere en undersøgelse af det samlede  

 begivenhedsforløb, der førte frem til sammenlægningen af de færøske banker  

 Sjovinnubanken og Føroyabanken i 1994.
 Regeringen lægger vægt på, at der bliver tale om en både grundig og  

 retssikkerhedsmæssigt betryggende undersøgelse, som alle kan have tillid til.
 Med henblik på at gennemføre en sådan undersøgelse foreslås det, at  

 justitsministeren nedsætter en særlig undersøgelseskommission bestående af  

 tre personer.
 Lovforslaget indeholder nærmere regler om kommissionens opgaver,  

 virksomhed og beføjelser, således at enhver tvivl og usikkerhed fjernes, og  

 der skabes klarhed og faste rammer for undersøgelsens gennemførelse.
 Om forslagets nærmere indhold henvises til pkt. 3 om hovedpunkter i  

 lovforslaget og til forslagets bemærkninger til de enkelte bestemmelser.
2. Baggrunden for lovforslaget 2.1. Lagtinget på Færøerne vedtog den 19. januar 1995 enstemmigt et  

 beslutningsforslag vedrørende undersøgelse af sammenlægningen af  

 Sjovinnubanken og Føroyabanken.
Lagtinget anmodede i sin beslutning Landsstyret om at »foranledige,  

 at § 21 a i den danske retsplejelov også bliver sat i kraft på  

 Færøerne«.
Lagtinget pålagde endvidere Landsstyret »at henvende sig  

 til Regeringen om i henhold til § 21 a i retsplejeloven at nedsætte en  

 undersøgelsesret...« Undersøgelsesretten skulle »undersøge og  

 beskrive udviklingen vedrørende aktieombytningen i Føroya Bank og  

 Sjovinnubanken den 22. marts 1993«.
Undersøgelsesretten skulle i den  

 forbindelse undersøge de involverede myndigheders og virksomheders rolle og  

 ansvar.
 Landsstyret vedtog den 26. januar 1995 at følge Lagtingets beslutning og  

 anmodede ved skrivelse af samme dag regeringen om bl.a. at nedsætte en  

 undersøgelsesret til at undersøge banksagen.
 2.2. Regeringen er enig med de færøske myndigheder i vigtigheden af, at  

 der gennemføres en grundig undersøgelse, som alle kan have tillid til.
 Det har samtidig været vigtigt for regeringen, at der ikke anvendes en  

 undersøgelsesform, som vil kunne give anledning til principielle  

 retssikkerhedsmæssige betænkeligheder.
I de senere år har undersøgelsesretter og kommissionsdomstole under  

 ledelse af dommere været hyppigt anvendt.
Anvendelsen af sådanne  

 dommerundersøgelser har imidlertid navnlig inden for de seneste år givet  

 anledning til en omfattende og principiel debat bl.a. i den  

 retsvidenskabelige litteratur.
Der er herunder blevet rejst en betydelig  

 kritik af anvendelsen af kommissionsdomstole og undersøgelsesretter og af de  

 regler, der gælder for sådanne undersøgelsesorganers virksomhed.
Om denne kritik kan navnlig henvises til professor, dr. jur.
Eva Smiths  

 artikel »Retspleje og retssikkerhed« i Juristen 1991, side 417-421,  

 landsretssagfører Aage Spang-Hanssens artikel »Undersøgelsesretter ofte  

 ren inkvisition« i Lov og Ret 1993, nr. 3, lektor, lic. jur.
Jens Peter  

 Christensens artikel »Undersøgelsesretter og kommissionsdomstole - er  

 der alternativer?» i Ugeskrift for Retsvæsen 1993 B, side 289-297, og  

 professor, dr. jur.
Bernhard Gomards artikel »En retskildemæssig  

 vurdering af de konklusioner, anbefalinger m.v., der udgår fra  

 kommissionsdomstole og undersøgelsesretter« i Juristen 1993, side  

 325-336.
 Kritikken kom endvidere klart til udtryk på Advokatrådets konference den  

 26. april 1993 om kommissionsdomstole og undersøgelsesretter, jf. beretningen  

 fra konferencen.
I forbindelse med beslutningen om at nedsætte den seneste undersøgelsesret  

 i november 1993 (undersøgelsesretten vedrørende visse forhold i forbindelse  

 med Sparekassen Nordjyllands overtagelse af engagementer fra  

 Himmerlandsbanken) gjorde Højesterets præsident efter drøftelse med sine  

 kolleger i Højesteret, nogle retspræsidenter, herunder præsidenten for Sø- og  

 Handelsretten, og Den Danske Dommerforening i en skrivelse til Folketingets  

 præsidium nærmere rede for de retssikkerhedsmæssige betænkeligheder, som en  

 undersøgelse af den pågældende sag, der angik en retlig tvist mellem en  

 privat part og staten, giver anledning til.
I skrivelsen opfordrede  

 højesteretspræsidenten til, at spørgsmålet om brugen af undersøgelsesretter  

 blev taget op gennem nedsættelsen af et udvalg.
 Folketingets Udvalg for Forretningsordenen tilkendegav i enighed  

 principiel tilslutning til, at den rejste problematik tages op til nærmere  

 overvejelse.
 Regeringen har herefter i samråd med Folketingets Udvalg for  

 Forretningsordenen nedsat et sagkyndigt udvalg med professor Lars Nordskov  

 Nielsen som formand til at foretage en samlet gennemgang og vurdering af  

 undersøgelsesorganer, der kan belyse og klarlægge forhold inden for den  

 statslige forvaltning.
Samtidig har det været regeringens opfattelse, at der ikke bør nedsættes  

 nye undersøgelsesretter/kommissionsdomstole, før udvalgsarbejdet er  

 afsluttet, og Folketinget har haft lejlighed til at tage stilling til  

 udvalgets konklusioner.
Dette principielle standpunkt er således indtaget  

 længe før, det færøske ønske om en undersøgelse af banksagen blev fremsat.
 Regeringen har indtaget dette standpunkt, fordi den deler de  

 betænkeligheder af retssikkerhedsmæssig karakter, som har været fremført over  

 for den hidtidige anvendelse af undersøgelsesretter og kommissionsdomstole.
 2.3. Den kritik, der har været rejst mod anvendelsen af  

 undersøgelsesretter og kommissionsdomstole, har navnlig samlet sig om to  

 hovedproblemer, der har en vis indbyrdes sammenhæng.
Selv om undersøgelsesretter og kommissionsdomstole ikke har - og ikke kan  

 have - dømmende myndighed, jf. grundlovens § 61, 2. pkt., viser erfaringen,  

 at der i medierne og i det politiske liv er en tendens til at tillægge  

 konklusionerne »domsvirkning«.
Undersøgelsesretter og  

 kommissionsdomstole tillægges en betydelig autoritet, hvilket hænger sammen  

 med, at de beklædes af dommere, typisk af landsdommere eller  

 højesteretsdommere.
Et andet hovedproblem er, at den gældende procesmåde ved  

 undersøgelsesretter og kommissionsdomstole, der kun i meget beskedent omfang  

 er reguleret i retsplejeloven, ikke giver de involverede personer de  

 processuelle garantier, som er påkrævet ud fra retssikkerhedsmæssige  

 hensyn.
Det har hidtil været almindeligt, at undersøgelsesretter og  

 kommissionsdomstole har fået til opgave at udtale sig om de retlige  

 spørgsmål, som den undersøgte sag giver anledning til, herunder fremkomme med  

 en indstilling om, hvorvidt der er grundlag for at søge et retligt ansvar  

 gennemført.
De personer, hvis forhold undersøges, bliver imidlertid ikke  

 gjort bekendt med de punkter, som eventuelt bliver gjort til genstand for  

 kritik i undersøgelsesrettens/kommissionsdomstolens beretning.
De pågældende  

 har derfor vanskeligt ved at tilrettelægge deres forsvar, når der ikke  

 foreligger nogen formuleret sigtelse eller påstand.
Betænkelighederne herved  

 forstærkes på grund af den ovenfor nævnte »domsvirkning«.
Foreligger der i sagen en civilretlig tvist, f.eks. spørgsmål om  

 økonomiske krav, bliver forskellene mellem en dommerundersøgelse og en  

 almindelig retssag særligt udtalte.
I en almindelig civil retssag er det  

 parterne (sagsøger og sagsøgte), der formulerer påstandene.
Det er parterne,  

 der tilrettelægger bevisførelsen, og det er parterne, der under en procedure  

 redegør for de faktiske og retlige forhold, som de finder af betydning for  

 den afgørelse, som dommeren skal træffe i forhold til de af parterne nedlagte  

 påstande.
Et sådant forhandlingsprincip gælder ikke for en  

 dommerundersøgelse.
Her er det dommeren, der er ansvarlig for sagens  

 oplysning.
Der formuleres ingen påstande.
Dommeren må selv udfinde de retlige  

 spørgsmål, som sagen giver anledning til, og foretage de bevismæssige og  

 retlige vurderinger, uden at de involverede har haft lejlighed til sædvanlig  

 bevisførelse og til at procedere sagen.
 2.4. Som nævnt har regeringen af de grunde, der i kort form er redegjort  

 for ovenfor, fundet, at der ikke bør nedsættes nye undersøgelsesretter eller  

 kommissionsdomstole, før arbejdet i det sagkyndige udvalg med professor  

 Nordskov Nielsen som formand er afsluttet, og Folketinget har haft lejlighed  

 til at tage stilling til udvalgets konklusioner.
 Regeringen lægger samtidig vægt på, at den foreliggende sag om de færøske  

 banker bliver undersøgt grundigt.
 På den baggrund er sigtet med det foreliggende lovforslag at etablere en  

 særlig undersøgelse, som forestås af fagligt kvalificerede personer, og som  

 giver sikkerhed for, at alle relevante oplysninger kommer frem, uden at  

 undersøgelsen er behæftet med de svagheder, der gør sig gældende for  

 undersøgelsesretter og kommissionsdomstole.
Forslaget angår alene undersøgelsen af den foreliggende banksag, idet  

 regeringen ikke har set det som sin opgave på nuværende tidspunkt at foreslå  

 en revision af dommerundersøgelsesinstituttet.
En sådan revision må afvente  

 det ovenfor nævnte udvalgsarbejde.
3. Hovedpunkter i lovforslaget 3.1. En gennemførelse af lovforslaget vil indebære, at der etableres et  

 organ, der skal gennemføre en undersøgelse af den færøske banksag.
Dette  

 organ skal være en undersøgelseskommission, som nedsættes af  

 justitsministeren.
Undersøgelseskommissionen skal bestå af 3 medlemmer.
Formanden må ikke  

 være dommer, men skal opfylde betingelserne for at blive udnævnt til  

 højesteretsdommer.
De øvrige medlemmer skal have særlig indsigt i bank- og  

 revisionsforhold.
 Kommissionen skal undersøge og klarlægge det samlede begivenhedsforløb  

 omkring de initiativer, der fra 1992 blev taget for at redde Sjovinnubanken  

 og Føroyabanken fra økonomisk sammenbrud og frem til sammenlægningen af  

 bankerne i 1994. Kommissionen skal i den forbindelse navnlig undersøge  

 omstændighederne omkring aktiebyttet den 22. marts 1993 mellem Den Danske  

 Bank og Finansieringsfonden af 1992.
 Undersøgelsen skal kunne give grundlag for, at det efterfølgende kan  

 vurderes, om der kan gøres et retligt ansvar gældende over for involverede  

 myndigheder, virksomheder og personer.
Undersøgelsen gennemføres som udgangspunkt på skriftligt grundlag.
Der  

 fastsættes en pligt til at udlevere foreliggende skriftligt materiale og til  

 skriftligt at afgive redegørelser og besvare spørgsmål efter kommissionens  

 anmodning herom.
Udleverings- og oplysningspligten fortrænger eventuelt  

 modstående tavshedspligsbestemmelser.
Er det ikke muligt at få belyst et væsentligt forhold tilstrækkeligt på  

 skriftligt grundlag, åbnes der mulighed for, at kommissionen kan lade den  

 eller de pågældende myndigheder, virksomheder eller personer indkalde til at  

 afgive forklaring for retten.
Forklaring afgives i så fald efter reglerne i  

 retsplejeloven, dog således at tavshedspligtsregler ikke er til hinder for  

 afgivelse af vidneforklaring.
Forklaring afgives for lukkede døre.
Undersøgelseskommissionen afslutter sit arbejde med afgivelsen af en  

 beretning.
Beretningen afleveres til justitsministeren, der offentliggør den.
3.2. Med den foreslåede undersøgelsesmodel finder regeringen, at der er  

 tale om en fagligt meget kvalificeret undersøgelse med sikkerhed for, at alle  

 relevante oplysninger kommer frem på samme måde, som hvis der var tale om en  

 dommerundersøgelse.
Samtidig adskiller modellen sig fra en dommerundersøgelse  

 på afgørende punkter.
Som de væsentligste forskelle kan fremhæves følgende.  

 Der sidder ingen dommer i undersøgelseskommissionen.
Kommissionen skal ikke  

 fremkomme med konklusioner med hensyn til, om der er grundlag for at søge  

 retligt ansvar gennemført.
Undersøgelsen foregår som udgangspunkt på  

 skriftligt grundlag.
Med forskelle af denne art tydeliggøres det, at der er  

 tale om en forundersøgelse og ikke om en proces, der kan sidestilles med en  

 retssag og dom.
 Efter regeringens opfattelse vil den foreslåede undersøgelse kunne  

 tilvejebringe grundlaget for, at institutioner m.v. efterfølgende kan  

 vurdere, om der kan gøres et retligt ansvar gældende over for involverede  

 myndigheder, virksomheder og personer, uden at kommissionens beretning vil  

 blive tillagt domsvirkning i samme udstrækning, som det hidtil har været  

 tilfældet med beretninger fra undersøgelsesretter og kommissionsdomstole.
4. Forslagets økonomiske og administrative konsekvenser Gennemførelse af den foreslåede undersøgelse vil indebære en række  

 udgifter.
Heraf kan bl.a. nævnes vederlæggelse af undersøgelseskommissionens  

 medlemmer og sekretariat, herunder eventuel substitution i de pågældendes  

 hovedstillinger, eventuelle udgifter til bisiddere, udgifter til  

 revisionsmæssig eller anden sagkyndig bistand samt kontorholdsudgifter m.v.  

 Vederlæggelsen af undersøgelseskommissionens medlemmer fastsættes af  

 Justitsministeriet efter drøftelse med Finansministeriet.
Udgifterne i forbindelse med undersøgelseskommissionens virksomhed  

 afholdes af statskassen i overensstemmelse med de retningslinier, der gælder  

 for undersøgelsesretter.
Udgifterne afholdes af Justitsministeriets konto for  

 strafferetspleje m.v.
5. Høring over lovforslaget Lovforslaget er inden fremsættelsen forelagt for det færøske hjemmestyre.
Bemærkninger til de enkelte bestemmelser Til § 1 Til stk. 1 Bestemmelsen fastslår, at justitsministeren skal nedsætte en  

 undersøgelseskommission til at undersøge den færøske banksag.
Til stk. 2 Bestemmelsen fastsætter, hvordan undersøgelseskommissionen skal  

 sammensættes.
Undersøgelseskommissionen består af 3 medlemmer.
Formanden skal uden at  

 være dommer opfylde betingelserne for at kunne blive udnævnt til  

 højesteretsdommer, jf. retsplejelovens § 43, stk. 1. De øvrige medlemmer skal  

 have særlig indsigt i bank- og revisionsforhold.
Der sigtes herved til en  

 statsautoriseret revisor og en bankkyndig.
Det er justitsministeren, som udpeger medlemmerne.
Udpegningen sker efter  

 forhandling med Færøernes Landsstyre.
Til stk. 3 Efter bestemmelsen skal de personer, der udpeges, være uvildige og  

 uafhængige i forhold til de institutioner m.v., hvis forhold skal undersøges.
 Der må således ikke foreligge omstændigheder, der er egnede til at rejse  

 tvivl om medlemmernes fuldstændige upartiskhed.
Til stk. 4 Efter bestemmelsen skal den nødvendige sekretariatsbistand stilles til  

 rådighed for kommissionen.
 Sekretariatet bør bl.a. omfatte personer med juridisk eller økonomisk  

 uddannelse.
Til § 2 I bestemmelsen fastsættes det, hvilke opgaver undersøgelseskommissionen  

 skal udføre.
 Som det fremgår af bestemmelsen i stk. 1, skal kommissionen undersøge og  

 klarlægge det samlede begivenhedsforløb omkring de initiativer, der fra 1992  

 blev taget for at redde Sjovinnubanken og Føroyabanken fra økonomisk  

 sammenbrud og frem til sammenlægningen af bankerne i 1994.
 Kommissionen skal i den forbindelse navnlig undersøge omstændighederne  

 omkring aktiebyttet den 22. marts 1993 mellem Den Danske Bank og  

 Finansieringsfonden af 1992.
 Det begivenhedsforløb, som kommissionen bør koncentrere sin undersøgelse  

 om, er beskrevet i den betænkning af 14. januar 1995, som Lagtingets  

 Retsudvalg har udarbejdet, og dets tillægsbetænkning af 19. januar 1995, som  

 lå til grund for Lagtingets beslutning af 19. januar 1995.
 Tidsangivelsen »fra 1992« er naturligvis ikke til hinder for, at  

 kommissionen f.eks. som led i vurderingen af bankernes økonomiske situation  

 inddrager hensættelsespolitikken i tidligere år.
Grundlovens § 61, 2. pkt., indeholder et forbud mod at nedsætte  

 særdomstole med dømmende myndighed.
Der er derfor ikke mulighed for at give  

 kommissionen adgang til at træffe bindende afgørelser om de retlige  

 spørgsmål, som sagen giver anledning til.
 For at fremhæve, at kommissionens opgave er at foretage en  

 forundersøgelse, hvis resultater kan danne grundlag for involverede  

 myndigheders og institutioners vurdering af eventuelle ansvarsspørgsmål, er  

 det i stk. 2 bestemt, at kommissionens undersøgelse skal kunne give grundlag  

 for, at det efterfølgende kan vurderes, om der kan gøres et retligt ansvar  

 gældende over for involverede myndigheder, virksomheder eller personer.
 De retlige konklusioner, herunder med hensyn til om der er grundlag for at  

 gøre økonomiske krav gældende om fornødent ved sagsanlæg ved de almindelige  

 domstole, må således drages af de involverede myndigheder og institutioner på  

 grundlag af den afklaring af det faktiske begivenhedsforløb, som kommissionen  

 gennem undersøgelsen har tilvejebragt.
Til § 3 Til stk. 1 I bestemmelsen fastsættes det, at sagsoplysningen som udgangspunkt sker på  

 skriftligt grundlag.
Til stk. 2 For at sikre, at undersøgelseskommissionen kan få alle relevante  

 oplysninger frem, er det i stk. 2 fastsat, at myndigheder, virksomheder og  

 personer er forpligtet til at udlevere dokumenter og andet foreliggende  

 materiale til undersøgelseskommissionen, når kommissionen anmoder om det.
Det er efter den foreslåede bestemmelse ikke et krav, at kommissionen skal  

 kunne specificere de dokumenter, der kræves udleveret.
Kommissionen kan på  

 samme måde som en undersøgelsesret ved undersøgelsens start anmode de berørte  

 myndigheder, virksomheder og personer om at udlevere alt relevant materiale  

 til kommissionen.
Bliver kommissionen bekendt med eksistensen af dokumenter,  

 som den ikke har modtaget i henhold til den indledende udleveringsbegæring,  

 vil kommissionen specifikt kunne anmode om at få udleveret de pågældende  

 dokumenter.
Den foreslåede udleveringspligt omfatter alt foreliggende skriftligt  

 materiale, herunder også interne dokumenter.
Pligten til at udlevere  

 materiale gælder, selv om materialet er fortroligt.
Udleveringspligten  

 fortrænger således modstående tavshedspligtsforskrifter, jf. stk. 4.
 Hvis offentligt ansatte undlader at opfylde pligten til at udlevere  

 foreliggende skriftligt materiale til kommissionen, vil der være tale om en  

 tjenesteforsømmelse, der vil kunne medføre disciplinært ansvar og i grove  

 tilfælde strafansvar efter straffelovens § 156 eller § 157. For ministres  

 vedkommende vil en sådan pligttilsidesættelse efter omstændighederne kunne  

 indebære en overtrædelse af ministeransvarlighedslovens § 5.
Disciplinært ansvar og straffelovens §§ 156 og 157 vil ikke kunne anvendes  

 over for private, der undlader at opfylde udleveringspligten.
Et  

 centralt tema i den foreliggende sag er, om der kan gøres et økonomisk krav  

 gældende mod en privat part.
Det vil kunne give anledning til  

 retssikkerhedsmæssige betænkeligheder, såfremt udlevering af dokumenter fra  

 den pågældende part skal kunne ske under trussel om straf eller andre  

 tvangsforanstaltninger.
En sådan retstilstand gælder ikke for parter i en  

 civil sag.
Forslaget indeholder som følge heraf ikke en sådan  

 sanktionshjemmel.
Derimod vil manglende udlevering af dokumenter kunne  

 sanktioneres på en anden måde.
Hvis en privat part ikke udleverer materiale,  

 som den pågældende er forpligtet til at udlevere, afgør kommissionen, hvilken  

 betydning dette bør have for undersøgelsens resultat.
Kommissionen kan  

 således på det pågældende punkt lægge et for parten ugunstigt bevisresultat  

 til grund.
 Dette svarer til, hvad der gælder for parter i civile sager, og til, hvad  

 der må antages at gælde ved en kommissionsdomstol eller undersøgelsesret  

 (retsplejelovens § 298 sammenholdt med retsplejelovens § 344, stk. 2).
Til stk. 3 En undersøgelseskommission vil formentlig kunne afdække en stor del af  

 sagen på grundlag af en gennemgang af dokumenter og andet foreliggende  

 skriftligt materiale, som de involverede efter stk. 2 har pligt til at  

 udlevere til kommissionen.
For at sikre, at eventuelt manglende oplysninger  

 vil kunne tilvejebringes, og at tvivlspørgsmål vil kunne afklares, etableres  

 - til supplement af den i stk. 2 fastsatte dokumentudleveringspligt - en  

 ordning, hvorefter kommissionen kan stille skriftlige spørgsmål til og anmode  

 om redegørelser fra involverede myndigheder, virksomheder og personer.
Kommissionen vil formentlig normalt rette sine anmodninger om skriftlige  

 redegørelser og svar til de involverede myndigheder og virksomheder som  

 sådanne, således at der afgives svar på myndighedens/virksomhedens vegne.  

 Ønsker kommissionen svar fra nærmere angivne personer, kan kommissionen  

 stille spørgsmål direkte til de pågældende personligt.
Kommissionen vil kunne  

 fastsætte en frist for besvarelse af kommissionens forespørgsler.
Efter den foreslåede bestemmelse er der pligt til at besvare de stillede  

 spørgsmål.
Undlader man at svare, vil kommissionen efter omstændighederne  

 kunne tillægge undladelsen betydning ved den bevismæssige vurdering af sagen.  

 For offentligt ansatte gælder endvidere, at undladelse af at svare vil kunne  

 medføre disciplinært ansvar og i grove tilfælde strafansvar.
I øvrigt vil  

 kommissionen under de betingelser, der er angivet i forslagets § 4, stk. 1,  

 kunne foranstalte indenretlig afhøring af personer, der ikke besvarer  

 skriftlige spørgsmål eller ikke gør det på en fyldestgørende måde.
Den, der afgiver urigtige oplysninger til kommissionen, vil efter  

 omstændighederne kunne straffes efter straffelovens § 162. Efter denne  

 bestemmelse straffes den, som for eller til en offentlig myndighed med forsæt  

 afgiver urigtig erklæring om forhold, angående hvilke han er pligtig at  

 afgive forklaring, med bøde, hæfte eller med fængsel indtil 4 måneder.  

 Bestemmelsen gælder både private og offentligt ansatte.
Der kan dog ikke  

 straffes efter bestemmelsen, hvis urigtige oplysninger afgives i tilfælde,  

 hvor rigtige oplysninger ville udsætte den pågældende for disciplinært ansvar  

 eller strafansvar.
At den pågældende ved sandfærdig forklaring ville udsætte  

 sig selv eller sin arbejdsgiver for f.eks. at blive pålagt erstatningsansvar,  

 fritager ikke for strafansvar for urigtig erklæring.
Til stk. 4 Den foreslåede bestemmelse i stk. 4 regulerer forholdet mellem på den ene  

 side udleverings- og oplysningspligten i stk. 2 og 3 og på den anden side  

 tavshedspligtsforskrifter.
Bestemmelsen indebærer, at pligterne i stk. 2 og 3  

 fortrænger modstående tavshedspligtsforskrifter.
Dette gælder, uanset om der  

 er tale om almindelige eller særlige tavshedspligtsforskrifter.
 Den almindelige tavshedspligt, der efter straffelovens §§ 152 ff og  

 forvaltningslovens § 27 gælder for offentligt ansatte, herunder ansatte i  

 ministerier m.v., vil således ikke være til hinder for, at udleverings- og  

 oplysningspligten opfyldes.
Finanstilsynet vil heller ikke kunne nægte at udlevere fortroligt  

 materiale, som tilsynet har udarbejdet eller modtaget i egenskab af  

 tilsynsmyndighed i forhold til de færøske banker, selv om materialet er  

 omfattet af den særlige tavshedspligtsbestemmelse i bank- og sparekasselovens  

 § 50 b.
Finanstilsynet skal således ikke have samtykke fra de færøske banker  

 eller deres kunder for at udlevere materiale til kommissionen, herunder  

 oplysninger om konkrete kundeforhold.
Det samme gælder i forbindelse med svar  

 og redegørelser, der afgives efter stk. 3. De EF-regler, der ligger bag  

 bestemmelsen i bank- og sparekasselovens § 50 b, kan ikke antages at være til  

 hinder for en sådan regulering, allerede fordi Færøerne og dermed de færøske  

 banker står uden for EU.
Udleverings- og oplysningspligten omfatter også de berørte banker og  

 Finansieringsfonden af 1992. De pågældende virksomheders og institutioners  

 tavshedspligt efter f.eks. bank- og sparekasselovens § 54, stk. 2, vil  

 således ikke være til hinder for opfyldelse af pligten.
Dette gælder også med  

 hensyn til internt materiale og materiale med kundeoplysninger.
 Heller ikke selskabslovgivningens tavshedspligtsforskrifter eller de  

 tavhedspligtsregler, der gælder for f.eks. revisorer, vil kunne påberåbes som  

 begrundelse for ikke at opfylde udleverings- og oplysningspligten.
Til § 4 Som nævnt skal undersøgelsen som udgangspunkt foregå på skriftligt  

 grundlag, jf. lovforslagets § 3.
 Det må antages, at langt de fleste forhold vil kunne afklares på  

 skriftligt grundlag, herunder ved svar på skriftlige spørgsmål.
 Det kan imidlertid ikke på forhånd helt udelukkes, at  

 undersøgelseskommissionen - for at få et spørgsmål tilstrækkeligt belyst -  

 finder det nødvendigt, at der mundtligt afgives forklaring herom, og  

 bestemmelsen giver derfor mulighed for, at der under visse betingelser kan  

 foretages mundtlige afhøringer.
 Regeringen lægger imidlertid vægt på, at kommissionen heller ikke i denne  

 forbindelse tillægges domstolsbeføjelser.
 Kommissionens adgang til at foranstalte afhøringer foreslås derfor  

 udformet på den måde, at afhøringerne skal foretages for en domstol, og at  

 det bliver en domstol, der i forbindelse med afhøringerne tager stilling til  

 anvendelsen af retsplejelovens regler, herunder bestemmelserne om vidnepligt  

 og vidnetvang.
Til stk. 1 Efter bestemmelsen kan undersøgelseskommissionen under visse betingelser  

 anmode Københavns Byret om at indkalde myndigheder, virksomheder eller  

 personer til at afgive forklaring for retten.
 De betingelser, som skal være opfyldt, er følgende:
For det første skal det ikke have været muligt for undersøgelskommissionen  

 at få belyst et spørgsmål på anden måde.
For det andet skal belysningen af  

 det pågældende spørgsmål være nødvendig for, at sagen kan afklares på  

 fyldestgørende måde.
 Inden Københavns Byret anmodes om at indkalde til mundtlige afhøringer, må  

 undersøgelseskommissionen således forsøge at få et relevant spørgsmål belyst  

 på skriftligt grundlag, eventuelt ved at anmode om skriftlige redegørelser om  

 nærmere angivne forhold, jf. § 3, stk. 3.
 Det er undersøgelseskommissionen, der afgør, om betingelserne er opfyldt.  

 Københavns Byret har således ikke kompetence til at tage stilling hertil, men  

 skal indkalde den pågældende myndighed, virksomhed eller person, når  

 undersøgelseskommissionen anmoder herom.
Af praktiske grunde er det nødvendigt, at afhøringerne foregår i en  

 bestemt retskreds.
Det foreslås, at den pågældende retskreds er Københavns  

 Byret.
 Det forudsættes, at de afhørte forinden af kommissionen gøres bekendt med  

 de temaer, som afhøringen vil angå, jf. herved også forslagets § 6.
Til stk. 2 Bestemmelsen fastsætter, at de myndigheder, virksomheder eller personer,  

 hvis forhold undersøges, kan møde med bisidder, hvis de bliver indkaldt til  

 at afgive forklaring for retten.
 Bisidderen kan således overvære det retsmøde, hvori klienten afgiver  

 forklaring, selv om retsmøderne foregår for lukkede døre, jf. lovforslagets §  

 4, stk. 4.
Bisidderen vil have adgang til at stille supplerende spørgsmål til sin  

 klient.
Afhøringen foretages som nævnt i stk. 3 af undersøgelseskommissionen.
 Møder indkaldte personer med bisidder, dækkes udgifterne til bisidderen  

 efter de regler, der gælder for refusion af udgifter til bisiddere ved  

 undersøgelsesretter.
Til stk. 3 Bestemmelsen fastsætter, at forklaring afgives efter reglerne i  

 retsplejeloven.
Retten afgør, om de personer, som indkaldes, er forpligtet  

 til at afgive forklaring, og om forklaring afgives under strafansvar.
 De indkaldte har som udgangspunkt vidnepligt, jf. retsplejelovens § 168,  

 og vidnerne afgiver normalt forklaring under strafansvar, jf. straffelovens §  

 158. Over for modvillige vidner kan retten anvende de almindelige  

 tvangsmidler, jf. retsplejelovens § 178.
Vidnepligten er undergivet de sædvanlige begrænsninger i retsplejeloven,  

 jf. retsplejelovens §§ 169-172. Vidneudelukkelsesgrunden i retsplejelovens §  

 169 (om tavshedspligt i det offentliges interesse) finder dog ikke  

 anvendelse.
Det er derfor ikke nødvendigt, at vedkommende myndighed  

 (minister) giver samtykke til, at en embedsmand afgiver forklaring for  

 retten.
Endvidere finder retsplejelovens § 170, stk. 3, ikke anvendelse.  

 Dette indebærer, at retten ikke vil kunne undtage en person fra vidnepligt  

 med den begrundelse, at forklaringen vedrører forhold, med hensyn til hvilke  

 personen i medfør af lovgivningen har tavshedspligt.
 Ingen kan forpligtes til at afgive vidneforklaring, hvis den pågældende  

 herved vil kunne udsætte sig selv for straf eller tab af velfærd, jf.  

 retsplejelovens § 171, stk. 2, nr. 1.
 Pligt til at afgive forklaring foreligger heller ikke, hvis forklaringen  

 må antages at ville udsætte vidnets nærmeste (pårørende) for straf eller tab  

 af velfærd eller påføre vidnet eller hans nærmeste anden væsentlig skade, jf.  

 retsplejelovens § 171, stk. 2, nr. 2-3. Retten kan dog i disse tilfælde  

 pålægge vidnet at afgive forklaring, når forklaringen anses for at være af  

 afgørende betydning for sagens udfald, og sagens beskaffenhed og dens  

 betydning for vedkommende part eller samfundet findes at berettige dertil,  

 jf. retsplejelovens § 171, stk. 3.
 Risikoen for at tabe en civil sag om et økonomisk krav udgør ikke en  

 vidnefritagelsesgrund.
 Afgiver nogen falsk forklaring under afhøring i retten i tilfælde, hvor  

 forklaring ikke må kræves, straffes vedkommende ikke, jf. straffelovens §  

 159, stk. 1. Det samme gælder, hvis den pågældende har haft grund til at  

 antage, at han kunne blive sigtet, hvis han afgav sandfærdig forklaring.
 I øvrigt gælder, at hvis de afhørte efter vidnefritagelsesreglerne var  

 berettiget til at nægte at afgive forklaring, kan straffen for falsk  

 forklaring nedsættes eller efter omstændighederne bortfalde, jf.  

 straffelovens § 159, stk. 2.
Retten vejleder, hvis omstændighederne giver grund dertil, vidnerne om  

 indholdet af reglerne om vidneudelukkelse og vidnefritagelse, jf.  

 retsplejelovens § 173, stk. 1. Inden vidnet afhøres, sikrer retten sig, at  

 der ikke er noget til hinder for vidneforklaringens afgivelse.
Retten  

 pålægger derefter vidnet at tale sandhed og gør vidnet bekendt med  

 strafansvaret for afgivelse af falsk forklaring, jf. retsplejelovens § 181.
Det forudsættes, at de personer, som kan risikere et disciplinært eller  

 strafferetligt ansvar, afhøres med tilkendegivelse om, at de ikke har pligt  

 til at udtale sig, og at forklaring afgives uden sædvanligt strafansvar.
En  

 sådan tilkendegivelse gives i forbindelse med afhøringer for en  

 undersøgelsesret.
Der vil næppe være personer, som skal afhøres efter reglerne i  

 retsplejelovens kapitel 29 om afhøring af parter i civile sager.
Hvis parten  

 i en senere civilretlig sag er en offentlig myndighed, afhøres de ansatte som  

 vidner.
Er parten et selskab, må det antages, at de personer, som har sæde i  

 selskabets bestemmende øverste organ, f.eks. et aktieselskabs  

 bestyrelsesmedlemmer, som udgangspunkt også afhøres som vidner, medmindre den  

 afhørte i realiteten er enebestemmende i selskabet.
 Afhøringerne foretages af undersøgelseskommissionen, dvs. typisk formanden  

 eller eventuelt et af de andre medlemmer af kommissionen.
 Hovedindholdet af forklaringen optages i retsbogen, jf. retsplejelovens §  

 186, stk. 2.
Til stk. 4 Det foreslås, at indenretlige afhøringer i denne sag skal foregå for  

 lukkede døre.
Det skyldes flere forhold.
I undersøgelsen indgår fortrolige oplysninger, der er omfattet af de  

 særlige tavshedspligtsbestemmelser i bank- og sparekasseloven.
Som det  

 fremgår af stk. 3, finder bl.a. bestemmelsen i retsplejelovens § 170, stk. 3,  

 ikke anvendelse.
Det vil således ikke kunne udelukkes, at der under de  

 mundtlige forklaringer vil fremkomme oplysninger, hvor retten - hvis § 170,  

 stk. 3, havde fundet anvendelse - ville have bestemt, at forklaring ikke  

 skulle afgives om de pågældende forhold.
 Endvidere er der tale om en forundersøgelse, hvor der ikke træffes  

 bindende afgørelser i forhold til de involverede om de retlige spørgsmål, som  

 sagen giver anledning til.
 Hertil kommer, at den foreslåede undersøgelse som udgangspunkt foregår på  

 skriftligt grundlag, jf. § 3. Mundtlig afhøring kommer kun på tale, når det  

 ikke har været muligt at få et væsentligt forhold belyst på skriftligt  

 grundlag.
 Det er i øvrigt en følge af reglen om lukkede døre, at de afhørte ikke vil  

 have mulighed for at indrette deres forklaring på de forklaringer, som andre  

 tidligere har afgivet.
 Hensynet til, at offentligheden kan blive orienteret om undersøgelsen,  

 tilgodeses ved, at kommissionen skal afgive en beretning, der offentliggøres,  

 jf. § 7. Herved vil offentligheden blive gjort bekendt med undersøgelsen i  

 sin helhed - både de oplysninger, der er tilvejebragt på skriftligt grundlag,  

 og de oplysninger, der er kommet frem ved mundtlige afhøringer.
Til stk. 5 Efter bestemmelsen sender retten en udskrift af retsbogen vedrørende de  

 afgivne forklaringer til undersøgelseskommissionen og til den, der har  

 afgivet den pågældende forklaring.
Udskriften er gratis.
Andre kan ikke hos  

 retten få udskrift af retsbogen.
Retsplejelovens § 41 finder således ikke  

 anvendelse på disse retsbogstilførsler.
Til § 5 Til stk. 1 Som det fremgår af forslagets § 3, stk. 4, og § 4, stk. 3, er hensynet til  

 sagens oplysning givet forrang i forhold til tavshedspligtsbestemmelser,  

 herunder også i forhold til de særlige tavshedspligtsbestemmelser i bank- og  

 sparekasselovens §§ 50 b og 54, stk. 2.
 Det må derfor sikres, at de tavshedsbelagte oplysninger, som kommissionen  

 får kendskab til under sin virksomhed, behandles fortroligt.
 Det foreslås derfor, at medlemmerne af undersøgelseskommissionen og  

 personer, der yder kommissionen sekretariatsbistand, under ansvar efter  

 straffelovens §§ 152-152 e har tavshedspligt med hensyn til enhver oplysning,  

 som de under deres virksomhed får kendskab til.
 Denne vidtgående tavshedspligtsbestemmelse vil ikke være til hinder for,  

 at visse oplysninger videregives, mens undersøgelsen pågår, jf. § 6, stk. 1.  

 Når undersøgelsen er afsluttet, vil bestemmelsen endvidere ikke være til  

 hinder for afgivelsen af en beretning, der offentliggøres, jf. § 7.
Til stk. 2 Undersøgelseskommissionen etableres med status som en offentlig myndighed.  

 Kommissionen er imidlertid et undersøgelsesorgan, som oprettes ved lov, og  

 som alene har en bestemt opgave, nemlig at undersøge og klarlægge et faktisk  

 begivenhedsforløb, jf. bemærkningerne til § 2 ovenfor.
Kommissionen er  

 således ikke en almindelig offentlig myndighed, der skal udføre  

 forvaltningsretlige opgaver.
Der er derfor ikke behov for, at kommissionen  

 omfattes af den forvaltningsretlige lovgivning.
 I overensstemmelse hermed er det i stk. 2 udtrykkeligt fastsat, at lov om  

 offentlighed i forvaltningen, forvaltningsloven og ombudsmandsloven ikke  

 gælder for den virksomhed, som udøves af kommissionen.
Til § 6 Til stk. 1 Efter forslagets § 3, stk. 3, og § 4 har kommissionen adgang til at stille  

 henholdsvis skriftlige og mundtlige spørgsmål til de involverede.
 For at kunne besvare de stillede spørgsmål på fyldestgørende måde kan det  

 være nødvendigt at have kendskab til dokumenter, som indgår i undersøgelsen.  

 Bestemmelsen giver derfor kommissionen adgang til - uanset den i § 5, stk. 1,  

 fastsatte tavshedspligt - at udlevere dokumenter eller andet materiale til de  

 myndigheder, virksomheder eller personer, hvis forhold undersøges, hvis det  

 er af betydning for at besvare de spørgsmål, som kommissionen stiller.
Til stk. 2 For at sikre, at det materiale, som kommissionen udleverer efter stk. 1,  

 ikke gøres frit tilgængeligt, foreslås en særlig tavshedspligtsbestemmelse  

 med hensyn til det pågældende materiale.
Til § 7 Undersøgelseskommissionen skal afgive en beretning om resultatet af sin  

 undersøgelse.
Beretningen afleveres til justitsministeren, som offentliggør  

 den.
Den i § 5, stk. 1, fastsatte tavshedspligt for kommissionen vil ikke være  

 til hinder for, at alle relevante oplysninger gengives i beretningen.
Der er  

 dog visse typer af oplysninger, hvor spørgsmålet om offentliggørelse nøje bør  

 afvejes over for hensynet til beskyttelsen af oplysninger om enkeltpersoners  

 private forhold.
Er der f.eks. tale om oplysninger om og vurderinger af  

 låneengagementer, bør gengivelsen heraf i almindelighed ske i generaliseret  

 og anonymiseret form.
 Beretningen vil således kunne indeholde alle de oplysninger, der er  

 nødvendige for, at det efterfølgende kan vurderes, om der kan gøres et  

 retligt ansvar gældende over for involverede myndigheder, virksomheder og  

 personer.
Til § 8 Bestemmelsen angiver tidspunktet for lovens ikrafttræden.
Den almindelige ordning er, at love kundgøres i Lovtidende.
Love, der  

 gælder på Færøerne, skal endvidere kundgøres i Landsstyrets  

 kundgørelsestidende for Færøerne, Kunngerdabladid, jf. lov nr. 735 af 6.  

 december 1989 om kundgørelse af love, anordninger og bekendtgørelser på  

 Færøerne.
Den foreslåede bestemmelse indebærer, at kundgørelsen i Danmark og på  

 Færøerne kædes sammen på en sådan måde, at loven først træder i kraft, når  

 den er kundgjort begge steder.
Sker kundgørelsen i Danmark og på Færøerne  

 ikke samtidig, træder loven i kraft på tidspunktet for den seneste  

 kundgørelse.
Ændringsforslag Af Oli Breckmann (KF):
 Til § 2 9) Efter stk. 1 indsættes som nyt stykke:
»Stk. 2. Undersøgelseskommissionen vil som led i  

 undersøgelsen kunne vurdere, om myndigheder og virksomheder har gjort sig  

 skyldige i fejl og forsømmelser.« Stk. 2 bliver herefter stk. 3.
 Til § 4 10) Stk. 3-5 udgår, og i stedet indsættes som  

stk. 3:
»Stk. 3. Ved afgivelse af forklaring for Københavns Byret  

 finder reglerne i retsplejeloven anvendelse.
Retsplejelovens §§ 169 og 170,  

 stk. 3, gælder dog ikke.
Afhøringen foretages af undersøgelseskommissionen  

 eller den ifølge § 1, stk. 3, beskikkede person på kommissionens vegne.« Bemærkninger Til nr. 9 Forslagsstilleren kan tilslutte sig, at  

 undersøgelseskommissionen ikke skal fremkomme med indstilling om, at der kan  

 eller skal gøres et retligt ansvar gældende over for involverede myndigheder,  

 virksomheder eller personer, men finder dog, at kommissionen ud over at  

 klarlægge begivenhedsforløbet skal kunne undersøge og udtale sig om, hvorvidt  

 myndigheder eller virksomheder efter kommissionens opfattelse har gjort sig  

 skyldig i retlige fejl eller forsømmelser.
Til nr. 10 Da der ikke er blevet fremført nogen rimelig begrundelse for at  

 fravige reglerne i retsplejeloven om offentlighed ved afhøringer, må dette  

 tages som et udtryk for, at beslutningen om afhøringer for lukkede døre er  

 rent politisk.
Hensynet til tilliden mellem Færøerne og Danmark er en bærende  

 årsag til, at undersøgelsen gennemføres, og tiltroen til undersøgelsens værdi  

 blive formindsket, hvis den gennemføres for lukkede døre.
Derfor foreslås  

 det, at retsplejelovens almindelige regler om offentlighed kommer til at  

 gælde for alle afhøringer.
Efter 2. behandling den 1. juni 1995 § 1. Justitsministeren nedsætter en undersøgelseskommission.
Stk. 2. Undersøgelseskommissionen består af 3 medlemmer, der  

 udpeges af justitsministeren i samråd med Færøernes landsstyre.
Formanden  

 skal opfylde betingelserne for at blive udnævnt til højesteretsdommer.
De  

 øvrige medlemmer skal have særlig indsigt i bank- og revisionsforhold.
Stk. 3. Justitsministeren udpeger en person, der kan bistå  

 kommissionen med at foretage afhøringer i retten.
Der stilles i øvrigt den  

 fornødne sekretariatsbistand til rådighed for undersøgelseskommissionen.  

 Kommissionen kan anmode særligt sagkyndige om en udtalelse eller anden  

 bistand til brug for undersøgelsen.
 Stk. 4. Justitsministeren og Færøernes landsstyre udpeger hver 3  

 personer, der følger undersøgelsens gennemførelse.
 Stk. 5. De personer, der efter stk. 2-4 deltager i undersøgelsens  

 gennemførelse, skal være uvildige og uafhængige i forhold til de myndigheder  

 og virksomheder m.v., hvis forhold undersøges.
 § 2. Undersøgelseskommissionen har til opgave at undersøge og  

 klarlægge det samlede begivenhedsforløb i forbindelse med de initiativer, der  

 fra 1992 blev taget for at redde Sjovinnubanken og Føroyabanken fra økonomisk  

 sammenbrud og frem til sammenlægningen af bankerne i 1994. Kommissionen skal  

 navnlig undersøge omstændighederne omkring aktiebyttet den 22. marts 1993  

 mellem Den Danske Bank og Finansieringsfonden af 1992. I undersøgelsen kan  

 inddrages alle oplysninger, der er af betydning for udførelsen af  

 undersøgelseskommissionens opgave.
 Stk. 2. Undersøgelsen skal kunne give grundlag for, at det  

 efterfølgende kan vurderes, om der kan gøres et retligt ansvar gældende over  

 for involverede myndigheder, virksomheder og personer.
 § 3. Undersøgelseskommissionen træffer bestemmelse om  

 undersøgelsens nærmere tilrettelæggelse.
 Stk. 2. Myndigheder, virksomheder og personer har pligt til at  

 udlevere dokumenter og andet foreliggende materiale til  

 undersøgelseskommissionen, når kommissionen anmoder om det.
 Stk. 3. Myndigheder, virksomheder og personer har efter  

 undersøgelseskommissionens anmodning pligt til skriftligt at redegøre for og  

 besvare spørgsmål om nærmere angivne forhold, der har betydning for  

 undersøgelsen.
 Stk. 4. De i stk. 2 og 3 nævnte pligter gælder, uanset om de  

 pågældende oplysninger er undergivet tavshedspligt.
 § 4. Undersøgelseskommissionen kan anmode Københavns Byret om at  

 indkalde myndigheder, virksomheder eller personer til at afgive forklaring  

 for retten.
 Stk. 2. De myndigheder, virksomheder eller personer, hvis forhold  

 undersøges, kan møde med bisidder, hvis de indkaldes til at afgive forklaring  

 for retten.
Stk. 3. Forklaring afgives efter reglerne i retsplejeloven.  

 Bestemmelserne i retsplejelovens § 169 og § 170, stk. 3, finder ikke  

 anvendelse.
Afhøringen foretages af undersøgelseskommissionens medlemmer  

 eller den person, der er udpeget efter § 1, stk. 3, 1. pkt.
Retten kan på  

 kommissionens begæring ved kendelse pålægge tredjemand at udlevere dokumenter  

 og andet foreliggende materiale, der er omfattet af udleveringspligten i § 3,  

 stk. 2. Undlader tredjemand at efterkomme pålægget, finder retsplejelovens §  

 178 tilsvarende anvendelse.
 Stk. 4. Forklaring afgives for lukkede døre.
 Stk. 5. Retten sender en udskrift af retsbogen vedrørende de  

 afgivne forklaringer til undersøgelseskommissionen og til den, der har  

 afgivet den pågældende forklaring.
 § 5. De personer, der efter § 1, stk. 2-4, deltager i  

 undersøgelsens gennemførelse, har under ansvar efter straffelovens §§ 152-152  

 e tavshedspligt med hensyn til enhver oplysning, som de under deres  

 virksomhed får kendskab til.
 Stk. 2. Lov om offentlighed i forvaltningen, forvaltningsloven og  

 ombudsmandsloven gælder ikke for den virksomhed, som udøves af  

 undersøgelseskommissionen.
 § 6. Uanset bestemmelsen i § 5, stk. 1, kan  

 undersøgelseskommissionen udlevere dokumenter og andet materiale, som indgår  

 i undersøgelsen, til de myndigheder, virksomheder og personer, hvis forhold  

 undersøges, såfremt det er af betydning for at besvare de spørgsmål, som  

 kommissionen stiller.
 Stk. 2. Der er tavshedspligt med hensyn til de dokumenter og andet  

 materiale, der udleveres efter stk. 1. Straffelovens §§ 152-152 e finder  

 tilsvarende anvendelse.
§ 7. Undersøgelseskommissionen afgiver en beretning om resultatet  

 af sin undersøgelse.
En udskrift af retsbogen vedrørende de retshandlinger,  

 der er foretaget efter § 4, optages som bilag til beretningen.  

 Justitsministeren offentliggør beretningen.
 § 8. Loven træder i kraft, når den er bekendtgjort i både  

 Lovtidende og landsstyrets kundgørelsestidende for Færøerne, Kunngerdabladid.
