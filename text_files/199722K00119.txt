Nr LSF 119 Forslag til Lov om leje Fremsat af Pernille Frahm (SF) Jes Lunde (SF) Villy Søvndal (SF) den 26. juni 1998 Kapitel 1 Lovens anvendelsesområde § 1. Loven gælder for leje - herunder fremleje - af hus eller  

 husrum.
 Stk. 2. Loven gælder, selv om lejen skal betales med andet end  

 penge, herunder ved arbejde.
 Stk. 3. Loven gælder dog ikke for aftaler om leje af bolig med  

 fuld kost eller for aftaler mellem et hotel og dets gæster.
§ 2. Reglerne i lovens kapitel 24 om benyttelse af boliger gælder  

 i kommuner, hvor de hidtidige regler om huslejeregulering gjaldt ved udgangen  

 af 1979 og kommunens registerfolketal pr. 1. april 1979 oversteg 20.000  

 indbyggere.
Kommunalbestyrelsen kan beslutte, at reglerne ikke skal gælde i  

 kommunen.
 Stk. 2. I kommuner, hvor reglerne ikke gælder, kan  

 kommunalbestyrelsen under hensyn til boligforholdene bestemme, at reglerne  

 skal gælde.
Stk. 3. I kommuner, hvor bestemmelserne ikke finder anvendelse,  

 kan kommunalbestyrelsen under hensyn til boligforholdene i kommunen træffe  

 bestemmelse om, at enkelte eller samtlige regler skal gælde.
Beslutning herom  

 kan træffes for højst 4 år ad gangen.
 Stk. 4. Såfremt kommunalbestyrelsen beslutter, at reglerne skal  

 ophøre at gælde i en kommune, træder denne beslutning i kraft efter 1 års  

 forløb, medmindre kommunalbestyrelsen har truffet bestemmelse efter stk. 2.
Stk. 5. De beslutninger, som kommunalbestyrelsen træffer efter  

 stk. 1 - 4, skal bekendtgøres i Statstidende og i øvrigt på den måde, der er  

 sædvanlig i kommunen.
Er andet ikke udtrykkeligt fastsat i beslutningen, får  

 den virkning fra og med datoen på det nummer af Statstidende, hvori den er  

 bekendtgjort.
 § 3. Loven gælder ikke, i det omfang lejeforholdet er omfattet af  

 særlige regler i anden lovgivning.
 Stk. 2. Loven gælder ikke, i det omfang lejeforholdet er et led i  

 et ansættelsesforhold under staten eller under en institution, hvortil staten  

 yder tilskud, når løn- og andre ansættelsesvilkår er godkendt af staten.  

 Loven gælder heller ikke lejeforhold, der er et led i et ansættelsesforhold  

 under en amtskommune, en kommune eller under en selvejende institution,  

 hvormed en amtskommune eller en kommune har indgået overenskomst om  

 institutionens drift, når løn- og andre ansættelsesvilkår er godkendt af  

 kommunernes lønningsnævn.
 Stk. 3. Loven gælder ikke for leje af boliger, som er omfattet af  

 § 1 i lov om leje af almene boliger.
 § 4. Flere ejerlejligheder, der henhører under samme ejerforening,  

 og som ejes af samme udlejer, anses i denne lov som een ejendom.
Stk. 2. Er flere ejendomme, der ejes af samme ejer, opført  

 kontinuerligt som en samlet bebyggelse, eller har disse ejendomme fælles  

 friarealer eller nogen form for driftsfællesskab, anses disse ligeledes i  

 denne lov som een ejendom.
Det samme gælder, hvor flere ejendomme er  

 samvurderet eller samnoteret i tingbogen.
 Stk. 3. Flere udlejede andelslejligheder, der henhører under samme  

 andelsforening, anses i denne lov som een ejendom.
§ 5. Lovens regler om beboelseslejligheder finder også anvendelse,  

 når en lejlighed delvis er udlejet til andet end beboelse.
Reglerne i kapitel  

 12 gælder dog ikke for lokaler omfattet af § 1, stk. 2, i lov om regulering  

 af erhvervslokaler m.v.
 § 6. Lovens kapitel 12 gælder ikke for enkelte værelser til  

 beboelse, hvor værelset er en del af udlejerens beboelseslejlighed eller er  

 en del af et en- eller tofamilieshus, som udlejeren bebor.
 Stk. 2. Lovens regler om huslejenævn finder ikke anvendelse på  

 lejeforhold om lokaler, der udelukkende anvendes til andet end beboelse.  

 Sager om sådanne lejeforhold behandles af boligretten efter reglerne i  

 kapitel 26.
 Stk. 3. Reglerne i dette kapitel kan ikke fraviges til skade for  

 lejeren.
Kapitel 2 Lejeaftalen § 7. En lejeaftale og andre aftaler om det lejede skal udfærdiges  

 skriftligt.
Aftaler om beboelseslejligheder eller enkeltværelser skal  

 endvidere udfærdiges på en autoriseret blanket.
 Stk. 2. En lejeaftale anses for indgået på lovens vilkår, i det  

 omfang der ikke udtrykkeligt er fastsat andet i aftalen.
 Stk. 3. Er lejens størrelse ikke aftalt, anses den for at udgøre  

 det beløb, der er rimeligt under hensyn til det lejedes værdi, jf. § 86.
Stk. 4. For lokaler, der udelukkende anvendes til andet end  

 beboelse, skal det udtrykkeligt specificeret fremgå af lejeaftalen, hvilke  

 udgifter lejeren ud over lejen skal betale vedrørende det lejede.
Dette  

 gælder dog ikke for udgiftsarter, der ikke er kendte ved lejeaftalens  

 indgåelse.
Den anslåede størrelse af den enkelte udgift skal være angivet.  

 Indeholder lejeaftalen ikke disse oplysninger, kan udlejer ikke opkræve de  

 pågældende udgifter.
Stk. 5. For lokaler som nævnt i stk. 4 skal det endvidere  

 udtrykkeligt specificeret fremgå af lejeaftalen, hvilke udgifter der ud over  

 brændsel indgår i varmeregnskabet.
Stk. 4, 3. og 4. pkt., finder tilsvarende  

 anvendelse.
§ 8. For lejemål, som er ombygget efter lov om privat byfornyelse,  

 og hvor lejeforhøjelse er beregnet efter samme lov, skal det udtrykkeligt  

 oplyses i lejeaftalen, at lejemålet er ombygget i henhold til lov om privat  

 byfornyelse.
Såfremt der efter samme lov ydes tilskud til nedsættelse af  

 lejeforhøjelsen for lejemålet, skal det udtrykkeligt oplyses i lejeaftalen,  

 med hvilket beløb tilskud ydes for de enkelte betalingsterminer i hele  

 tilskudsperioden. 1. og 2. pkt. finder tilsvarende anvendelse, såfremt  

 lejemålet er ombygget efter bestemmelserne om aftalt boligforbedring, jf.  

 kap. 5 i lov om byfornyelse.
Stk. 2. Har udlejeren helt eller delvis undladt at give de i stk.  

 1 omtalte oplysninger, kan der ikke opkræves lejeforhøjelse efter de særlige  

 regler i lov om privat byfornyelse eller i kap. 5 i lov om byfornyelse.
Er  

 lejeforhøjelse opkrævet, uanset at oplysningerne ikke er givet, kan lejeren  

 kræve lejeforhøjelsen tilbagebetalt. § 11, stk. 3, 2. og 3. pkt., finder  

 tilsvarende anvendelse.
 § 9. Anvendes der blanketter ved indgåelse af lejeaftaler, skal  

 bestemmelser, der pålægger lejeren større forpligtelser eller giver lejeren  

 mindre rettigheder end angivet i loven, fremhæves for at være gyldige.
 Stk. 2. Ved en blanket til indgåelse af lejeaftaler forstås en  

 standardkontrakt til udfyldning samt andre kontrakter og kontrakttillæg, der  

 ikke fremtræder som udarbejdet individuelt for det pågældende lejeforhold.
Stk. 3. Ved indgåelse af lejeaftale om beboelseslejligheder eller  

 enkelte værelser til beboelse må blanketter kun anvendes, hvis de er  

 autoriserede af by- og boligministeren.
Anvendes en blanket, der ikke er  

 autoriseret, er bestemmelser, der pålægger lejeren større forpligtelser eller  

 giver lejeren mindre rettigheder end angivet i loven, ugyldige.
By- og  

 boligministeren fastsætter efter forhandling med landsomfattende  

 sammenslutninger af henholdsvis grundejerforeninger og lejerforeninger  

 nærmere regler om udarbejdelse af autoriserede standardblanketter for  

 lejeaftaler.
 Stk. 4. Reglerne i stk. 1 og 3 gælder også for andre skriftlige  

 lejeaftaler, der indeholder ensartede lejevilkår for flere lejere i samme  

 ejendom, når de fremtræder på en sådan måde, at lejeren må opfatte dem som  

 standardiserede.
 § 10. Enhver person, herunder juridisk person, der administrerer  

 udlejningsejendomme med mindst 2 udlejede beboelseslejligheder, skal have  

 autorisation hertil, jf. dog stk. 2.
 Stk. 2. Stk. 1 finder ikke anvendelse for personer, der  

 administrerer ejendomme, som ifølge tingbogen er personligt ejet af den  

 pågældende.
 Stk. 3. Autorisation meddeles af by- og boligministeren, som  

 tillige fører register over meddelte autorisationer.
Stk. 4. Er en administrator frakendt retten til at administrere  

 udlejningsejendomme efter § 221, stk. 1, tilbagekalder boligministeren den  

 meddelte autorisation.
By- og boligministeren kan herudover fastsætte nærmere  

 regler om fratagelse og bortfald af autorisation.
 Stk. 5. By- og boligministeren fastsætter endvidere efter  

 forhandlinger med landsdækkende organisationer af henholdsvis udlejere og  

 lejere nærmere regler for meddelelse af autorisation, herunder om, hvilken  

 dokumenteret viden der er en betingelse for meddelelse af autorisation, om  

 gebyr samt om administration af autorisationsordningen.
 § 11. Ved udlejning til beboelse, ved formidling af sådanne  

 lejeforhold eller ved bytning af beboelseslejligheder er det ikke tilladt at  

 modtage eller kræve vederlag fra lejeren eller at betinge sig, at lejeren  

 indgår anden retshandel, som ikke er et led i lejeaftalen.
 Stk. 2. Bestemmelsen i stk. 1 omfatter ikke vederlag for afståelse  

 af en forretning eller vederlag for at formidle afståelsen.
Stk. 3. Beløb, der er betalt i strid med stk. 1, kan kræves  

 tilbagebetalt.
Beløbet forrentes fra forfaldsdagen med en årlig rente, der  

 svarer til den rente, der er fastsat efter § 5, stk. 1 og 2, i lov om renter  

 ved forsinket betaling m.v.
Når særlige forhold begrunder det, kan  

 boligretten bestemme, at der skal betales en højere eller lavere rente.
 Stk. 4. Overtrædelse af stk. 1 straffes med bøde eller hæfte,  

 medmindre højere straf er forskyldt efter anden lovgivning.
§ 12. Lejeres rettigheder efter reglerne i denne lov er gyldige  

 mod enhver uden tinglysning.
Det samme gælder aftaler om forudbetaling af  

 leje, indskud, depositum el.lign., når disse beløb tilsammen ikke overstiger  

 et halvt års leje.
Ved lejeforholdets ophør skal lejerens krav efter 1. og 2.  

 pkt. være gjort gældende ved sagsanlæg inden 1 år fra ophørstidspunktet.
Stk. 2. En lejer, der ved aftale har erhvervet videregående  

 rettigheder, f.eks. aftalt uopsigelighed, afståelsesret eller ret til at få  

 godtgørelse efter § 119 ved fraflytning, kan kræve aftalen tinglyst.
Den  

 tinglyste aftale respekterer størst mulige offentlige lån samt de øvrige  

 pantehæftelser og byrder, som var tinglyst ved aftalens anmeldelse til  

 tinglysning.
 Stk. 3. Har ejeren ikke ladet aftalen tinglyse senest 1 uge efter,  

 at lejeren har forlangt det, har lejeren ret til at lade aftalen tinglyse.
Stk. 4. Når lejeforholdet er ophørt, skal lejeren lade den  

 tinglyste aftale aflyse.
Har lejeren ikke ladet aftalen aflyse senest 1 uge  

 efter, at udlejeren har forlangt det, har udlejeren ret til at lade aftalen  

 aflyse.
 § 13. Reglerne i §§ 7-11 og i § 12, stk. 1 og 3, kan ikke ved  

 aftale fraviges til skade for lejeren.
Kapitel 3 Mangler ved det lejede § 14. Udlejeren skal stille det lejede til lejerens rådighed i god  

 og forsvarlig stand fra det aftalte tidspunkt for lejeforholdets begyndelse  

 og i hele lejeperioden.
På overtagelsestidspunktet skal det lejede være  

 rengjort, ruderne skal være hele, og alle udvendige døre skal være forsynet  

 med brugelige låse med tilhørende nøgler.
Stk. 2. Såfremt udlejeren sammen med lejeren i forbindelse med  

 indflytning foretager gennemgang af en beboelseslejlighed, skal udlejeren i  

 ejendomme med beboerrepræsentation med en rimelig frist skriftligt indkalde  

 beboerrepræsentanterne til at deltage i gennemgangen.
Udarbejdes der på  

 grundlag af gennemgangen en ind-flytningsrapport, skal beboerrepræsentanterne  

 og lejeren have tilsendt kopi deraf.
 Stk. 3. By- og boligministeren fastsætter efter forhandling med  

 landsomfattende sammenslutninger af grundejerforeninger og lejerforeninger  

 nærmere regler om udarbejdelse af standardblanketter for  

 indflytningsrapporter.
 § 15. Er det lejede ikke fuldført ved lejeaftalens indgåelse, og  

 er overtagelsestidspunktet ikke aftalt, kan lejeren til enhver tid inden  

 overtagelsen hæve aftalen.
Stk. 2. Er den tidligere lejer ikke fraflyttet på  

 overtagelsestidspunktet, kan lejeren kræve et forholdsmæssigt afslag i lejen  

 for den tid, det lejede eller en del deraf ikke står til hans rådighed.  

 Bliver hindringen ikke uden unødigt ophold fjernet, efter at udlejeren er  

 underrettet, kan lejeren hæve lejeaftalen.
Han kan endvidere kræve  

 erstatning, medmindre udlejeren godtgør, at forsinkelsen ikke skyldes noget  

 forhold, for hvilket han er ansvarlig.
§ 16. Er det lejede ikke ved overtagelsen og under lejeforholdets  

 bestående i den stand, som lejeren efter retsforholdet mellem ham og  

 udlejeren kan kræve, og afhjælper udlejeren ikke straks mangelen efter påkrav  

 derom, kan lejeren selv afhjælpe den for udlejerens regning.
Vedrører  

 mangelen det lejedes forsyning med lys, gas, varme, kulde el.lign., kan  

 lejeren ved fogedens bistand skaffe sig adgang til ejendommens installationer  

 for at afhjælpe mangelen.
 Stk. 2. Lejeren kan kræve et forholdsmæssigt afslag i lejen, så  

 længe en mangel forringer det lejedes værdi for lejeren.
 § 17. Er det lejede mangelfuldt som nævnt i § 16, og afhjælper  

 udlejeren ikke straks mangelen, eller kan den ikke afhjælpes inden for  

 rimelig tid, kan lejeren hæve lejeaftalen, hvis mangelen må anses for  

 væsentlig eller udlejeren har handlet svigagtigt.
 Stk. 2. Er mangelen afhjulpet, inden lejeren har hævet  

 lejeaftalen, kan lejeren ikke senere påberåbe sig mangelen som grund for  

 ophævelse.
§ 18. Lejeren kan kræve erstatning, hvis det lejede ved aftalens  

 indgåelse savnede egenskaber, som må anses for tilsikrede, eller udlejeren  

 har handlet svigagtigt.
Det samme gælder, hvis det lejede senere lider skade  

 som følge af udlejerens forsømmelse eller der i øvrigt opstår hindringer  

 eller ulemper for lejerens brugsret som følge af forhold, som udlejeren er  

 ansvarlig for.
§ 19. Er det lejede mangelfuldt ved lejeforholdets begyndelse,  

 skal lejeren for ikke at miste retten til at påberåbe sig mangelen senest 2  

 uger efter lejeforholdets begyndelse meddele udlejeren, at han vil gøre den  

 gældende.
Dette gælder dog ikke, hvis mangelen ikke kan erkendes ved  

 anvendelse af sædvanlig agtpågivenhed eller udlejeren har handlet svigagtigt.
§ 20. Er brugen af det lejede helt eller delvis i strid med  

 lovgivning, andre offentlige forskrifter, servitutter eller andre lignende  

 rettigheder over ejendommen, som var gældende ved aftalens indgåelse, kan  

 lejeren kræve et forholdsmæssigt afslag i lejen og erstatning.
Lejeren kan  

 endvidere hæve lejeaftalen, såfremt brugen indskrænkes væsentligt eller  

 udlejeren har handlet svigagtigt.
 Stk. 2. Stk. 1 gælder ikke, hvis lejeren vidste, at brugen var  

 retsstridig, og heller ikke, hvis hans ukendskab skyldes grov uagtsomhed.  

 Endvidere finder stk. 1 ikke anvendelse, hvis det retsstridige forhold ikke  

 har medført nogen indskrænkninger i lejerens brugsret og udlejeren efter  

 opfordring straks bringer forholdet i orden.
 Stk. 3. Reglen i § 19 finder anvendelse på de i stk. 1 nævnte  

 mangler.
 § 21. Bringes et lejeforhold - bortset fra de i § 20 nævnte  

 tilfælde - til ophør i utide på grund af andre rettigheder over ejendommen,  

 kan lejeren kræve erstatning af udlejeren.
Stk. 2. Bringes lejeforholdet til ophør i utide, fordi det  

 offentlige af sundhedsmæssige eller andre grunde nedlægger forbud mod  

 lejerens brug, er lejeren kun pligtig at betale leje til den dag, forbudet  

 træder i kraft.
Hvis forbudet kun begrænser brugen på mindre væsentlig måde,  

 kan lejeren dog kun kræve et forholdsmæssigt afslag i lejen.
 § 22. Bliver det lejede fuldstændig ødelagt ved brand eller anden  

 ulykke, og genopføres ejendommen ikke, bortfalder aftalen.
 § 23. Reglerne i §§ 15-22 kan ikke ved aftale fraviges til skade  

 for lejeren.
Kapitel 4 Vedligeholdelse § 24. Udlejeren skal holde ejendommen og det lejede forsvarligt  

 ved lige.
Alle indretninger til afløb og til forsyning med lys, gas, vand,  

 varme og kulde skal holdes i god og brugbar stand.
 Stk. 2. Fornyelse af tapet, maling, hvidtning eller anden  

 istandsættelse som følge af forringelse ved slid og ælde skal foretages så  

 ofte, det er påkrævet under hensyn til ejendommens og det lejedes karakter,  

 jf. dog § 27.
 Stk. 3. Udlejeren skal ligeledes sørge for renholdelse og  

 sædvanlig belysning af ejendommen og adgangsvejene til det lejede, ligesom  

 han skal renholde fortov, gård og andre fælles indretninger.
 § 25. Lejeren skal i lejeperioden foretage vedligeholdelse og  

 fornøden fornyelse af låse og nøgler.
 § 26. Når en lejlighed er udlejet udelukkende til beboelse, anses  

 udlejerens pligt til at vedligeholde lejligheden med hvidtning, maling og  

 tapetsering for opfyldt, når han til dette formål løbende har afholdt de  

 beløb, der skal anvendes hertil efter reglerne i §§ 27 og 28.
§ 27. Udlejeren skal i hvert regnskabsår afsætte 29,00 kr. pr. m2  

 bruttoetageareal på en vedligeholdelseskonto for lejligheden.
Beløbene  

 afsættes med 1/12 månedsvis.
Det i 1. pkt. nævnte beløb er opgjort i  

 1994-niveau og reguleres een gang årligt efter udviklingen i Danmarks  

 Statistiks nettoprisindeks i en 12-måneders-periode, sluttende i juni måned  

 året før det finansår, reguleringen vedrører.
Beløbet afrundes til nærmeste  

 hele kronebeløb.
 Stk. 2. Har lejeren ved aftale delvis overtaget pligten til at  

 vedligeholde med tapet, hvidtning og maling, nedsættes det beløb, der  

 afsættes på vedligeholdelseskontoen, forholdsmæssigt.
Stk. 3. Når udlejeren har afholdt udgiften til hvidtning, maling  

 og tapetsering og til anden vedligeholdelse efter § 28, stk. 2, kan han  

 fradrage den på vedligeholdelseskontoen.
Der skal samtidig gives lejeren en  

 skriftlig opgørelse over de afholdte udgifter samt oplysning om, hvilket  

 beløb der herefter er til rådighed.
Lejeren kan kræve dokumentation for de  

 afholdte vedligeholdelsesudgifter.
 Stk. 4. Inden 3 måneder efter hvert regnskabsårs afslutning skal  

 udlejeren give lejeren skriftlig meddelelse om, hvilket beløb der ved  

 regnskabsårets afslutning var til rådighed til lejlighedens vedligeholdelse.  

 En negativ saldo kan ikke overføres.
 Stk. 5. Undlader udlejeren at efterkomme en anmodning om inden et  

 fastsat tidspunkt at fremlægge regnskaber med bilag for de sidste 5 år, kan  

 lejeren kræve lagt til grund, at der på kontoen henstår et beløb svarende til  

 periodens hensættelse uden fradrag for afholdte udgifter til vedligeholdelse.
 § 28. Lejeren kan kræve, at udlejeren foretager hvidtning, maling  

 og tapetsering, når det er nødvendigt og udgiften kan afholdes af det beløb,  

 der er til rådighed på vedligeholdelseskontoen.
 I ejendommens husorden kan fastsættes bestemmelser om, hvordan den i  

 første punktum omtalte vedligeholdelse praktiseres.
 Det kan således fastsættes, at lejer får ret til at få refunderet behørigt  

 dokumenterede udgifter, der er rimelige og nødvendige, når lejeren selv har  

 udført eller ladet udføre de omtalte vedligeholdelsesarbejder og udgiften kan  

 afholdes af det beløb, der er til rådighed på vedligeholdelseskontoen.
Stk. 2. Lejeren kan endvidere kræve, at det beløb, hvormed saldoen  

 på vedligeholdelseskontoen overstiger et beløb svarende til de seneste 3 års  

 samlede hensættelser, anvendes til andre rimelige og hensigtsmæssige  

 vedligeholdelsesarbejder i lejligheden.
Det er dog en betingelse, at  

 lejligheden fremtræder i vel vedligeholdt stand, for så vidt angår hvidtning,  

 maling og tapetsering.
 Stk. 3. Er lejeaftalen opsagt af en af parterne, kan lejeren ikke  

 fremsætte krav efter stk. 1 og 2.
 Stk. 4. Ved genudlejning skal vedligeholdelseskontoen videreføres,  

 og udlejeren skal oplyse den nye lejer om, hvilket beløb der ved  

 lejeforholdets begyndelse er til rådighed til vedligeholdelse.
 Stk. 5. Ved ejerskifte overtager den nye udlejer  

 vedligeholdelsespligten og viderefører vedligeholdelseskontoen.
 § 29. Reglerne i §§ 26-28 kan ikke ved aftale fraviges til skade  

 for lejeren, bortset fra aftale om, at lejeren overtager pligten til  

 vedligeholdelse.
Kapitel 5 Afsætning til vedligeholdelse og opretning § 30. Som et led i opfyldelsen af sin pligt til at vedligeholde  

 ejendommen skal udlejeren afsætte 37,00 kr. pr. m2 bruttoetageareal årligt på  

 en konto for udvendig vedligeholdelse af ejendommen.
I ejendomme, der er  

 taget i brug før 1964, skal udlejeren afsætte 44,00 kr. pr. m2 årligt på  

 kontoen.
Beløbet efter 1. og 2. pkt. forøges pr. 1. januar 1995 med et beløb  

 svarende til 1/3 af det beløb, der henlagdes eller kunne være henlagt pr. m2  

 bruttoetageareal for ejendommen til fornyelse af tekniske installationer ved  

 udgangen af 1994 i henhold til § 8 i lov om midlertidig regulering af  

 boligforholdene.
For ejendomme, der ikke er omfattet af stk. 2, forøges den  

 årlige afsætning dog med 2/3 af det beløb, der henlagdes eller kunne være  

 henlagt pr. m2 bruttoetageareal for ejendommene til fornyelse af tekniske  

 installationer ved udgangen af 1994 i henhold til § 8 i lov om midlertidig  

 regulering af boligforholdene.
Stk. 2. I ejendomme taget i brug før 1970, som har mere end 2  

 beboelseslejligheder, skal udlejeren ud over de beløb, der er nævnt i stk. 1,  

 afsætte et årligt beløb på 27,50 kr. pr. m2. Beløbet efter 1. pkt., forøges  

 den 1. januar i hvert af årene 1995, 1996 og 1997 med 4,00 kr. pr. m2  

 bruttoetageareal.
For den del af ejendommen, som vedrører beboelseslejemål,  

 hvor lejerens pligt til udvendig vedligeholdelse i henhold til aftale  

 omfatter installationer og bygningsdele som nævnt i § 20 i lov om leje,  

 bortset fra låse og nøgler, forhøjes beløbet i de nævnte år dog kun med  

 henholdsvis 1,50 kr., 1,00 kr. og 1,00 kr. pr. m2 bruttoetageareal.
Endvidere  

 forøges beløbet efter 1. pkt. yderligere pr. 1. januar 1995 med et beløb  

 svarende til 1/3 af det beløb, der henlagdes eller kunne være henlagt pr. m2  

 bruttoetageareal for ejendommen til fornyelse af tekniske installationer ved  

 udgangen af 1994 i henhold til § 8 i lov om midlertidig regulering af  

 boligforholdene.
Stk. 3. Beløbene efter stk. 1, 1. og 2. pkt., og stk. 2, 1. pkt.,  

 er opgjort i 1994-niveau, og det samlede beløb reguleres een gang årligt  

 efter udviklingen i Danmarks Statistiks nettoprisindeks i en  

 12-måneders-periode, sluttende i juni måned året før det finansår,  

 reguleringen vedrører.
Beløbet afrundes til nærmeste hele kronebeløb.
Stk. 4. Har ejendommen lejligheder og lokaler, der ikke er  

 omfattet af reglerne i dette kapitel, skal der for sådanne lokaler afsættes  

 samme beløb pr. m2 på vedligeholdelseskontoen, som afsættes af lejen for  

 beboelseslejligheder.
For private andelsboligforeninger skal der kun afsættes  

 beløb på vedligeholdelseskontoen for lejligheder og lokaler, der er udlejet  

 af andelsboligforeningen.
Stk. 5. Har lejeren ved aftale delvis overtaget pligten til at  

 vedligeholde ejendommen, nedsættes det beløb, der afsættes på  

 vedligeholdelseskontoen, forholdsmæssigt.
Har lejeren overtaget hele  

 udlejerens vedligeholdelsespligt, skal der ikke foretages afsætning.
 Stk. 6. Såfremt de beløb, der er afsat efter stk. 1 til  

 vedligeholdelse og opretning, ikke kan sikre en tilfredsstillende tilstand i  

 ejendommen i løbet af 5 år, kan udlejeren med tilslutning fra  

 beboerrepræsentanterne eller et flertal af lejerne optage et hertil  

 nødvendigt større beløb på ejendomsbudgettet og på vedligeholdelseskontoen  

 efter stk. 1.
 Stk. 7. Udlejeren skal løbende med et halvt års mellemrum  

 fremsende regnskab for kontoen efter stk. 1 med kopi af bilag til  

 beboerrepræsentanterne.
 § 31. Af det beløb, der afsættes efter § 30, indsættes 2/3 på en  

 konto for ejendommen i Grundejernes Investeringsfond, jf. kap. 6.
 Stk. 2. Beløb, der er indsat på en konto efter stk. 1, kan kun  

 anvendes i enighed af udlejer og beboerrepræsentanterne eller et flertal af  

 lejerne, jf. dog stk. 6.
 Stk. 3. Beløb, der er indsat på en konto efter stk. 1, anvendes i  

 overensstemmelse med reglerne i § 34. Dog skal beløbet fortrinsvis anvendes  

 til brandsikring og energibesparende foranstaltninger.
 Stk. 4. Det indbetalte beløb kan ikke gøres til genstand for  

 kreditorforfølgning og kan kun udbetales efter reglerne i §§ 40 og 43.
 Stk. 5. Bestemmelsen i stk. 1 finder ikke anvendelse på ejendomme,  

 som af vurderingsmyndighederne er vurderet som landbrug, skov, plantage,  

 frugtplantage, gartneri eller planteskole, jf. § 33 i lov om vurdering af  

 landets faste ejendomme.
 Stk. 6. Uenighed mellem udlejer og beboerrepræsentanterne eller et  

 flertal af lejerne vedrørende anvendelse af midler indsat på en konto efter  

 stk. 1 afgøres af huslejenævnet.
Stk. 7. Huslejenævnet kan beslutte, at afsætningsbeløbet efter §  

 30, stk. 2, skal nedsættes i en periode op til 5 år, såfremt  

 beboerrepræsentanterne eller et flertal af lejerne forlanger det.
Beløbet kan  

 bl.a. nedsættes, hvis der på kontoen efter stk. 1 i forvejen henstår beløb  

 svarende til de seneste 5 års hensættelser med fradrag af beløb efter § 33,  

 stk. 1, eller hvis ejendommens vedligeholdelsesstand tilsiger, at der i  

 perioden ikke er behov for et større beløb.
Beløbet kan ikke nedsættes til et  

 beløb, der er lavere end 15 kr. pr. m2 bruttoetageareal.
 § 32. Grundejernes Investeringsfond kan fritage ejeren af en  

 ejendom for afsætning efter § 31 for den del af ejendommen, der udelukkende  

 anvendes til andet end beboelse.
 Stk. 2. By- og boligministeren kan fastsætte regler for, i hvilket  

 omfang Grundejernes Investeringsfond kan fritage en ejer for afsætning efter  

 § 31.
 Stk. 3. Grundejernes Investeringsfonds afgørelse efter stk. 1 kan  

 indbringes for by- og boligministeren.
 § 33. Udlejeren kan forøge de beløb, der afsættes efter § 30, stk.  

 1, hvis det er nødvendigt for at gennemføre en 5-årig vedligeholdelsesplan.
Stk. 2. Betingelsen for at forøge beløbet efter stk. 1 er, at  

 udlejer og beboerrepræsentanterne eller et flertal af lejerne har vedtaget en  

 5-årig vedligeholdelsesplan, som udtrykkeligt angiver, hvilke arbejder der  

 skal udføres, og størrelsen af den nødvendige forøgelse samt en tidsplan  

 herfor.
Når parterne har vedtaget planen, skal udlejer sørge for at tilsende  

 Grundejernes Investeringsfond et eksemplar med vedlagt dokumentation for, at  

 parterne har vedtaget planen.
Stk. 3. Undlader udlejeren helt eller delvis at udføre de aftalte  

 vedligeholdelsesarbejder, nedsættes forøgelsen forholdsmæssigt.
Forøgelsen  

 bortfalder, når vedligeholdelsesplanen er gennemført.
Såfremt der er  

 gennemført forøgelse af afsætningsbeløbet efter stk. 1 og de i planen aftalte  

 arbejder ikke udføres, kan huslejenævnet, jf. stk. 5, bestemme, at den  

 lejeforhøjelse, der måtte være opkrævet som følge af den forøgede afsætning,  

 skal tilbagebetales til lejerne.
Er beløbet indbetalt til en konto i  

 Grundejernes Investeringsfond, skal efterbetaling ske ved frigivelse af  

 midler herfra.
 Stk. 4. Skifter ejendommen ejer, videreføres  

 vedligeholdelsesplanen af den nye ejer i overensstemmelse med aftalen med  

 lejerne efter stk. 2.
 Stk. 5. Tvister imellem udlejer og lejere vedrørende gennemførelse  

 af en vedtagen vedligeholdelsesplan afgøres af huslejenævnet.
§ 34. På kontoen efter § 31 kan fradrages beløb, der er anvendt  

 til opfyldelsen af udlejerens pligt til anden vedligeholdelse end omhandlet i  

 § 26, eller beløb anvendt til brandsikring og opretning.
Endvidere kan der  

 med tilslutning fra beboerrepræsentanterne eller et flertal af lejerne  

 fradrages beløb, der er anvendt til forbedring, isolering el.lign.
 Stk. 2. Dækkes en udgift ved optagelse af lån, er udlejeren  

 berettiget til i stedet for at fradrage udgiften at fradrage de årlige  

 prioritetsydelser på kontoen, efterhånden som disse betales.
§ 35. Der udarbejdes et særskilt årsregnskab for  

 vedligeholdelseskontoen efter § 30, hvor udgiften vises, fordelt på de  

 enkelte arbejder eller forskellige kategorier af arbejder.
En positiv eller  

 negativ saldo overføres til det følgende regnskabsår.
 Stk. 2. Har hverken lejerne eller beboerrepræsentanterne i løbet  

 af det sidste år modtaget vedligeholdelsesregnskab efter § 91, kan enhver af  

 lejerne kræve at få udleveret en genpart af det i stk. 1 nævnte regnskab.  

 Lejeren eller dennes fuldmægtig skal på begæring gives adgang til at gennemgå  

 bilagene.
Stk. 3. Ved ejerskifte overtager den nye udlejer  

 vedligeholdelsespligten og viderefører vedligeholdelseskontoen.
En bunden  

 konto efter § 31 følger ved ejerskifte ejendommen.
§ 36. Uenighed om opfyldelse af lejerens pligt til renholdelse,  

 vedligeholdelse og fornyelse, jf. kapitel 4, afgøres af huslejenævnet.
Dette  

 gælder også uenighed om opfyldelse af lejerens pligt til istandsættelse efter  

 fraflytning.
 Stk. 2. Nævnet afgør endvidere uenighed om tilbagebetaling af  

 depositum i forbindelse med fraflytning.
§ 37. Uenighed om opfyldelsen af udlejerens pligt til renholdelse,  

 vedligeholdelse og fornyelse, jf. §§ 24-29, afgøres af huslejenævnet.
Det  

 samme gælder uenighed om beløb, der fradrages på kontoen for udvendig  

 vedligeholdelse.
Stk. 2. Undlader udlejeren at efterkomme en anmodning fra nævnet  

 om inden et fastsat tidspunkt at fremlægge regnskaber med bilag for de sidste  

 5 år vedrørende de konti, der er nævnt i § 27 og §§ 30 og 31, kan lejeren  

 kræve lagt til grund, at der på kontoen henstår et beløb svarende til  

 periodens hensættelser uden fradrag for afholdte udgifter til  

 vedligeholdelse.
Undlader udlejeren at efterkomme en anmodning fra nævnet om  

 inden et fastsat tidspunkt at fremlægge regnskaber med bilag vedrørende den i  

 § 31 nævnte konto, kan huslejenævnet forlange regnskaber og bilag fra  

 Grundejernes Investeringsfond.
Stk. 3. Nævnet kan pålægge udlejeren at lade bestemte arbejder  

 udføre og fastsætte nærmere regler herom, herunder fastsætte en tidsfrist for  

 det enkelte arbejdes fuldførelse.
Huslejenævnet kan samtidig bestemme, at  

 lejen skal nedsættes med et beløb, der svarer til værdien af de påbudte  

 arbejder, såfremt udlejeren ikke overholder en efter 1. pkt. fastsat frist.  

 Lejenedsættelsen gælder, indtil arbejderne er udført.
Grundejernes  

 Investeringsfond træffer endelig beslutning om at iværksætte arbejderne på  

 udlejerens vegne, jf. § 130, stk. 1, eller huslejenævnet beslutter, at  

 ejendommen skal administreres på ejerens vegne, jf. lov om tvungen  

 administration af udlejningsejendomme.
Stk. 4. Ved afgørelse af spørgsmål om renholdelses- og  

 vedligeholdelsesarbejder, hvortil udgiften ikke kan afholdes af en  

 vedligeholdelseskonto, skal nævnet tage i betragtning, om ejendommens  

 vedligeholdelsestilstand må anses for rimelig i forhold til den gældende  

 leje.
Giver den gældende leje ikke mulighed for straks at påbyde  

 gennemførelse af nødvendige, men ikke uopsættelige vedligeholdelsesarbejder,  

 kan nævnet pålægge udlejeren at gennemføre sådanne arbejder, efterhånden som  

 de hertil fornødne afsætninger får virkning.
§ 38. Ejendomme, som den 1. januar 1995 omfattede 6 eller færre  

 beboelseslejligheder, er fritaget for reglerne om regnskabs- og bindingspligt  

 efter dette kapitel.
De respektive afsætningsbeløb skal dog indgå i  

 lejeberegningen.
 Stk. 2. Ud over det i stk. 1 anførte, kan reglerne i dette kapitel  

 ikke ved aftale fraviges til skade for lejeren, bortset fra aftale om, at  

 lejeren overtager pligten til vedligeholdelse.
Kapitel 6 Vedligeholdelseskonto i Grundejernes Investeringsfond § 39. Det i § 31 nævnte beløb indbetales årligt bagud.
By- og  

 boligministeren fastsætter nærmere regler om forfaldstidspunktet.
Stk. 2. Er der inden den årlige indbetaling afholdt beløb til  

 vedligeholdelse, brandsikring, opretning, forbedring eller energibesparende  

 foranstaltninger efter § 31, stk. 3, eller § 34, som ikke kan dækkes af  

 beløbet efter § 30, kan beløbet fradrages i den årlige indbetaling.
Der  

 bortses fra den del af udgiften, hvortil tilskud er ydet efter anden  

 lovgivning.
Indbetalingen må ledsages af dokumentation for fradraget.
 Stk. 3. Grundejernes Investeringsfond påser, at det beløb, der til  

 enhver tid indestår på kontoen, svarer til udlejerens forpligtelse efter § 31  

 med fradrag af beløb, som ikke er indbetalt, jf. stk. 2, og beløb, som er  

 frigivet i medfør af § 40.
 Stk. 4. Er det på kontoen indestående beløb mindre end forudsat  

 efter reglerne i denne lov, kan frigivelse efter § 40 først ske, når det  

 manglende beløb er indbetalt.
 Stk. 5. Er det på kontoen indestående beløb større end forudsat,  

 udbetales differencen snarest til udlejeren, som ikke kan oppebære renter for  

 den overskydende del for den tid, beløbet har været bundet.
Stk. 6. Grundejernes Investeringsfond påser, at pligtig  

 indbetaling finder sted rettidigt.
For forfaldne beløb har fonden pant og  

 fortrinsret i den pågældende ejendom efter ejendomsskat-ter.
Beløb, der ikke  

 indbetales rettidigt, inddrives ved udpantning efter reglerne for udpantning  

 af skatter og afgifter, som opkræves ved kommunernes foranstaltning, jf.  

 loven om fremgangsmåden ved inddrivelse af skatter og afgifter m.v.  

 Inddrivelsen foretages på foranledning af kommunalbestyrelsen i den kommune,  

 hvori ejendommen er beliggende.
Inddrivelse sker med tillæg af et gebyr, der  

 tilfalder kommunen, og hvis størrelse fastsættes af boligministeren.
 Stk. 7. By- og boligministeren fastsætter regler for, hvorledes  

 Grundejernes Investeringsfond skal kontrollere indbetalinger, jf. § 31, og  

 udbetalinger, jf. §§ 40 og 43. By- og boligministeren fører tilsyn med, at  

 bestemmelserne overholdes.
§ 40. Beløb indsat på en konto efter § 31 kan udbetales, når  

 udlejeren dokumenterer, at et tilsvarende beløb under iagttagelse af § 31,  

 stk. 2, er anvendt til ejendommens vedligeholdelse, brandsikring, opretning,  

 forbedring efter § 34, stk. 1, eller til ydelser på lån til de nævnte formål,  

 jf. § 34, stk. 2. Der bortses fra den del af udgiften, hvortil tilskud er  

 ydet efter anden lovgivning.
Der bortses endvidere fra den del af udgiften,  

 hvortil der er frigivet bundne beløb fra Grundejernes Investeringsfond, jf. §  

 124.
 Stk. 2. Senest samtidig med, at udlejeren kræver beløb udbetalt  

 efter stk. 1, skal beboerrepræsentanterne eller lejerne have underretning om,  

 hvilke udgifter der er afholdt, og hvilket beløb der kræves udbetalt.
 Stk. 3. Beløb indsat på en konto efter § 31 kan udbetales,  

 medmindre beboerrepræsentanterne eller et flertal af lejerne protesterer mod  

 udbetalingen inden 6 uger efter modtagelsen af underretningen efter stk. 2.  

 Såfremt enighed ikke kan opnås mellem udlejer og beboerrepræsentanter eller  

 et flertal af lejerne, skal udlejeren indbringe sagen for huslejenævnet,  

 såfremt han ønsker at fastholde kravet om udbetaling efter stk. 1.
 Stk. 4. Det er en betingelse for udbetaling efter stk. 1, at  

 udlejeren dokumenterer, at indestående beløb på ejendommens konto efter § 30  

 er opbrugt.
 § 41. § 35 finder tilsvarende anvendelse på den i § 31 nævnte  

 konto.
 § 42. Grundejernes Investeringsfond skal på begæring af  

 huslejenævnet i den kommune, hvor ejendommen er beliggende, give oplysning om  

 binding og frigivelse af beløb samt størrelsen af indestående beløb på  

 ejendommens konto efter § 31.
 § 43. Såfremt ejendommen nedrives, udbetales de på kontoen efter §  

 31 indestående beløb til ejeren.
Stk. 2. Såfremt ejendommen overgår til sådan anden anvendelse, at  

 den ikke er omfattet af denne lov, udbetales de på kontoen efter § 31  

 indestående beløb til ejeren.
Ved udbetaling af erstatning fra det offentlige  

 ved ekspropriation eller kondemnering fragår resterende beløb i den udmålte  

 erstatning.
 Stk. 3. Udbetaling efter stk. 1 og 2 skal ske i løbet af det  

 kvartal, der følger efter det kvartal, i hvilket indbetalingspligten er  

 ophørt.
 § 44. Tvister mellem ejeren og lejerne samt ejeren og Grundejernes  

 Investeringsfond i henhold til dette kapital afgøres af huslejenævnet.
 § 45. Den, der med henblik på indbetaling til eller udbetaling fra  

 en konto efter § 31 over for Grundejernes Investeringsfond afgiver urigtig  

 skriftlig erklæring eller skriftligt bevidner noget, hvorom han ingen  

 kundskab har, straffes efter § 163 i borgerlig straffelov.
Stk. 2. Grundejernes Investeringsfond skal hvert år foranledige  

 ekstern revision af vedligeholdelseskontiene, jf. §§ 30 og 31, for 1 pct. af  

 de kontohavende ejendomme.
Ejendommene udvælges ved lodtrækning.
Grundejernes  

 Investeringsfond skal hvert år til by- og boligministeren aflevere en  

 redegørelse for resultaterne af den således stedfundne eksterne revision.
 Stk. 3. By- og boligministeren kan fastsætte nærmere regler om de  

 forhold, der er nævnt i stk. 2.
§ 46. Ejendomme, som den 1. januar 1995 omfattede 6 eller færre  

 beboelseslejligheder, er fritaget for reglerne om regnskabs- og bindingspligt  

 for de efter dette kapitel afsatte midler.
De respektive afsætningsbeløb kan  

 dog indgå i lejeberegningen.
 Stk. 2. Ud over det i stk. 1 anførte kan reglerne i dette kapitel  

 ikke ved aftale fraviges til skade for lejeren, bortset fra aftale om, at  

 lejeren overtager pligten til vedligeholdelse.
Kapitel 7 Lejerens brug af det lejede § 47. Lejeren skal behandle det lejede forsvarligt.
 Stk. 2. Lejeren er erstatningsansvarlig for skade, som forvoldes  

 ved uforsvarlig adfærd af ham selv, hans husstand eller andre, som han har  

 givet adgang til det lejede.
Stk. 3. Skader, hvis udbedring er uopsættelig, skal lejeren straks  

 anmelde til udlejeren.
Andre skader skal han anmelde uden ugrundet ophold.
 § 48. Lejeren må ikke uden udlejerens samtykke bruge det lejede  

 til andet formål end aftalt.
 Stk. 2. Lejeren må ikke uden udlejerens samtykke overlade brugen  

 af det lejede eller nogen del deraf til andre end medlemmer af sin husstand,  

 jf. dog §§ 143 og 144.
 § 49. Udlejeren skal sørge for, at der hersker god orden i  

 ejendommen.
 Stk. 2. Lejeren skal overholde de almindelige ordensregler, der  

 gælder for ejendommen, og skal efterkomme andre rimelige påbud, der skal  

 sikre god husorden og forsvarlig brug af det lejede.
 Stk. 3. Lejeren skal sørge for, at de pligter, der påhviler ham  

 efter stk. 2, også iagttages af de personer, for hvis handlinger han er  

 ansvarlig efter § 47.
 § 50. Lejeren må ikke uden udlejerens samtykke foretage ændringer  

 af det lejede eller anbringe andre indretninger eller genstande end de i §§  

 51 og 52 nævnte.
§ 51. Lejeren har ret til at foretage sædvanlige installationer i  

 det lejede, medmindre udlejeren kan godtgøre, at ejendommens el- og  

 afløbskapacitet ikke er tilstrækkelig til installationen.
Lejeren skal give  

 meddelelse til udlejeren, inden han foretager installationen.
Stk. 2. Lejeren har ret til at anbringe radio- og fjernsynsantenne  

 på ejendommen efter udlejerens anvisning, medmindre en tilsvarende antenne er  

 anbragt ved udlejerens foranstaltning eller udlejeren godtgør, at  

 anbringelsen vil være til ulempe for ejendommen eller dens beboere.
Dog kan  

 udlejeren forlange, at opsætning af radio- og fjernsynsantenne skal ske i  

 form af fællesantenneanlæg, således at andre lejere, der senere ønsker  

 opsætning af antenne, får mulighed for tilslutning mod betaling af en  

 forholdsmæssig andel af udgifterne.
 Stk. 3. Lejeren af en beboelseslejlighed eller et værelse til  

 helårsbeboelse har ret til at installere hjælpemidler m.v. efter  

 bestemmelserne i § 102 i lov om social service, hvis kommunalbestyrelsen  

 garanterer for betaling af retableringsudgif-ter ved lejerens fraflytning.  

 Lejeren skal underrette udlejeren senest 4 uger, før indretningen finder  

 sted.
Stk. 4. Lejeren er erstatningsansvarlig for skade, der er  

 forårsaget af de installationer, han har foretaget.
Udlejeren kan kræve, at  

 lejeren ved forsikring eller på anden måde stiller fornøden sikkerhed for  

 opfyldelsen af erstatningsansvaret.
 Stk. 5. Anbringer udlejeren til brug for lejeren et  

 fællesantenneanlæg for radio- og fjernsynsmodtagelse, som opfylder de  

 forskrifter, der er fastsat af forskningsministeren, kan udlejeren forlange,  

 at lejerne med 3 måneders varsel fjerner de af dem opsatte enkeltantenner  

 eller fællesantenneanlæg, som ikke opfylder de nævnte forskrifter.
§ 52. Lejeren har ret til at foretage skiltning på mure, døre og  

 vinduer, der hører til det lejede, i det omfang det er sædvanligt efter hans  

 forretnings og ejendommens art.
Lejeren har endvidere ret til at anbringe  

 markiser, udhængsskabe, automater, varer og lign. i sædvanligt omfang.
Stk. 2. Lejeren af en butik eller en beværtning skal holde  

 forretningen åben og i forsvarlig drift i sædvanligt omfang.
Det kan ikke  

 pålægges lejere af forretninger i butikscentre eller lignende  

 butiksfællesskaber at holde åbent efter kl. 20.00.
 Stk. 3. Når et lokale er udlejet til forretning i en bestemt  

 branche, må ejeren ikke udleje andre lokaler i samme ejendom til en  

 tilsvarende forretning eller selv benytte dem til drift af en sådan.
 § 53. Reglerne i § 51, stk. 1 og 2, og § 52, stk. 2, 2. pkt. kan  

 ikke ved aftale fraviges til skade for lejeren.
Kapitel 8 Betaling af leje § 54. Udlejeren skal anvise et betalingssted her i landet.
Er der  

 ikke anvist et betalingssted, skal lejen betales på udlejerens bopæl her i  

 landet.
Indbetaling til et pengeinstitut anses for betaling på det anviste  

 betalingssted.
 § 55. Lejen kan kræves betalt månedsvis forud.
 Stk. 2. Er lejen beregnet for en kortere periode end en måned, kan  

 den kræves betalt forud for den periode, den vedrører.
Stk. 3. Forfalder lejen til betaling på en helligdag, en lørdag  

 eller grundlovsdag, udskydes forfaldsdagen til den efterfølgende hverdag.  

 Betaling anses for rettidig, når den sker senest den 3. hverdag efter  

 forfaldsdagen.
Er denne hverdag en lørdag, er betaling den følgende hverdag  

 rettidig.
 Stk. 4. Leje for beboelseslejligheder og enkeltværelser til  

 beboelse kan ikke kræves betalt for mere end 3 måneder ad gangen.
 Stk. 5. I tilfælde af opsigelse eller ved det tidsbestemte  

 lejeforholds udløb er lejeren kun pligtig at betale leje for tiden indtil  

 lejeforholdets ophør.
§ 56. Udlejer kan i lejeforhold om beboelseslejligheder og  

 enkeltværelser til beboelse ved lejemålets indgåelse som depositum kræve et  

 beløb svarende til indtil 3 måneders leje.
Beløbet henstår til sikkerhed for  

 lejerens forpligtelser ved fraflytning.
Udlejer kan ved lejemålets indgåelse  

 desuden kræve lejen forudbetalt for et tidsrum op til 3 måneder.
Ved  

 forudbetalt leje forstås i denne forbindelse det beløb, der umiddelbart inden  

 de aftalte betalingsterminer henstår som indbetalt hos udlejeren.
Depositum  

 er pligtig pengeydelse i lejeforholdet, jf. § 179, stk. 1, litra a.
 Stk. 2. Boligretten kan tillade, at stk. 1 fraviges, såfremt der  

 stilles behørig sikkerhed for lejerens tilbagebetalingskrav, jf. § 12, stk.  

 1, 2. pkt.
Stk. 3. Gennemføres lejeforhøjelse, kan depositum og forudbetalt  

 leje kræves reguleret.
Reguleringen kan for de nævnte beløb opkræves med lige  

 store månedlige beløb over samme antal måneder, som det pågældende beløb  

 svarede til i forhold til lejen ved lejemålets indgåelse.
 Stk. 4. Regulering af depositum og forudbetalt leje efter stk. 3  

 er pligtig pengeydelse i lejeforholdet, jf. § 179, stk. 1, litra a.
 § 57. Reglerne i § 54 og § 55, stk. 3-5, og § 56 kan ikke ved  

 aftale fraviges til skade for lejeren.
Kapitel 9 Varmebetaling m.v.
§ 58. Leverer udlejeren varme og varmt vand, kan denne kræve sine  

 udgifter til lejerens forbrug refunderet.
Udgiften hertil kan ikke indeholdes  

 i lejen.
Stk. 2. I varme- og varmtvandsregnskabet kan udlejeren kun medtage  

 udgiften til brændselsforbruget i varmeperioden.
Sker leverancen fra et  

 kollektivt varmeforsyningsanlæg, skal udlejeren dog medtage den samlede  

 udgift i varme- og varmtvandsregnskabet.
Endvidere skal udgifter til  

 energimærkning og udarbejdelse af energiplan m.v. samt udgifter til  

 kontrolmåling, justering og rensning af oliefyringsanlæg, jf. lov om fremme  

 af energi- og vandbesparelser i bygninger, dog ligeledes medtages i varme- og  

 varmt- vandsregnskabet.
Rabatydelser og lign. skal godskrives regnskabet.
 Stk. 3. Lejerens bidrag efter stk. 1 er pligtig pengeydelse i  

 lejeforholdet, jf. § 179, stk. 2.
 § 59. Fordelingen af udgifterne mellem lejerne sker efter  

 udlejerens bestemmelse på grundlag af sædvanlige beregningsregler, enten  

 efter egnede varmefordelingsmålere eller efter brutto-etageareal eller  

 rumfang og - for så vidt angår levering af varmt vand - efter antallet og  

 arten af varmtvandshaner samt antallet af værelser.
 Stk. 2. Fordeles udgifterne til varme efter bruttoetageareal eller  

 rumfang, kan beboerrepræsentanterne eller et flertal af lejerne kræve, at  

 fordelingen fremtidig skal ske på grundlag af varmefordelingsmålere.
 Stk. 3. Fordeles udgifterne til varme efter bruttoetageareal eller  

 rumfang, kan udlejeren kræve, at fordelingen fremover skal ske på grundlag af  

 varmefordelingsmålere.
 Stk. 4. Udgifter som følge af ændret varmefordeling efter stk. 2  

 og 3 betragtes som forbedring.
 Stk. 5. Beslutninger efter stk. 2 og 3 kan gennemføres med 6 ugers  

 varsel til en varmeregnskabsperiodes begyndelse.
 § 60. Udlejeren kan med 6 ugers varsel til en betalingstermin  

 forlange, at lejeren skal betale acontobidrag til dækning af lejerens andel i  

 ejendommens udgifter til opvarmning og forsyning med varmt vand, når  

 udgifterne hertil ikke er indeholdt i lejen.Udlejeren kan med samme varsel  

 forlange forhøjelse af løbende acontobidrag.
 Stk. 2. Bidragene betales med lige store beløb i forbindelse med  

 de almindelige lejebetalinger.
 Stk. 3. De samlede bidrag for et år må højst opkræves med den  

 udgift, som forventes at blive pålignet for varmeregnskabsperioden.
 § 61. Varmeregnskabsåret begynder den 1. juni, jf. dog stk. 3.
Stk. 2 . Udlejeren kan med 6 ugers varsel bestemme, at  

 varmeregnskabet fremtidig skal afsluttes på en anden dato.
Regnskabsperioden  

 ved overgangen til det nye regnskabsår må højst være 18 måneder.
 Stk. 3. For ejendomme, hvor leverancen sker fra et kollektivt  

 varmeforsyningsanlæg, skal varmeregnskabsåret dog følge  

 varmeforsyningsanlæggets.
§ 62. Regnskabet vedrørende udgifterne til ejendommens opvarmning  

 og forsyning med varmt vand i varmeregnskabsåret skal være kommet frem til  

 lejerne senest 4 måneder efter varmeregnskabsårets udløb.
Sker leverancen fra  

 et kollektivt varmeforsyningsanlæg, skal regnskabet dog være kommet frem til  

 lejerne senest 3 måneder efter, at udlejeren har modtaget endelig afregning  

 vedrørende forbruget af varme og varmt vand fra varmeforsyningsanlægget.  

 Regnskabet skal indeholde oplysning om lejernes andel af de samlede  

 varmeudgifter og om lejernes adgang til at gøre indsigelse, jf. stk. 3.  

 Regnskabet skal endvidere indeholde oplysning om tidspunktet for udlejerens  

 modtagelse af endelig afregning efter 2. pkt.
Indeholder regnskabet ikke  

 disse oplysninger, er det ugyldigt.
 Stk. 2. Når varmeregnskabet er udsendt, skal udlejeren på lejerens  

 forlangende give ham eller hans befuldmægtigede adgang til at gennemgå  

 bilagene på ejendommen eller andetsteds i vedkommende byområde.
Stk. 3. Lejeren kan skriftligt gøre indsigelse mod varmeregnskabet  

 senest 6 uger efter modtagelsen af varmeregnskabet.
I ejendomme med  

 beboerrepræsentation kan beboerrepræsentanterne på samtlige lejeres vegne  

 gøre indsigelse mod varmeregnskabet, jf. 1. pkt.
Indsigelsen skal indeholde  

 meddelelse om, på hvilke punkter regnskabet ikke kan godkendes.
Udlejeren  

 skal da indbringe sagen for huslejenævnet senest 6 uger efter lejerfristens  

 udløb, hvis han ønsker at fastholde sit krav i henhold til varmeregnskabet.
§ 63. Har lejeren betalt for lidt i acontobidrag, kan udlejeren  

 kræve tillægsbetaling ved den første lejebetaling, der skal finde sted, når  

 der er forløbet 1 måned efter, at lejeren har modtaget regnskabet.
Overstiger  

 tillægsbetalingen 3 måneders leje, er lejeren dog berettiget til at betale i  

 3 lige store månedlige rater, således at første rate forfalder til det  

 fastsatte tidspunkt for tillægsbetalingen.
Fraflytter lejeren, skal  

 tillægsbetaling senest betales på fraflytningsdagen.
 Stk. 2. Har lejeren betalt for meget i acontobidrag, skal det for  

 meget betalte tilbagebetales kontant til lejeren eller fradrages i første  

 lejebetaling efter, at varmeregnskabet er udsendt.
 § 64. Er regnskabet ikke kommet frem til lejeren ved udløbet af  

 den i § 62, stk. 1, nævnte frist, mister udlejeren sin ret til at kræve  

 tillægsbetaling af lejeren.
 Stk. 2. Fremsendes regnskabet ikke inden 2 måneder efter den i  

 stk. 1 nævnte frist, kan lejeren undlade at indbetale varmebidrag, indtil  

 lejeren har modtaget regnskabet og har modtaget et eventuelt for meget betalt  

 varmebidrag for den afsluttede varmeregnskabsperiode.
§ 65. Har udlejeren som følge af en undskyldelig fejl glemt at  

 medtage en udgiftspost på regnskabet, kan udlejeren til det følgende  

 varmeregnskab overføre den del af posten, som ikke overstiger 10 pct. af de  

 samlede udgifter i det først afsluttede regnskab.
Udlejeren skal orientere  

 lejerne om størrelsen af en overført udgift.
Stk. 2. I tilfælde af fejlagtig udgiftsfordeling mellem lejerne  

 skal udlejeren snarest rette fejlen ved skriftlig meddelelse til de berørte  

 lejere.
Med hensyn til tillægsbetaling og tilbagebetaling som følge af  

 rettelsen finder bestemmelserne i § 63 tilsvarende anvendelse.
 § 66. Er udgiften til leverance af varme og varmt vand helt eller  

 delvis indeholdt i lejen, skal brændselsudgifterne betales særskilt med  

 virkning fra det varmeregnskabsår, som påbegyndes efter udgangen af juni  

 måned 1982. Lejen nedsættes med et beløb, der svarer til brændselsudgiften i  

 det sidste regnskabsår.
 § 67. For andre leverancer fra udlejeren til opvarmning, herunder  

 el og gas, finder reglerne i §§ 58-66 tilsvarende anvendelse.
 Stk. 2. Reglerne i § 59, stk. 2, 4 og 5, finder endvidere  

 anvendelse, for så vidt angår elektricitetsmålere, såfremt udlejeren leverer  

 el til andet formål end opvarmning.
Stk. 3. Udlejeren kan uanset stk. 1 og 2 kræve, at lejeren  

 fremtidig betaler elektricitetsudgifter på grundlag af afregningsmålere  

 direkte til elselskabet. Ændringen kan gennemføres med 6 ugers varsel.
For  

 leverancer af elektricitet til opvarmning kan ændringen gennemføres med 6  

 ugers varsel til et varmeregnskabsårs begyndelse.
 § 68. Bestemmelserne i § 58, stk. 1 og 2, kan kun fraviges i  

 lejeaftaler, der vedrører lokaler, som udelukkende anvendes til andet end  

 beboelse, jf. dog stk. 2.
 Stk. 2. § 58, stk. 1, 2. pkt., finder ikke anvendelse på aftaler  

 om udlejning af lejligheder, der er forbeholdt uddannelsessøgende eller andre  

 unge i ejendomme tilhørende almene boligor-ganisationer, selvejende  

 institutioner, fonds og lign., hvis vedtægter, fundats el.lign. er godkendt  

 af det offentlige, eller på lejeaftaler om enkelte værelser til beboelse. 1.  

 pkt. finder dog ikke anvendelse, hvis ejendommen efter anden lovgivning er  

 omfattet af en pligt til varmefordelingsmåling, der omfatter de pågældende  

 lejemål.
 Stk. 3. Bestemmelserne i § 60, stk. 3, og i §§ 62-65 kan ikke ved  

 aftale fraviges til skade for lejeren.
 Stk. 4. Beslutninger efter § 59, stk. 2 og 3, er bindende for alle  

 lejere uanset modstående tidligere aftaler.
 Stk. 5. Bestemmelsen i § 61, stk. 3, kan ikke fraviges ved aftale.
 Stk. 6. Ændringer af betalingsbetingelserne for elektricitet efter  

 § 67, stk. 3, gælder uanset modstående tidligere aftale.
 § 69. Har en godkendt energikonsulent udarbejdet energimærkning,  

 energiplan m.v., jf. lov om fremme af energi- og vandbesparelser i bygninger,  

 skal udlejeren orientere lejerne herom og på en lejers forlangende give ham  

 eller hans befuldmægtigede adgang til at gennemgå opstillingen eller  

 rapporten og eventuelle bilag hertil.
 Stk. 2. Beboerrepræsentanterne eller et flertal af lejerne kan  

 kræve gennemførelse af arbejder, der er angivet i en energiplan i medfør af  

 lov om fremme af energi- og vandbesparelser i bygninger, når der samtidig  

 anvises mulighed for finansiering og dækning af de driftsudgifter, der følger  

 af arbejdernes gennemførelse.
Stk. 3. Leverer udlejeren varme og varmt vand, og overstiger  

 udgifterne hertil ifølge det senest udsendte varmeregnskab for et år  

 halvdelen af lejen for den pågældende periode, kan beboerrepræsentanterne  

 eller et flertal af lejerne forlange, at der udføres alle eller en del af de  

 arbejder vedrørende varme og varmt vand, der er angivet i en energiplan, jf.  

 lov om fremme af vand- og energibesparelser i bygninger.
Foreligger der ikke  

 energimærkning og energiplan, jf. lov om fremme af energi- og vandbesparelser  

 i bygninger, kan lejerne kræve, at udlejeren gennemfører en energimærkning og  

 udarbejdelse af energiplan.
Det er en betingelse, at beboerrepræsentanterne  

 eller et flertal af lejerne samtidig giver tilslutning til en lejeforhøjelse  

 til dækning af samtlige de udgifter, der følger af arbejdernes gennemførelse,  

 jf. § 108, stk. 3.
 Stk. 4. Uenighed om gennemførelse af arbejder efter stk. 2 og 3  

 afgøres af huslejenævnet.
 § 70. Undlader en udlejer, som skal levere varme og varmt vand,  

 jf. § 58, at lade ejendommen forsyne med energi til opvarmning, og afhjælper  

 han ikke straks mangelen efter påkrav herom, jf. § 16, stk. 1, skal kommunen  

 på begæring af en lejer af en beboelseslejlighed lade ejendommen forsyne med  

 energi til opvarmning for udlejerens regning.
Stk. 2. Beløb, som kommunen har lagt ud, forrentes med den rente,  

 der er fastsat efter § 5, stk. 1 og 2, i lov om renter ved forsinket betaling  

 m.v., fra tidspunktet for kommunens udbetaling.
Som gebyr kan kommunen kræve  

 100 kr. med tillæg af 2 pct. af det skyldige beløb ud over 1000 kr.
Det i 2.  

 pkt. nævnte beløb er opgjort i 1994-niveau og reguleres een gang årligt efter  

 udviklingen i Danmarks Statistiks nettoprisindeks i en 12-måneders-periode,  

 sluttende i juni måned året før det finansår, reguleringen vedrører.
Beløbet  

 afrundes til nærmeste hele kronebeløb.
Stk. 3. Beløb efter stk. 2 har samme fortrinsret i ejendommen som  

 ejendomsskatter.
Beløbene kan inddrives efter de regler, der gælder for  

 inddrivelse af ejendomsskatter.
Kapitel 10 Udgifter til vand m.v.
§ 71. Leverer udlejeren vand, kan beboerrepræsentanterne eller et  

 flertal af lejerne kræve, at fordeling af udgiften til vand fremtidig skal  

 ske på grundlag af forbrugsmålere.
Betaling for vand efter forbrugsmålere kan  

 ikke indeholdes i lejen.
Udlejeren kan kræve sine udgifter til lejerens  

 forbrug refunderet.
Stk. 2. I vandregnskabet kan udlejer medtage samtlige udgifter til  

 betaling for vand, herunder vand- og vandafledningsafgifter.  

 Vandregnskabsåret fastsættes således, at det svarer til det, udlejeren  

 afregner efter i forhold til kommunen eller vandværket.
Udlejeren kan dog  

 beslutte, at vandregnskabsperioden skal følge varmeregnskabsåret, jf. § 61.  

 Rabatydelser og lign. skal godskrives regnskabet.
 Stk. 3. Udgifter som følge af overgang til betaling for vand efter  

 forbrugsmålere efter stk. 1 betragtes som forbedring.
Stk. 4. Beslutninger efter stk. 1 kan gennemføres med 6 ugers  

 varsel og inden for en periode, der må anses for rimelig i forhold til  

 omfanget af den samlede forbedring.
Lejen nedsættes samtidig med et beløb,  

 der svarer til vandudgiften i det seneste regnskabsår.
 Stk. 5. Udlejeren kan modsætte sig gennemførelse af en beslutning  

 efter stk. 1, såfremt udlejeren kan godtgøre, at gennemførelsen ikke kan  

 anses for at være rimelig og hensigtsmæssig.
 Stk. 6. Lejerens bidrag efter stk. 1 er pligtig pengeydelse i  

 lejeforholdet, jf. § 179, stk. 1, litra a.
§ 72. Udlejeren kan med 6 ugers varsel til en betalingstermin  

 forlange, at lejeren skal betale acontobidrag til dækning af lejerens andel i  

 ejendommens udgifter til vand, når udgifterne hertil ikke er indeholdt i  

 lejen.
Udlejeren kan med samme varsel forlange forhøjelse af løbende  

 acontobidrag.
 Stk. 2. Bidragene betales med lige store beløb i forbindelse med  

 de almindelige lejebetalinger.
 Stk. 3. De samlede bidrag for et år må højst opkræves med den  

 udgift, som forventes at blive pålignet for vandregnskabsperioden.
§ 73. Vandregnskabet skal være kommet frem til lejerne senest 3  

 måneder efter, at udlejeren har modtaget endelig afregning vedrørende  

 levering af vand fra kommunen eller vandværket.
Følger vandregnskabsperioden  

 varmeregnskabsåret, skal vandregnskabet udsendes samtidig med  

 varmeregnskabet.
Regnskabet skal indeholde oplysning om lejerens andel af de  

 samlede udgifter til vand og om lejerens adgang til at gøre indsigelse, jf.  

 stk. 3. Regnskabet skal endvidere indeholde oplysning om tidspunktet for  

 udlejerens modtagelse af endelig afregning efter 1. pkt.
Indeholder  

 regnskabet ikke disse oplysninger, er det ugyldigt.
 Stk. 2. Når vandregnskabet er udsendt, skal udlejeren på lejerens  

 forlangende give lejeren eller dennes befuldmægtigede adgang til at gennemgå  

 bilagene på ejendommen eller andetsteds i vedkommende byområde.
Stk. 3. Lejeren kan skriftligt gøre indsigelse mod vandregnskabet  

 senest 6 uger efter modtagelsen af vandregnskabet.
I ejendomme med  

 beboerrepræsentation kan beboerrepræsentanterne på samtlige lejeres vegne  

 gøre indsigelse mod vandregnskabet, jf. 1. pkt.
Indsigelsen skal indeholde  

 meddelelse om, på hvilke punkter regnskabet ikke kan godkendes.
Udlejeren  

 skal da indbringe sagen for huslejenævnet senest 6 uger efter lejerfristens  

 udløb, hvis udlejeren ønsker at fastholde sit krav i henhold til  

 vandregnskabet.
§ 74. Har lejeren betalt for lidt i acontobidrag, kan udlejeren  

 kræve tillægsbetaling ved den første lejebetaling, der skal finde sted, når  

 der er forløbet 1 måned efter, at lejeren har modtaget regnskabet.
Fraflytter  

 lejeren, skal tillægsbetaling senest betales på fraflytningsdagen.
 Stk. 2. Har lejeren betalt for meget i acontobidrag, skal det for  

 meget betalte tilbagebetales kontant til lejeren eller fradrages i første  

 lejebetaling efter, at vandregnskabet er udsendt.
 § 75. Er regnskabet ikke kommet frem til lejeren inden udløbet af  

 den i § 73 nævnte frist, mister udlejeren sin ret til at kræve  

 tillægsbetaling af lejeren.
 Stk. 2. Fremsendes regnskabet ikke inden 2 måneder efter den i  

 stk. 1 nævnte frist, kan lejeren undlade at indbetale vandbidrag, indtil  

 lejeren har modtaget regnskabet og har modtaget et eventuelt for meget betalt  

 vandbidrag for den afsluttede vandregnskabsperiode.
§ 76. Har udlejeren som følge af en undskyldelig fejl glemt at  

 medtage en udgiftspost på regnskabet, kan udlejeren til det følgende  

 vandregnskab overføre den del af posten, som ikke overstiger 10 pct. af de  

 samlede udgifter i det først afsluttede regnskab.
Udlejeren skal orientere  

 lejerne om størrelsen af en overført udgift.
Stk. 2. I tilfælde af fejlagtig udgiftsfordeling mellem lejerne  

 skal udlejeren snarest rette fejlen ved skriftlig meddelelse til de berørte  

 lejere.
Med hensyn til tillægsbetaling og tilbagebetaling som følge af  

 rettelsen finder bestemmelserne i § 74 tilsvarende anvendelse.
 § 77. Bestemmelserne i § 71, stk. 1 og 2, kan kun fraviges i  

 lejeaftaler, der vedrører lokaler, som udelukkende anvendes til andet end  

 beboelse, jf. dog stk. 2.
 Stk. 2. § 71, stk. 1, finder ikke anvendelse på aftaler om  

 udlejning af lejligheder, der er forbeholdt uddannelsessøgende eller andre  

 unge i ejendomme tilhørende almene boligorganisatio-ner, selvejende  

 institutioner, fonds og lign., hvis vedtægter, fundats el.lign. er godkendt  

 af det offentlige, eller på aftaler om enkelte værelser til beboelse.
 Stk. 3. Bestemmelserne i dette kapitel kan ikke fraviges til skade  

 for lejerne.
 Stk. 4. Beslutninger efter § 71, stk. 1, er bindende for alle  

 lejere uanset modstående tidligere aftaler.
 § 78. Bliver vandforsyningen til en ejendom, hvor udlejeren skal  

 levere vand, jf. § 71, afbrudt på grund af manglende betaling fra udlejeren,  

 og afhjælper udlejeren ikke straks mangelen efter påkrav herom, jf. § 16,  

 stk. 1, skal kommunen på begæring af en lejer af en beboelseslejlighed for  

 udlejerens regning sikre, at vandforsyningen genoptages.
Stk. 2. Beløb, som kommunen har lagt ud, herunder betaling af  

 eventuelle restancer, forrentes med den rente, der er fastsat efter § 5, stk.  

 1 og 2, i lov om renter ved forsinket betaling m.v., fra tidspunktet for  

 kommunens udbetaling.
Som gebyr kan kommunen kræve 100 kr. med tillæg af 2  

 pct. af det skyldige beløb ud over 1000 kr.
Det i 2. pkt. nævnte beløb er  

 opgjort i 1994-niveau og reguleres een gang årligt efter udviklingen i  

 Danmarks Statistiks nettoprisindeks i en 12-måneders-periode, sluttende i  

 juni måned året før det finansår, reguleringen vedrører.
Beløbet afrundes til  

 nærmeste hele kronebeløb.
Stk. 3. Beløb efter stk. 2 har samme fortrinsret i ejendommen som  

 ejendomsskatter.
Beløbene kan inddrives efter de regler, der gælder for  

 inddrivelse af ejendomsskatter.
Kapitel 11 Lejerens betaling til fællesantenner m.v.
 § 79. Er ejendommen forsynet med eget fællesantenneanlæg til  

 radio- og fjernsynsmodtagelse, eller har ejendommen programforsyning udefra,  

 kan udlejeren kræve sine udgifter til etablering og drift heraf refunderet.  

 Udgifter som nævnt i stk. 2 kan ikke indeholdes i lejen.
Stk. 2. Udlejeren skal udarbejde et budget, på grundlag af hvilket  

 lejerens betaling for udgifterne til fællesantenne m.v. (antennebidrag)  

 opkræves.
Budgettet udarbejdes på baggrund af de faktiske udgifter på  

 budgetteringstidspunktet.
I budgettet kan udlejeren medtage nedennævnte  

 udgifter:
 1. Udgifter til passende forrentning og afskrivning m.v. vedrørende  

 fællesantenneanlæg, kollektiv dekoder samt oprettelses- og  

 tilslutningsafgifter.
 2. Telestyrelsesgebyr.
 3. Løbende afgifter.
 4. Tv-antenneforsikring.
 5. Internt tv.
 6. Udgifter til administration med et beløb, der svarer til 3 pct. af de  

 under nr. 1-5 og 7 nævnte udgifter, dog højst 62 kr. pr. lejemål pr. år, jf.  

 stk. 6.
 7. Ophavsretlige afgifter.
 Stk. 3. Udgiften til de i stk. 2, nr. 7, anførte afgifter skal  

 specificeres i budgettet, i det omfang ejeren af anlægget har mulighed for  

 det.
 Stk. 4. Lejerens bidrag til udgifter efter stk. 2, nr. 1-6, er  

 pligtig pengeydelse i lejeforholdet, jf. § 179, stk. 1, litra a.
 Stk. 5. Lejeren eller dennes fuldmægtig skal på begæring gives  

 adgang til at gennemgå bilagene på ejendommen eller i vedkommende byområde.
 Stk. 6. By- og boligministeren kan fastsætte regler om udlejerens  

 opkrævning af bidrag til fællesantenneanlægget m.v.
Stk. 7. Det i stk. 2, nr. 6, nævnte beløb er opgjort i 1994-niveau  

 og reguleres een gang årligt med 2,0 pct. tillagt en tilpasningsprocent for  

 det pågældende finansår, jf. lov om en satsreguleringsprocent.
For 1998 og  

 fremover reguleres beløbet i stedet efter udviklingen i Danmarks Statistiks  

 nettoprisindeks i en 12-måneders-periode, sluttende i juni måned året før det  

 finansår, reguleringen vedrører.
Beløbet afrundes til nærmeste hele  

 kronebeløb.
§ 80. Udgifterne efter § 79, stk. 2, fordeles på samtlige  

 beboelseslejemål og desuden alle erhvervslejemål med antennestik i ejendommen  

 med lige store beløb.
Af huslejeopkrævningen eller -kvitteringen skal fremgå  

 størrelsen af lejen og antennebidraget.
I ejendomme, hvor lejeren har  

 individuelt valg af programudbud, skal den enkelte lejer dog kun betale for  

 de programmer, han har adgang til.
Stk. 2. Den enkelte lejer kan fravælge programmer eller  

 programpakker inden for ny programforsyning i ejendommen, såfremt stigningen  

 i antennebidraget som følge af den ny programforsyning sammen med de øvrige  

 stigninger i en 2-årig periode forud for beslutning om ny programforsyning  

 overstiger 180 kr. om året for det enkelte lejemål.
Anmodning om fravalg skal  

 fremsættes i tilknytning til, at ejeren træffer beslutning om ny  

 programforsyning i ejendommen.
Stk. 3. Det i stk. 2 nævnte beløb er opgjort i 1995-niveau og  

 reguleres een gang årligt med 2,0 pct. tillagt en tilpasningsprocent for det  

 pågældende finansår, jf. lov om en satsreguleringsprocent.
For 1998 og  

 fremover reguleres beløbet i stedet efter udviklingen i Danmarks Statistiks  

 nettoprisindeks i en 12-måneders-periode, sluttende i juni måned året før det  

 finansår, reguleringen vedrører.
Beløbet afrundes til nærmeste hele  

 kronebeløb.
Stk. 4. Beslutninger om ny programforsyning, som medfører en  

 stigning på over 180 kr. om året for det enkelte lejemål som nævnt i stk. 2,  

 skal skriftligt meddeles de lejere, som efter stk. 1, 1. pkt., indgår i den  

 ligelige fordeling af antenneudgifterne.
Meddelelsen skal indeholde oplysning  

 om stigningens størrelse og om, hvordan den er beregnet, samt oplysning om  

 lejerens adgang til at kræve fravalg inden for den ny forsyning.
Stk. 5. Vil lejeren benytte sig af adgangen til at foretage  

 fravalg efter stk. 2, skal lejeren sende skriftlig meddelelse herom til  

 udlejer senest 4 uger efter, at meddelelsen efter stk. 4 er kommet frem.
Har  

 ingen lejere reageret inden denne frist, kan udlejer forlange stigningen i  

 antennebidraget betalt efter reglerne i § 83, dog med 2 måneders varsel.
Stk. 6. Såfremt en lejer i henhold til stk. 5 har meddelt, at  

 lejeren ønsker at fravælge programmer eller programpakker, og ejendommens  

 fællesantenneanlæg ikke giver mulighed for individuel frakobling og derfor  

 skal ombygges, skal udlejer sende skriftlig meddelelse til lejerne.  

 Meddelelsen skal indeholde oplysning om stigningens størrelse og om, hvordan  

 den er beregnet, samt oplysning om, at såfremt mere end halvdelen af lejerne  

 inden 4 uger meddeler, at de ikke ønsker den ny programforsyning, bortfalder  

 beslutningen herom.
Lejere, som derefter fortsat ønsker at foretage fravalg,  

 skal meddele udlejer dette inden for den i stk. 5 angivne frist.
Såfremt  

 beslutningen efter stk. 2 herefter opretholdes, kan udlejer forlange  

 udgifterne godtgjort efter reglerne i §§ 82 og 83, dog med 2 måneders varsel.
 § 81. Udlejeren kan ikke, forinden beboerrepræsentanterne i en  

 periode på 3 uger har haft adgang til at ytre sig, iværksætte  

 foranstaltninger som nævnt i § 82, der vil medføre forhøjelse af  

 antennebidraget for beboelseslejemålene.
§ 82. Opsætter eller forbedrer udlejeren under iagttagelse af  

 reglerne i kapitel 15 eget fællesantenneanlæg for sædvanlig radio- og  

 fjernsynsmodtagelse i ejendommen, som opfylder de forskrifter, der er fastsat  

 af forskningsministeren, eller etablerer eller forbedrer udlejeren  

 tilslutning til programforsyning udefra, kan udlejeren forlange, at lejeren  

 over 10 år godtgør udlejeren de udgifter, der med rimelighed er forbundet  

 hermed, herunder udgifter til passende forrentning og afskrivning og  

 eventuelt administrationsbidrag til et realkreditinstitut.
Lejeren kan dog  

 kræve at betale beløbet kontant.
Har lejerne opsat et sådant  

 fællesantenneanlæg, kan udlejeren dog kun kræve betaling af lejerne efter 1.  

 pkt., såfremt udlejeren overtager anlægget.
Udlejeren kan ved udskiftning af  

 et eksisterende anlæg kun forlange godtgørelse efter 1. pkt. for den del af  

 udgiften til det nye anlæg, som udgør en forbedring i forhold til det  

 eksisterende anlæg.
 Stk. 2. Den del af udgiften, der dækkes af udbetaling fra  

 Grundejernes Investeringsfond i henhold til § 40, medregnes ikke ved  

 beregningen af antennebidrag efter stk. 1.
 Stk. 3. Udlejerens krav efter stk. 1 kan gennemføres med 3  

 måneders varsel og kan tidligst få virkning fra det tidspunkt, hvor  

 opsætningen eller forbedringen af fællesantenneanlægget eller tilslutningen  

 til programforsyning udefra er fuldført.
 Stk. 4. Krav efter stk. 1 skal fremsættes skriftligt og indeholde  

 en beregning af, hvorledes det er fremkommet, samt oplysning om lejerens  

 adgang til at gøre indsigelse, jf. stk. 5. Med kravet skal følge det senest  

 udarbejdede budget, jf. § 79, stk. 2. Indeholder kravet ikke disse  

 oplysninger, er det ugyldigt.
 Stk. 5. Vil lejeren ikke godkende kravet, skal han fremsætte  

 skriftlig indsigelse senest 6 uger efter, at kravet er kommet frem til ham.  

 Udlejeren skal da indbringe sagen for huslejenævnet senest 6 uger efter  

 lejerfristens udløb, hvis han ønsker at fastholde kravet efter stk. 1.
 Stk. 6. I ejendomme med beboerrepræsentation skal  

 beboerrepræsentanterne senest samtidig med varslingen over for lejerne have  

 tilsendt kopi af de bilag, der ligger til grund for forhøjelsen, og  

 beboerrepræsentanterne kan på vegne af lejerne gøre indsigelse efter stk. 5.
 § 83. Udlejeren kan forlange nye eller forøgede udgifter til  

 drift, jf. § 79, stk. 2, nr. 2-7, som ikke er omfattet af § 80, stk. 2-6,  

 udlignet gennem en forhøjelse af lejerens antennebidrag.
Stk. 2. Forhøjelse af bidrag i henhold til stk. 1 kan gennemføres  

 med 3 måneders varsel.
Forhøjelsen kan dog kræves med virkning fra det  

 tidspunkt, udgiften er pålagt udlejeren, hvis kravet om forhøjelse fremsættes  

 senest 5 måneder efter dette tidspunkt.
Bestemmelserne i § 82, stk. 4, 5 og  

 6, finder tilsvarende anvendelse.
 § 84. Bortfalder eller nedsættes udlejerens udgifter til  

 fællesantenneanlæg m.v., skal udlejeren med virkning fra  

 nedsættelsestidspunktet foretage en tilsvarende nedsættelse af lejerens  

 antennebidrag.
 § 85. Bestemmelsen i § 79, stk. 1, 2. pkt., kan kun fraviges i  

 lejeaftaler, der vedrører lokaler, som udelukkende anvendes til andet end  

 beboelse.
 Stk. 2. Bestemmelserne i § 79, stk. 1, 1. pkt., og stk. 2-6, og i  

 §§ 80-84 kan ikke ved aftale fraviges til skade for lejeren.
Kapitel 12 Lejefastsættelse og ændring af lejevilkår § 86. Lejen må ikke, hverken ved lejemålets indgåelse eller i  

 lejeperioden, fastsættes til et beløb, som overstiger det beløb, der kan  

 dække ejendommens nødvendige driftsudgifter, jf. § 87, og afkastningen af  

 ejendommens værdi, jf. § 88. For lejemål, som efter 1973 er forbedret, kan  

 der til lejen efter 1. pkt. lægges en beregnet forbedringsforhøjelse i  

 overensstemmelse med § 108.
 Stk. 2. Lejen må ikke fastsættes til et beløb, der væsentligt  

 overstiger det lejedes værdi, jf. stk. 3.
 Stk. 3. Det lejedes værdi fastsættes ud fra en sammenligning med  

 den leje, som er almindeligt gældende i kvarteret eller området for  

 tilsvarende hus og husrum med hensyn til beliggenhed, art, størrelse,  

 kvalitet, udstyr og vedligeholdelsestilstand.
Der skal fortrinsvis ske sammenligning med lejemål beliggende i ejendomme  

 med omkostningsbestemt lejefastsættelse.
Ved sammenligningen ses bort fra  

 lejemål i ejendomme, der er forbedret efter lov om privat byfornyelse, samt  

 kapitel 5 i lov om byfornyelse.
Der ses ligeledes bort fra lejemål i  

 ejendomme, der er omfattet af en beslutning efter lov om byfornyelse og  

 boligforbedring, hvortil der efter samme lovs § 67, stk. 2, er meddelt  

 bindende tilsagn efter udgangen af 1994, medmindre lejemålet er beliggende i  

 en ejendom, der er omfattet af en beslutning, hvor by- og boligministeren har  

 tilladt, at bestemmelserne om lejefastsættelse i kapitel VII i lov om  

 byfornyelse og boligforbedring, jf. lovbekendtgørelse nr. 658 af 11. august  

 1993, fortsat finder anvendelse efter udgangen af 1994. Der ses tillige bort  

 fra lejemål i ejendomme omfattet af en beslutning efter lov om byfornyelse.
 Stk. 4. Leje eller lejevilkår må ikke efter en samlet bedømmelse  

 være mere byrdefulde for lejeren end de vilkår, der gælder for andre lejere i  

 ejendommen.
§ 87. De nødvendige driftsudgifter omfatter udgifter til skatter,  

 afgifter, renholdelse, administration og forsikring, i det omfang det er  

 rimeligt under hensyn til ejendommens og det lejedes karakter.
De nødvendige  

 driftsudgifter omfatter endvidere de beløb, der afsættes til vedligeholdelse  

 m.v. efter §§ 27, 30 og 31.
 Stk. 2. I fredede ejendomme, hvorpå der er tinglyst en særlig  

 bevaringsdeklaration i henhold til lovgivningen om bygningsfredning, kan et  

 beløb svarende til den ejendomsskat, der til enhver tid kunne have været  

 opkrævet, optages som driftsudgift, uanset om ejendommen er fritaget for  

 ejendomsbeskatning.
 § 88. Til afkastning af ejendommens værdi afsættes på budgettet et  

 beløb, der ikke må overstige 7 pct. af den ejendomsværdi, der er fastsat pr.  

 1. april 1973 ved 15. almindelige vurdering af landets faste ejendomme.
 Stk. 2. I stedet for en afkastning efter reglen i stk. 1 kan  

 udlejeren i ejendomme, der er taget i brug efter 1963, som afkastning beregne  

 et beløb, der svarer til ydelsen på et sædvanligt 30-årigt realkreditlån  

 optaget til finansiering af ejendommens opførelse.
 Stk. 3. Såfremt ejendommen er opdelt i ejerlejligheder efter 15.  

 alm. vurdering, beregnes afkastet på grundlag af en forholdsmæssig andel af  

 ejendomsværdien ved 15. alm. vurdering.
Stk. 4. Til det beregnede afkast kan udlejeren for 1995 og  

 fremover lægge et beløb svarende til 1/3 af det beløb, der henlagdes, eller  

 lovligt kunne være henlagt, for ejendommen til fornyelse af tekniske  

 installationer ved udgangen af 1994. Beløbet reguleres en gang årligt efter  

 udviklingen i Danmarks Statistiks nettoprisindeks i en 12-måneders-periode,  

 sluttende i juni måned året før det finansår, reguleringen vedrører.
Beløbet  

 afrundes til nærmeste hele kronebeløb.
§ 89. Lejen fordeles på lejlighederne efter deres indbyrdes værdi.  

 Har lejligheder samme indbyrdes brugsværdi, skal lejeforhøjelsen forlods  

 pålægges lejligheder, hvis leje er lavest.
De beløb, der afsættes til  

 vedligeholdelse efter §§ 27, 30 og 31, fordeles dog efter lejlighedernes  

 bruttoetageareal.
For ejendomme med lejligheder, hvor afsætning sker med  

 forskellige beløb pr. m2 bruttoetageareal, sker fordelingen efter de enkelte  

 lejligheders faktiske beløb pr. m2 bruttoetageareal.
 Stk. 2. Ved bedømmelsen af lejlighedernes indbyrdes brugsværdi ses  

 bort fra forbedringer, som er bekostet af lejeren.
 Stk. 3. Er lejen for en lejlighed forhøjet på grundlag af  

 forbedring eller øget brugsværdi, der ikke modsvares af udgifter på  

 budgettet, og er forhøjelsen sket efter den 1. april 1973, ses der ved  

 budgetteringen og ved bedømmelsen af lejlighedernes indbyrdes brugsværdi bort  

 fra denne lejeforhøjelse.
§ 90. For husrum, der benyttes af udlejeren, eller som er udlejet  

 uden at være omfattet af reglerne i dette kapitel, samt for de i stk. 2  

 omhandlede enkeltværelser, skal der på budgettet optages en lejeværdi, der  

 svarer til de pågældende husrums andel af ejendommens nødvendige  

 driftsudgifter og afkastning.
Fordelingen sker efter bruttoetageareal.
 Stk. 2. For ejendomme, hvor der for beboelseslejligheder til  

 vedligeholdelse efter §§ 27, 30 og 31 afsættes forskellige beløb pr. m2  

 bruttoetageareal for de enkelte beboelseslejligheder, sker fordelingen af  

 afsætningsbeløbene efter disse lejligheders faktiske beløb pr. m2  

 bruttoetageareal.
 § 91. Hvis lejen ikke kan dække ejendommens nødvendige  

 driftsudgifter, jf. § 87, og afkastningen af ejendommens værdi, jf. § 88, kan  

 udlejeren forlange lejeforhøjelse.
 Stk. 2. Lejeforhøjelse efter stk. 1 har virkning fra den 1. i den  

 måned, der indtræder 3 måneder efter kravets fremsættelse.
Stk. 3. Krav om lejeforhøjelse fremsættes samtidig over for de  

 lejere, hvis leje ønskes forhøjet.
Kravet skal udfærdiges skriftligt på en af  

 by- og boligministeren autoriseret blanket.
Det skal indeholde oplysning om  

 lejeforhøjelsens størrelse og dens beregning.
Det skal endvidere være  

 ledsaget af et specificeret regnskab for ejendommens vedligeholdelseskonto,  

 jf. § 35, for tiden fra det senest udsendte regnskab og til et tidspunkt, der  

 ligger højst 3 måneder før varslingstidspunktet, samt af den senest udsendte  

 meddelelse fra Grundejernes Investeringsfond om saldoen på kontoen efter §  

 31. Kravet skal indeholde oplysning om lejerens adgang til at gøre  

 indsigelse, jf. stk. 4. I ejendomme med beboerrepræsentation skal kravet  

 endvidere indeholde oplysning om, at det budget og øvrige materiale, der  

 begrunder lejeforhøjelsen, er forelagt for beboerrepræsentanterne, samt om  

 deres eventuelle udtalelser.
Indeholder kravet ikke disse oplysninger, er det  

 ugyldigt.
 Stk. 4. Har mindst 1/4 af de lejere, hvis leje ønskes forhøjet,  

 eller beboerrepræsentanterne, senest 6 uger efter at kravet om lejeforhøjelse  

 er kommet frem, skriftligt fremsat indsigelse modlejeforhøjelsen, skal  

 udlejeren inden yderligere 6 uger forelægge sagen for huslejenævnet, såfremt  

 han ønsker at fastholde kravet om lejeforhøjelse.
 § 92. Indbringes krav om lejeforhøjelse efter § 91, stk. 4, for  

 huslejenævnet, kan nævnet tilsidesætte kravet helt eller delvis, dersom  

 betingelserne for forhøjelsens gennemførelse ikke er til stede.
 Udviser det varslede huslejebudget på en eller flere budgetposter  

 væsentligt større beløb end de faktisk kendte udgifter på  

 varslingstidspunktet, kan de pågældende overbudgetterede poster nedsættes med  

 det dobbelte af den konstaterede overbudgettering.
Stk. 2. Indtil nævnets afgørelse foreligger, kan udlejeren  

 oppebære den varslede lejeforhøjelse som en foreløbig lejeforhøjelse, der dog  

 ikke må overstige 15 kr. pr. m2 bruttoetageareal.
Lejen skal reguleres i  

 overensstemmelse med nævnets afgørelse.
Regulering af depositum og  

 forudbetalt leje kan ikke forlanges, før kravet om lejeforhøjelse er afgjort  

 af nævnet.
 § 93. På lejerens begæring skal huslejenævnet, medmindre nævnet  

 har truffet afgørelse efter § 92, stk. 1, afgøre, om udlejeren har krævet  

 højere leje eller betinget sig andre vilkår end tilladt efter bestemmelserne  

 i dette kapitel.
Stk. 2. Nævnet afgør endvidere uenighed om mangler ved det lejede,  

 lejerens betaling for varme og lign., herunder uenighed om acontobidrag,  

 betaling for vand efter kapitel 10, herunder tilfælde, hvor udlejeren  

 modsætter sig installation af vandmålere efter § 71, stk. 5, og uenighed om  

 acontobidrag, lejerens ret efter § 51, stk. 3, således at udlejeren i  

 tilfælde af indsigelse fra lejeren skal indbringe sagen for huslejenævnet  

 under iagttagelse af de i loven angivne frister.
Huslejenævnet afgør  

 endvidere uenighed om ansættelse af vagtselskab eller installation af  

 dørtelefon efter § 159.
 Stk. 3. I ejendomme med beboerrepræsentation afgør huslejenævnet  

 på beboerrepræsentanternes begæring på vegne af samtlige lejere uenighed om  

 forhold som nævnt i stk. 3.
§ 94. Med bøde eller hæfte straffes den, som afkræver en lejer  

 højere leje end tilladt efter reglerne i dette kapitel.
På samme måde  

 straffes den udlejer, som aftaler leje og lejevilkår, der er mere byrdefulde  

 for lejeren end tilladt efter bestemmelserne.
 Stk. 2. Er en af de i stk. 1 nævnte overtrædelser begået af et  

 aktieselskab, andelsselskab el.lign., kan bødeansvar pålægges selskabet som  

 sådant.
§ 95. Har udlejeren opkrævet højere leje, depositum, indskud eller  

 lignende end tilladt, kan lejeren kræve det for meget betalte tilbage,  

 ligesom lejeren vil kunne kræve lejen nedsat med virkning for fremtiden.
Ved  

 lejeforholdets ophør skal lejerens krav være gjort gældende for huslejenævnet  

 inden 1 år fra fraflytningstidspunktet.
 Stk. 2. Lejeren kan uanset stk. 1 ikke kræve tilbagebetaling af  

 for meget betalt leje med den begrundelse, at lejen overstiger det lejedes  

 værdi, medmindre krav om nedsættelse af lejen er fremsat for huslejenævnet  

 inden 1 år efter det tidspunkt, lejen eller den forhøjede leje første gang  

 skal betales.
Stk. 3. Tilbagebetalingskrav forrentes fra betalingstidspunktet  

 med en årlig rente, der svarer til den rente, der er fastsat efter § 5, stk.  

 1 og 2, i lov om renter ved forsinket betaling m.v.
Hvor særlige forhold  

 begrunder det, kan det bestemmes, at der skal betales en højere eller lavere  

 rente.
 § 96. Reglerne i dette kapitel kan ikke ved aftale fraviges til  

 skade for lejeren, hvorfor lejen - bortset fra forbedringsforhøjelser i  

 henhold til § 108 - ikke kan forhøjes på anden måde end beskrevet i §§ 86-93.
Kapitel 13 Huslejeregulering for enkeltværelser § 97. Reglerne i dette kapitel gælder for udlejning af de  

 værelser, der ikke er omfattet af reglerne i kapitel 12, jf. § 6.
 § 98. Finder lejeren, at lejen eller andre vilkår er urimelige,  

 kan han indbringe spørgsmålet for huslejenævnet, der kan ændre lejen efter §  

 86, stk. 2 og stk. 3, samt ændre lejevilkårene.
 Stk. 2. Nedsættes lejen eller ændres lejevilkårene af nævnet, kan  

 dette bestemme, at lejeforholdet ikke kan opsiges uden nævnets godkendelse.
§ 99. Skønnes en opsigelse fra udlejerens side foranlediget ved  

 eller at stå i forbindelse med forsøg på at opnå en urimelig leje eller andre  

 ubillige lejevilkår, kan huslejenævnet forkaste opsigelsens gyldighed og  

 bestemme, at lejeforholdet kun kan opsiges med nævnets godkendelse.
Det samme  

 gælder, dersom en opsigelse som følge af andre særlige omstændigheder i  

 forbindelse med dens afgivelse skønnes stridende mod sædvanlig god  

 udlejningsskik, således at den må anses for ubillig.
 § 100. Er sag rejst for huslejenævnet, kan dette, når  

 omstændighederne taler derfor, bestemme, at lejeforholdet ikke uden nævnets  

 godkendelse kan opsiges, således at lejeren skal fraflytte det lejede,  

 forinden nævnets afgørelse i sagen er truffet.
 § 101. Med bøde straffes den, som opkræver højere leje end tilladt  

 af huslejenævnet efter reglen i § 98, eller som i strid med § 99 opsiger  

 lejeforholdet uden nævnets samtykke.
 Stk. 2. Er en af de nævnte overtrædelser begået af et  

 aktieselskab, andelsselskab el.lign., kan bødeansvar pålægges selskabet som  

 sådant.
 Stk. 3. § 95 finder tilsvarende anvendelse.
 § 102. Reglerne i dette kapitel kan ikke ved aftale fraviges til  

 skade for lejeren.
Kapitel 14 Udlejerens adgang til det lejede § 103. Udlejeren eller dennes stedfortræder har ret til at få  

 eller skaffe sig adgang til det lejede, når forholdene kræver det.
 § 104. Udlejeren kan, under iagttagelse af §§ 107 og 140,  

 iværksætte lovlige arbejder i det lejede.
Stk. 2. Når udførelsen ikke er til væsentlig ulempe for lejeren,  

 har lejeren krav på 6 ugers skriftligt varsel.
Inden iværksættelse af andre  

 arbejder har lejeren krav på 3 måneders skriftligt varsel.
Stk. 3. Senest 7 dage før arbejderne faktisk iværksættes, skal  

 udlejer skriftligt meddele lejeren det præcise tidspunkt for arbejdernes  

 iværksættelse, en tidsplan for arbejdets gennemførelse samt  

 afslutningstidspunkt.
Modtager lejeren ikke disse oplysninger, kan arbejdet  

 ikke iværksættes.
 Stk. 4. Udlejeren kan dog altid uden varsel foretage uopsættelige  

 reparationer i det lejede.
§ 105. Ethvert arbejde, der iværksættes af udlejeren, skal udføres  

 uden afbrydelse og med den størst mulige hensyntagen til lejeren.
Udlejeren  

 skal straks foretage efterreparationer.
 § 106. Reglerne i dette kapitel kan ikke ved aftale fraviges til  

 skade for lejeren.
Kapitel 15 Forbedringer m.v.
 § 107. Udførelse af forbedringsarbejde eller anden ændring på  

 ejendommens bygningsmæssige indretning, som ikke er vedligeholdelse og ikke  

 er lovpålagt, forudsætter, at der er indgået aftale herom med de berørte  

 beboere.
 Stk. 2. Arbejder, jf. stk. 1, inde i det enkelte lejemål,  

 forudsætter skriftlig tilslutning fra pågældende lejer, der dog må bære  

 rimelige følgearbejder i form af ledningsgennemføring og lign. i forbindelse  

 med forbedringsarbejder i de øvrige lejemål.
 Stk. 3. Arbejder jf. stk. 1, der har karakter af generelle  

 arbejder på ejendommen, forudsætter skriftlig tilslutning fra et flertal af  

 lejerne, jf. dog § 140.
 Stk. 4. For eventuelle ubeboede lejemål, jf. stk 2 og stk. 3,  

 forudsættes tilsvarende tilslutning fra beboerrepræsentationen, dersom en  

 sådan er valgt i ejendommen.
 § 108. Har udlejeren under iagttagelse af §§ 107, 110-114, 139 og  

 140, forbedret det lejede, kan han forlange lejen forhøjet.
 Stk. 2. Forhøjelsen kan maksimalt ske med et beløb, der modsvarer  

 forøgelsen af det lejedes værdi, jf. dog stk. 3. Ved vurdering af det lejedes  

 værdi ses der bort fra forbedringer, der er gennemført efter reglen i § 69,  

 stk. 3, samt fra forbedringer, der er udført for beløb omfattet af §§ 30 og  

 31.
Stk. 3. Lejeforhøjelsen kan ikke overstige et beløb, der udgør en  

 passende forrentning af den udgift, der med rimelighed er afholdt til  

 forbedringen, samt dække afskrivning og sædvanlige udgifter til  

 vedligeholdelse, administration, forsikring og lign.
En passende forrentning  

 som nævnt i 1. pkt. kan ikke overstige et beløb, der svarer til ydelsen på et  

 sædvanligt 20-årigt realkreditlån.
Kan der optages lån i Grundejernes  

 Investeringsfond til hel eller delvis dækning af forbedringsudgiften, og er  

 ydelsen på dette lån lavere end ydelsen på et lån som nævnt i 2. pkt.,  

 anvendes den lave ydelse forholdsmæssigt i forbindelse med fastsættelsen af  

 en passende forrentning som nævnt i 1. pkt.
Forhøjelsen bortfalder 20 år  

 efter dens ikrafttræden.
 Stk. 4. Har en udlejer gennemført arbejder efter reglen i § 69,  

 stk. 3, kan han forlange en lejeforhøjelse, der giver en passende forrentning  

 af den udgift, der med rimelighed er afholdt, samt dækker afskrivning og  

 sædvanlige udgifter til vedligeholdelse, administration, forsikring og lign.,  

 beregnet efter reglerne i stk. 2 og 3.
 Stk. 5. Den del af udgiften til en forbedring af  

 beboelseslejlighederne, der kan dækkes ved udbetaling fra Grundejernes  

 Investeringsfond efter § 34, medregnes ikke ved beregning af lejeforhøjelse  

 efter stk. 2 og 3.
 Stk. 6. Foranstaltninger, der øger kapaciteten af ejendommens  

 forsynings- eller afløbsledninger af hensyn til lejernes brug, anses for  

 forbedringer.
§ 109. Lejeforhøjelse efter § 108 kan gennemføres med mindst 3  

 måneders varsel.
Lejeforhøjelsen kan dog tidligst få virkning fra det  

 tidspunkt, hvor forbedringen er fuldført.
§ 110. Inden udlejeren i en ejendom iværksætter en forbedring, der  

 vil medføre en lejeforhøjelse, der - sammen med forbedringsforhøjelser  

 gennemført i de sidste 3 år - vil udgøre mere end 64 kr. pr. m2  

 bruttoetageareal, skal han fremsætte skriftligt varsel herom over for de  

 lejere, hvis lejeforhold ønskes forbedret.
Det skal indeholde en beskrivelse  

 af arbejdet med overslag over udgifterne, oplysning om finansieringen heraf  

 og den forventede størrelse af den lejeforhøjelse, der er en følge af  

 forbedringens gennemførelse.
Såfremt der er beboerrepræsentation i  

 ejendommen, skal varslingen tillige indeholde oplysning om, at hele  

 materialet har været forelagt beboerrepræsentanterne, samt om disses  

 eventuelle udtalelser, jf. § 139. Varslet skal endvidere indeholde oplysning  

 om lejerens adgang til at gøre indsigelse, lejernes mulighed for at foreslå  

 ændringer i projektet, samt lejernes adgang til at nedlægge veto, jf. § 107.  

 Indeholder varslet ikke disse oplysninger, er det ugyldigt.
Det i 1. pkt.  

 nævnte beløb er opgjort i 1994-niveau og reguleres een gang årligt efter  

 udviklingen i Danmarks Statistiks nettoprisindeks i en 12-måneders-periode,  

 sluttende i juni måned året før det finansår, reguleringen vedrører.
Beløbet  

 afrundes til nærmeste hele kronebeløb.
Stk. 2. Har beboerrepræsentationen eller mindst 1/4 af lejerne  

 senest 6 uger efter, at varslingsskrivelsen er kommet frem til samtlige  

 lejere, skriftligt fremsat indsigelse mod iværksættelsen af en forbedring som  

 nævnt i stk. 1, skal udlejeren inden yderligere 6 uger forelægge sagen for  

 huslejenævnet, såfremt han ønsker at fastholde kravet om forbedringen.
Den  

 enkelte lejer har adgang til selv at indbringe den varslede forbedring for  

 huslejenævnet.
 Stk. 3. Opsætning eller forbedring af antenneanlæg efter § 82 og  

 forhøjelse af antennebidrag som følge heraf betragtes som en forbedring og  

 forbedringsforhøjelse som nævnt i stk. 1.
Stk. 4. Senest samtidig med varslet til beboerrepræsentanterne,  

 jf. § 139, skal udlejeren give meddelelse herom til samtlige lejere, hvis  

 lejeforhold ønskes forbedret.
Meddelelsen skal indeholde oplysning om  

 forbedringsarbejdets art, en angivelse af lejeforhøjelsens forventede  

 størrelse samt oplysning om, at kravet samtidig er forelagt for  

 beboerrepræsentanterne.
Indeholder meddelelsen ikke disse oplysninger, er  

 varslet efter stk. 1 ugyldigt.
 § 111. By- og boligministeren fastsætter efter forhandling med  

 landsomfattende sammenslutninger af henholdsvis grundejerforeninger og  

 lejerforeninger nærmere regler om udarbejdelse af autoriserede  

 standardblanketter for varsling af iværksættelse af forbedringer efter § 110.
§ 112. Indbringes sag om iværksættelse af forbedringer efter §  

 110, kan huslejenævnet modsætte sig iværksættelsen, hvis forbedringen må  

 anses for uhensigtsmæssig under hensyn til ejen-dommens alder, beliggenhed og  

 beskaffenhed.
Det samme gælder, hvis den ikke skønnes at medføre en passende  

 forøgelse af brugsværdien under hensyn til ejendommens og de pågældende  

 husrums karakter, tilstand, indretning og udstyr.
Det kan herved tages i  

 betragtning, om ændringer, som foranstaltningerne vil medføre i de enkelte  

 udlejede husrum, skønnes rimelige i forhold til disses hidtidige  

 hensigtsmæssige anvendelse.
 Stk. 2. Såfremt udlejeren iværksætter en forbedring, som nævnet  

 har modsat sig, kan han ikke kræve lejeforhøjelse for forbedringen.
 Stk. 3 . Indbringelse efter § 212 eller § 213 af en afgørelse,  

 hvorved nævnet har tiltrådt iværksættelse af en forbedring, har opsættende  

 virkning.
§ 113. Vil en forbedring medføre en lejeforhøjelse, der - sammen  

 med lejeforhøjelser for forbedringer gennemført i de sidste 3 år - vil udgøre  

 mere end 127 kr. pr. m2 bruttoetageareal, skal udlejeren senest 3 måneder før  

 forbedringens iværksættelse underrette lejeren om, at han kan kræve at få  

 tilbudt anden passende bolig inden udløbet af den i stk. 2 nævnte frist.
Det  

 i 1. pkt. nævnte beløb er opgjort i 1994-niveau og reguleres en gang årligt  

 efter udviklingen i Danmarks Statistiks nettoprisindeks i en  

 12-måneders-periode, sluttende i juni måned året før det finansår,  

 reguleringen vedrører.
Beløbet afrundes til nærmeste hele kronebeløb. § 110,  

 stk. 3, finder tilsvarende anvendelse.
Stk. 2. Fremsætter lejeren senest 6 uger efter varslingen krav om  

 at få tilbudt anden passende bolig, skal udlejeren inden forbedringens  

 iværksættelse tilbyde lejeren en bolig af passende størrelse, beliggenhed,  

 kvalitet og udstyr og til en leje, der - efter fradrag af eventuel  

 boligstøtte - ikke afviger væsentligt fra den hidtidige leje.
Lejligheden har  

 en passende størrelse, når den har samme værelsesantal som lejerens hidtidige  

 lejlighed eller den har et værelse mere end antallet af husstandsmedlemmer.
 Stk. 3. Såfremt lejeren gør indsigelse, fordi han finder, at  

 udlejerens tilbud om anden bolig ikke opfylder betingelserne i stk. 2, skal  

 udlejeren indbringe spørgsmålet for huslejenævnet.
 Stk. 4. Over for en lejer, der ikke har fået underretning efter  

 stk. 1 om sin ret til at kræve anden bolig, kan lejeforhøjelse som følge af  

 forbedringen ikke gennemføres ud over den i stk. 1 angivne grænse.
 § 114. I forbindelse med varsling af forbedringslejeforhøjelse,  

 jf. § 108, finder reglerne i §§ 91-93 og 95 tilsvarende anvendelse.
Stk. 2. Udlejeren kan kræve en foreløbig lejeforhøjelse på  

 grundlag af et overslag over udgifterne og forbeholde sig at fremsætte nyt  

 krav, når byggeregnskabet er afsluttet.
Den forelø-bige lejeforhøjelse kan  

 maksimalt opkræves i 12 måneder, hvorefter lejeforhøjelsen bortfalder,  

 såfremt der ikke inden for denne frist er varslet endelig lejeberegning på  

 baggrund af et afsluttet byggeregnskab.
Stk. 3. Er sag indbragt for huslejenævnet, kan udlejeren, indtil  

 nævnets afgørelse foreligger, oppebære den varslede lejeforhøjelse som en  

 foreløbig lejeforhøjelse.
Lejen skal reguleres i overensstemmelse med nævnets  

 afgørelse.
Huslejenævnet kan dog bestemme, at udlejeren kun kan oppebære et  

 mindre beløb, indtil nævnet har truffet sin afgørelse.
 Stk. 4. Udfører udlejeren ikke et påbegyndt forbedringsarbejde med  

 den fornødne hurtighed, jf. § 105, kan huslejenævnet fastsætte en tidsfrist  

 for arbejdets fuldførelse.
 Stk. 5. Tilbagebetaling til lejerne af for meget erlagt leje  

 forrentes fra betalingstidspunktet efter bestemmelsen i § 95, stk. 3.
 Stk. 6. By- og boligministeren fastsætter efter forhandling med  

 landsomfattende sammenslutninger af henholdsvis grundejerforeninger og  

 lejerforeninger nærmere regler om udarbejdelse af autoriserede  

 standardblanketter for varsling af forbedringsforhøjelser efter stk. 1.
 § 115. På begæring af beboerrepræsentanterne eller et flertal af  

 lejerne afgør huslejenævnet, om betingelserne er opfyldt for at kræve  

 udførelse af arbejder omfattet af § 69, stk. 3.
 Stk. 2. Nævnet kan pålægge udlejer at udføre de i stk. 1 nævnte  

 arbejder og fastsætte en tidsfrist for det enkelte arbejdes fuldførelse.
 § 116. Har udlejeren efter pålæg i medfør af byggeloven gennemført  

 en gårdrydning, kan den udgift, der er godkendt af kommunalbestyrelsen,  

 udlignes gennem en lejeforhøjelse i medfør af § 108.
§ 117. Ved installation af varmeanlæg i ejendommen har udlejeren  

 ret til med 6 ugers varsel at råde over de kælder- og loftsrum, der er  

 nødvendige til anlæggets drift, når der anvises lejeren andre rum, der er  

 anvendelige til det aftalte brug.
Lejeren kan dog ikke kræve anvist andet  

 rum, hvis den forudsatte anvendelse af rummet må anses for overflødiggjort af  

 installationen.
 § 118. Lejeren af en beboelseslejlighed har ret til at udføre  

 nærmere fastsatte forbedringsarbejder m.v. i lejligheden og ved fraflytning  

 få godtgørelse for de afholdte udgifter efter reglerne i stk. 4-8. By- og  

 boligministeren fastsætter nærmere regler om afgrænsningen af disse arbejder.  

 Bestemmelsen i 1. pkt. gælder ikke for lejere i fremlejeforhold efter § 144  

 og lejere i tidsbe-grænsede lejeforhold efter § 161.
Stk. 2. Lejeren skal forudgående anmelde de påtænkte  

 forbedringsarbejder m.v. til udlejer.
Nødvendig byggesagsbehandling forestås  

 og betales af lejeren. § 51, stk. 4, finder tilsvarende anvendelse.
Stk. 3. Forbedringer m.v. efter stk. 1 skal være rimelige og  

 hensigtsmæssige.
Udlejeren kan nægte lejeren at forbedre det lejede, når  

 særlige vægtige grunde taler herfor, herunder når der er tale om  

 uhensigtsmæssige arbejder, f.eks. særlig luksusprægede eller særlig  

 energiforbrugende arbejder.
Lejeren kan lade arbejderne udføre, såfremt  

 udlejeren ikke har gjort indsigelse senest 6 uger efter lejerens anmeldelse  

 af arbejderne efter stk. 2. Indsigelsen skal være skriftlig og angive, hvilke  

 arbejder der gøres indsigelse imod, og begrundelsen herfor.
Stk. 4. Godtgørelsen beregnes på grundlag af afholdte udgifter,  

 som skal dokumenteres efter arbejdernes afslutning og påtegnes  

 lejekontrakten.
Udlejer kan reducere beregningsgrundlaget for godtgørelse med  

 værdien af eksisterende installationer og bygningsdele m.v., som er omfattet  

 af forbedringsarbejderne.
Udlejer kan endvidere reducere beregningsgrundlaget  

 for godtgørelse, hvis udgifterne skønnes at være uforholdsmæssigt høje.
Stk. 5. Godtgørelsen udgør den del af de afholdte udgifter  

 beregnet efter stk. 4, som efter fradrag af eventuel støtte efter anden  

 lovgivning overstiger 10.000 kr.
Godtgørelsen kan højst udgøre 30.000 kr.  

 Godtgørelse på mindre end 2.000 kr. udbetales ikke.
Som afholdte udgifter kan  

 alene medregnes dokumenterede udgifter til virksomheder, der er registreret  

 efter lov om merværdiafgift (momsloven), og som driver bygge- og  

 anlægsvirksomhed.
De i 1.-3. pkt. nævnte beløb er opgjort i 1994-niveau og  

 reguleres een gang årligt efter udviklingen i Danmarks Statistiks  

 nettoprisindeks i en 12-måneders-periode, sluttende i juni måned året før det  

 finansår, reguleringen vedrører.
Beløbet afrundes til nærmeste hele  

 kronebeløb.
Stk. 6. Der kan ydes godtgørelse for flere forbedringer m.v. i  

 samme lejlighed, selv om arbejderne ikke udføres samtidig.
Under hensyntagen  

 til nedskrivningen efter stk. 7 kan den samlede godtgørelse til en lejer dog  

 aldrig overstige beløbsgrænsen i stk. 5.
 Stk. 7 . Den oprindeligt beregnede godtgørelse nedskrives med 10  

 pct. for hvert år, forbedringen m.v. har været i brug, første gang dog først  

 2 år efter, at forbedringen er taget i brug, medmindre anden nedskrivning  

 aftales imellem lejer og udlejer under hensyn til arbejdernes karakter.  

 Ibrugtagningsdatoen for forbedringen m.v. skal sammen med en eventuel særlig  

 aftale om nedskrivning af godtgørelsen påtegnes lejekontrakten.
 Stk. 8. Godtgørelsen udbetales af udlejer ved lejerens  

 fraflytning, hvis udførelsen af arbejderne er tilendebragt, jf. § 185, stk.  

 3. Udlejer kan foretage modregning i godtgørelsen for lejerens forpligtelser  

 over for udlejer.
 Stk. 9 . I nedskrivningsperioden, jf. stk. 7, kan en ny lejer ved  

 genudlejning enten vælge at betale den nedskrevne godtgørelse til udlejeren  

 eller vælge at betale en lejeforhøjelse beregnet efter reglerne i § 108, stk.  

 2 og 3. Ved genudlejning efter nedskrivningsperiodens udløb, jf. stk. 7,  

 bortfalder lejeforhøjelsen.
 Stk. 10. Flytter en lejer, der har betalt den nedskrevne  

 godtgørelse til udlejer efter stk. 9, i nedskrivningsperioden, har lejeren  

 ret til godtgørelse svarende til den nedskrevne godtgørelse beregnet efter  

 stk. 7 modregnet eventuelle forpligtelser over for udlejer, jf. stk. 8.
 § 119. Huslejenævnet afgør uenighed om lejerens ret til at  

 gennemføre forbedringsarbejder m.v. i lejligheden mod godtgørelse efter §  

 118.
 Stk. 2. Huslejenævnet afgør endvidere uenighed om reduktion af  

 beregningsgrundlaget for godtgørelse efter § 118, stk. 4, for lejers udgifter  

 til forbedringsarbejder m.v.
 Stk. 3 . Huslejenævnet afgør desuden på lejerens begæring uenighed  

 om lejeforhøjelse ved genudlejning i denne forbindelse.
§ 120. Lejeren af en beboelseslejlighed, der ønsker at udføre  

 andre forbedringsarbejder m.v. end de arbejder, der er afgrænset efter § 118,  

 stk. 1, kan aftale med udlejer, at der ved fraflytning ydes lejeren en  

 godtgørelse efter reglerne i § 118, stk. 4, 5, 7 og 8, dog således, at  

 beløbsgrænserne i stk. 5 ikke finder anvendelse.
Det samme gælder lejere af  

 andre lejemål end beboelseslejemål. § 118, stk. 2, 9 og 10, finder  

 tilsvarende anvendelse.
 § 121. Reglerne i dette kapitel kan ikke ved aftale fraviges til  

 skade for lejeren.
 Stk. 2. Med bøde eller hæfte straffes den, som gennemfører  

 forbedringer af en ejendom i strid med reglerne i dette kapitel eller med  

 kendskab til det lovstridige forhold finansierer sådanne forbedringer.
 Stk. 3. Er en af de i stk. 2 nævnte overtrædelser begået af et  

 aktieselskab, andelsselskab el.lign., kan bødeansvar pålægges selskabet som  

 sådant.
Kapitel 16 Grundejernes Investeringsfond § 122. Grundejernes Investeringsfond forvalter de lejeforhøjelser,  

 der er bundet i medfør af lov om midlertidig regulering af boligforholdene i  

 medfør af § 63 a i lov om leje, samt midler, der er bundet i medfør af  

 nærværende lovs § 31. Fondens vedtægter skal godkendes af by- og  

 boligministeren.
Vedtægterne skal indeholde fornødne bestemmelser til sikring  

 af forsvarlig virksomhed, herunder om revision af en statsautoriseret  

 revisor, der udpeges af by- og boligministeren.
Stk. 2. Fonden ledes af en bestyrelse på 9 medlemmer.
Formanden  

 for bestyrelsen og 4 andre medlemmer af denne vælges af landsomfattende  

 sammenslutninger af ejere af udlejningsejendomme.
By- og boligministeren  

 afgør i tvivlstilfælde, hvilke foreninger der har valgret.
De øvrige  

 medlemmer udpeges af by- og boligministeren efter indstilling af  

 landsomfattende sammenslutninger af lejerforeninger.
Efter samme regler  

 vælges stedfortrædere for formanden og de øvrige medlemmer.
Alle valg sker  

 for 4 år ad gangen.
Genvalg kan finde sted.
Stk. 3. Til varetagelse af den daglige administration af fondens  

 anliggender ansætter bestyrelsen direktør og andet ledende personale og  

 fastsætter retningslinjer for arbejdets tilrettelæg-gelse.
Generelle  

 forskrifter og vejledninger, der udsendes til indskydere og låntagere, skal  

 godkendes af bestyrelsen.
§ 123. De beløb, der er indbetalt til fonden i medfør af lov om  

 midlertidig regulering af boligforholdene vedrørende et regnskabsår, bindes  

 for en periode af 15 år, regnet fra regnskabsårets udløb.
Ved periodens udløb  

 tilbagebetales de for et regnskabsår indbetalte beløb over 10 år med lige  

 store andele hvert år.
 Stk. 2. Fonden udsteder beviser for modtagne indbetalinger.  

 Indskyderen kan ikke sælge, pantsætte eller på anden måde råde over beviset.  

 Så længe et beløb er bundet, kan det heller ikke gøres til genstand for udlæg  

 eller udpantning.
§ 124. Har en indskyder efter 1. januar 1984 på en eller flere af  

 sine ejendomme afholdt udgifter, der kan fradrages efter § 34, kan  

 indskyderen kræve frigivelse af bundne beløb.
Det er dog en betingelse for  

 frigivelse, at det dokumenteres, at indestående beløb på de berørte  

 ejendommes vedligeholdelseskonto efter §§ 30 og 31 er opbrugt, og at  

 beboerrepræsentanterne eller lejerne underrettes herom.
 Stk. 2. Det frigivne beløb kan udbetales, medmindre  

 beboerrepræsentanterne eller et flertal af lejerne inden 6 uger efter  

 modtagelsen af underretningen har indbragt en sag for huslejenævnet  

 vedrørende anvendelse af indestående beløb på ejendommens  

 vedligeholdelseskonto efter §§ 30 og 31, jf. § 37, stk. 1.
 Stk. 3. Resterende bundne beløb udbetales efter § 123, stk. 1, 2.  

 pkt., idet der dog sker nedrunding af resterende beløb indbetalt vedrørende  

 et regnskabsår til nærmeste hele kronebeløb deleligt med det resterende antal  

 udbetalingsår.
 § 125. Ved indskyderens død, konkurs eller tvangsakkord eller i  

 tilfælde af et boligselskabs afvikling kan boet kræve de bundne beløb  

 frigivet.
 Stk. 2. En indskyder, der har en konto, hvor saldoen pr. 1. januar  

 ikke overstiger 10.000 kr., får indeståendet udbetalt ved førstkommende  

 renteudbetaling.
§ 126. Indbetalte beløb forrentes med en rente, hvis størrelse  

 fastsættes af fonden under hensyn til det almindelige renteniveau og  

 instituttets driftsresultat.
Renten kan dog ikke overstige 9 pct. p.a.
Renten  

 af beløb indbetalt i medfør af lov om midlertidig regulering af  

 boligforholdene udbetales een gang årligt.
Renten af beløb, der er bundet  

 efter § 31 i denne lov, tilskrives kontoen een gang årligt.
 § 127. De indbetalte beløb, der ikke er udlånt til forbedring  

 eller istandsættelse af beboelsesejendomme, herunder lån til  

 brandsikringsforanstaltninger, eller til erhvervelse af ejendomme med henblik  

 på sanering, skal til enhver tid være anbragt i obligationer udstedt af de  

 finansieringsinstitutter, der er godkendt i henhold til lov om  

 realkreditinstitutter.
 § 128. Udlån til beboelsesejendomme kan ydes til:
 1) Installation af centralvarme eller anden forbedring af en ejendoms  

 varmeinstallation.
 2) Varmeisoleringsarbejder.
 3) Forbedring af sanitære installationer.
 4) Forbedring af køkkener.
 5) Brandsikringsforanstaltninger.
 6) Andre forbedringer, hvorved ejendommens brugsværdi forøges i væsentlig  

 grad, herunder f.eks. til omlægning af gårdspladser, fjernelse af hegn, skure  

 el.lign., hvorved der tilvejebringes opholdsarealer for beboerne, samt til  

 fjernelse af bygninger, som ved deres beliggenhed, omfang eller anvendelse er  

 til væsentlig ulempe for beboerne, og hvis fjernelse medfører en varig  

 forbedring af forholdene.
 7) Opretning.
 Stk. 2. Lån kan kun ydes, hvis forbedringen og udgiften ved dens  

 gennemførelse er rimelig.
§ 129. De af fonden i medfør af § 128 ydede lån sikres ved pant i  

 vedkommende ejendom således at lånet har sikkerhed inden for 85 pct. af, hvad  

 der efter fondens skøn er pantets værdi.
Lånet må, sammenlagt med eventuelle  

 tillægslån til de i ejendommen indestående lån, der optages til dækning af  

 udgifterne ved forbedringen, ikke overstige 90 pct. af disse udgifter.
 Stk. 2. Lånene udbetales kontant og forrentes med en rente, der  

 fastsættes af fondens bestyrelse, dog mindst svarende til mindsterentekravet  

 i kursgevinstlovens § 7. Ved lånets udbetaling kan der opkræves et indskud  

 til reservefond.
Stk. 3 . Afdragstiden for lånene skal fastsættes således, at  

 fonden har sikkerhed for til enhver tid at kunne udbetale de bundne beløb,  

 efterhånden som tilbagebetaling skal ske.
Det kan bestemmes, at låntagerne i  

 lånets løbetid skal yde bidrag til fondens administration og reservefond  

 efter nærmere i fondens vedtægter fastsatte regler.
 Stk. 4. Lån ydet til etablering af et gård- og haveanlæg i  

 forbindelse med gennemførelse af en saneringsplan, til hvilken der er givet  

 tilsagn om statsstøtte, kan sikres ved ydelse af kommunal garanti for lånet.
 Stk. 5. Lån til brandsikringsforanstaltninger kan ydes, selv om  

 lånet ikke får pantesikkerhed inden for 85 pct. af pantets værdi, når  

 panteretten suppleres med en kommunal garanti efter brandsikringslovens § 10,  

 stk. 4.
 § 130. Fonden kan yde lån til istandsættelse, ombygning til anden  

 anvendelse eller forbedring, for så vidt angår bevaringsværdige ejendomme.
 Stk. 2. Vilkårene for lån til ejendomme, som er omfattet af stk.  

 1, fastsættes af fondens bestyrelse og godkendes af by- og boligministeren.  

 Det samme gælder størrelsen af den årlige låneramme.
 § 131. Har en udlejer ikke udført renholdelses- og  

 vedligeholdelsesarbejder samt forbedringsarbejder inden en af huslejenævnet  

 fastsat frist, jf. § 37, stk. 3, og § 114, stk. 6, samt § 115, stk. 2, kan  

 investeringsfonden på begæring af en lejer lade de nævnte arbejder udføre for  

 udlejerens regning uanset om udlejeren har indbragt huslejenævnets afgørelse  

 for domstolene.
 Stk. 2. Bestrider udlejeren, at investeringsfonden har været  

 berettiget til at udføre arbejderne, eller udgifternes rimelighed, kan han  

 deponere beløbet eller efter aftale med fonden stille sikkerhed for beløbets  

 betaling.
Stk. 3. Forrentning af beløb, som investeringsfonden har lagt ud,  

 fastsættes af fonden med en rente, som svarer til renten på kontantlån ydet i  

 en serie med en løbetid på 10 år i realkredit i et godkendt  

 realkreditinstitut.
Nærmere regler om fondens adgang til at kræve gebyr for  

 administration i forbindelse med arbejdernes udførelse fastsættes af  

 boligstyrelsen.
Stk. 4. Såfremt udlejeren ikke deponerer eller stiller sikkerhed  

 efter stk. 2, kan fonden til dækning af udgifterne ved arbejdernes udførelse  

 yde udlejeren et lån og som sikkerhed for lånet lade tinglyse pant i  

 ejendommen med fortrinsret efter ejendomsskatter, men uden personlig  

 hæftelse.
Lånet udbetales kontant og forrentes med en rentesats, der  

 fastsættes af fonden, og som ved lånets optagelse svarer til forrentningen  

 efter stk. 3. Afdragstiden fastsættes til højst 10 år.
Dette gælder også for  

 udgifter til dækning af forundersøgelser og lignende, som er nødvendige for  

 fondens beslutning efter stk. 1. Fonden kan opkræve et administrationsbidrag  

 svarende til, hvad der opkræves for realkredit som nævnt i stk. 3, 1. pkt.  

 Grundejernes Investeringsfond skal på begæring af en ejendoms administrator  

 efter lov om tvungen administration af udlejningsejendomme udlevere materiale  

 vedrørende ejendommen.
Investeringsfonden kan kræve betaling til dækning af  

 den udgift, der med rimelighed er afholdt til tilvejebringelse af dette  

 materiale.
Stk. 5. Investeringsfonden kan i øvrigt bestemme, at indtil 50  

 pct. af lejeindtægten skal indbetales til fonden, indtil fonden har fået  

 dækning for sine udlæg med påløbne omkostninger og renter.
Investeringsfonden  

 skal lade beslutningen, der er gyldig mod enhver, tinglyse på ejendommen.
Stk. 6. Såfremt investeringsfonden efter stk. 5 kan oppebære en  

 del af lejeindtægten, skal alle lejerne efter påkrav herom betale lejen til  

 investeringsfonden, som refunderer udlejeren overskydende beløb.
Kun betaling  

 til investeringsfonden har frigørende virkning.
 § 132. Grundejernes Investeringsfond kan afkræve offentlige  

 myndigheder alle nødvendige oplysninger til brug for administrationen af  

 bestemmelserne i denne lovs § 31.
 § 133. Opstår der ved fondens virksomhed tab, der ikke kan dækkes  

 af de af fonden opsamlede reserver, dækkes tabet ved forholdsmæssig  

 nedskrivning af de ved vedkommende regnskabsårs udløb endnu ikke  

 tilbagebetalte indskud.
 Stk. 2. Medmindre bestyrelsen med tilslutning af by- og  

 boligministeren og Finansudvalget træffer anden bestemmelse, fordeles  

 eventuelt overskud ved fondens ophør forholdsmæssigt blandt de indskydere,  

 der har indbetalt beløb, som ikke er tilbagebetalt i medfør af § 125.
 § 134. Med bøde straffes den, der i strid med reglerne i § 131,  

 stk. 5, undlader at give investeringsfonden alle nødvendige oplysninger om  

 lejerne og lejens størrelse.
 § 135. Uenighed mellem udlejeren og Grundejernes Investeringsfond  

 i henhold til dette kapitel afgøres af huslejenævnet.
 § 136. Reglerne i dette kapitel kan ikke ved aftale fraviges.
Kapitel 17 Beboerrepræsentation § 137. I ejendomme med mere end 2 beboelseslejemål har lejerne ret  

 til at vælge beboerrepræsentanter.
Stk. 2. Ved oprettelsen af beboerrepræsentation i en ejendom skal  

 mindst 50 pct. af de på et beboermøde fremmødte lejere vælge  

 beboerrepræsentanter.
Er der ikke 50 pct. af lejerne til stede på  

 beboermødet, skal en beslutning om at oprette beboerrepræsentation bekræftes  

 ved en efterfølgende urafstemning blandt samtlige lejere.
Der skal vælges 3  

 beboerrepræsentanter.
I ejendomme med mindre end 13 lejligheder nedsættes  

 antallet til 1.
 Stk. 3. Er der oprettet beboerrepræsentation i en ejendom,  

 fortsætter den, indtil den besluttes ophævet, jf. dog stk. 4 og 5. En  

 beslutning om at ophæve beboerrepræsentationen skal drøftes efter reglerne i  

 stk. 2.
Stk. 4. Såfremt det ikke med sikkerhed kan konstateres, hvorvidt  

 der stadig er beboerrepræsentation i ejendommen, herunder om de valgte  

 beboerrepræsentanter stadig bebor ejendommen, kan udlejeren anmode samtlige  

 beboelseslejere om inden en vis frist skriftligt at oplyse, hvem der er  

 beboerrepræsentanter.
Svarfristen skal være mindst 6 uger, dog således, at  

 der ved beregning af fristen ses bort fra juli måned.
Hvis udlejeren ved  

 svarfristens udløb ikke har modtaget den udbedte oplysning, anses  

 beboerrepræsentationen for bortfaldet.
 Stk. 5. Beboerrepræsentationen bortfalder, såfremt der ikke har  

 været afholdt beboermøde med valg af beboerrepræsentanter i 2 år.
Stk. 6. By- og boligministeren fastsætter nærmere regler om  

 afholdelse af beboermøde og valg af beboerrepræsentanter samt om afholdelse  

 af udgifter i forbindelse med beboerrepræsentation.
Den lejerbetaling til  

 beboerrepræsentationens arbejde, som lovligt fastsættes i medfør af  

 Boligministerens bekendtgørelse, er pligtig ydelse i lejeforholdet.
§ 138. Beboerrepræsentanterne har ret til a) at gøre indsigelse på lejernes vegne i alle lejeretlige spørgsmål, som  

 vedrører ejendommen generelt.
I de tilfælde, hvor lejerindsigelse efter  

 lovgivningen betyder, at udlejer for at opretholde sit krav må indbringe  

 sagen for huslejenævn eller boligret, har sådan indsigelse fra  

 beboerrepræsentanterne samme retsvirkning som indsigelse fra samtlige lejere.  

 For ubeboede lejemål træder beboerrepræsentanterne i lejers sted, b) at få udleveret ejendommens driftsregnskab samt drøfte budget og  

 lejeforhøjelser med udlejer, herunder ret til at få udleveret  

 regnskabsmateriale samt bilag vedrørende gennemførelsen af vedligeholdelses-  

 og forbed- ringsarbejder på ejendommen, c) i samarbejde med udlejer at ansætte og afskedige alle serviceydere på  

 ejendommen, hvis ydelser betales over huslejen, herunder ejendommens  

 administrator, revisor og forsikringsselskab, ejendomsfunktionærer og andre  

 personer/firmaer, der står for renholdelse og vedligeholdelse på ejendommen, d) i samarbejde med udlejer at iværksætte udarbejdelse af tilstandsrapport  

 for ejendommen, e) i samarbejde med udlejer at beslutte, hvorledes midler, der er afsat  

 til vedligeholdelse, fornyelse og renholdelse m.v., skal anvendes, og har ret  

 til at deltage i styringen af gennemførelsen af planlagte  

 vedligeholdelsesarbejder f) i samarbejde med udlejer at iværksætte forbedringer på ejendommen under  

 iagttagelse af bestemmelserne i nærværende lovs kapitel 15, g) at have en med udlejer ligestillet beslutningsret i forbindelse med  

 indgåelse af aftaler med kommunen om gennemførelse af byfornyelse i henhold  

 til lov om byfornyelse, h) at få udleveret kopier af ethvert foreliggende materiale med  

 oplysninger om ejendommens økonomi og bygningsmæssige forhold, herunder  

 materiale vedrørende aftaler med personer, som udfører arbejde på eller for  

 ejendommen.
Stk. 2. Ved manglende enighed mellem udlejer og  

 beboerrepræsentanter om forhold som nævnt i stk. 1, kan een af parterne  

 indbringe spørgsmålet for boligretten/huslejenævnet til af-gørelse.
Spørgsmål  

 jf. stk. 1, litra f og g kan endvidere indbringes af den enkelte lejer.
Stk. 3. Udlejeren skal holde beboerrepræsentanterne løbende  

 orienteret om beboeres klager over andre beboere.
Endvidere skal udlejeren  

 orientere beboerrepræsentanterne, når der foretages genudlejning af  

 beboelseslejligheder med oplysning om indestående på kontoen for indvendig  

 vedligeholdelse efter § 27.
 § 139. Udlejeren kan ikke, forinden beboerrepræsentanterne i en  

 periode på 3 uger har haft adgang til at ytre sig, fremsætte krav om  

 lejeforhøjelse for beboelseslejemålene.
De tre uger regnes fra det tidspunkt, hvor beboerrepræsentanterne får  

 udleveret fuld kopi af de varslingsskrivelser, der påtænkes udsendt til  

 lejerne, sammen med en skriftlig oplysning om denne særlige 3-ugers  

 indsigelsesadgang for beboerrepræsentanterne.
Beboerrepræsentanterne kan  

 inden for de 3 uger endvidere fremsætte skriftligt krav om, at udlejeren  

 inden yderligere 3 uger til beboerrepræsentanterne udleverer en skriftlig  

 redegørelse om nærmere angivne supplerende oplysninger tillige med sådan  

 dokumentation, som beboerrepræsentanterne har udbedt sig vedrørende  

 lejefastsættelsen og ejendommen generelt, jf. § 138, stk. 1, litra h.  

 Modtager beboerrepræsentanterne ikke disse oplysninger, er kravet om  

 lejeforhøjelse ugyldigt.
 Stk. 2. Beboerrepræsentanterne skal, ligeledes med 3 ugers frist,  

 skriftligt indkaldes til møde med udlejeren om gennemførelse af planlagte  

 vedligeholdelses- og forbedringsarbejder med henblik på at indgå aftale  

 herom.
Stk. 3. Såfremt arbejder efter stk. 2 udbydes i bunden licitation,  

 skal beboerrepræsentanterne tilbydes at udpege mindst een bydende i  

 licitationen.
Udlejeren skal skriftligt indkalde beboerrepræsentanterne til  

 deltagelse i licitationsforretningen.
 Stk. 4. Ved gennemførelse af arbejder efter stk. 2 skal udlejeren  

 i byggeperioden skriftligt indkalde beboerrepræsentanterne til samtlige  

 byggemøder og efter arbejdets gennemførelse indkalde beboerrepræsentanterne  

 til aflevereringsforretninger og kontroleftersyn.
 Stk. 5. Udlejeren skal hvert år indkalde beboerrepræsentanterne  

 til en gennemgang af ejendommens bygninger m.v. og på et efterfølgende møde  

 drøfte og fastlægge en vedligeholdelsesplan for ejendommen.
 Stk. 6 . Modtager beboerrepræsentanterne ikke de i stk. 2-5  

 anførte oplysninger og indkaldelser, kan udgifterne til pågældende arbejder  

 hverken debiteres ejendommens vedligeholdelseskonti eller danne grundlag for  

 lejeforhøjelser.
§ 140. Beboerrepræsentanterne kan på samtlige lejeres vegne  

 tiltræde forbedringsarbejder, der sammen med forbedringsarbejder, som  

 beboerrepræsentanterne inden for de sidste 3 år har tiltrådt efter denne  

 bestemmelse, medfører lejeforhøjelser på maksimalt 64 kr. årligt pr. m2  

 bruttoetageareal.
Beboerrepræsentanterne skal, forinden de tiltræder sådanne  

 forbedringsarbejder, afholde beboermøde til drøftelse af de pågældende  

 forbedringsarbejder, og der skal på beboermødet være flertal blandt de  

 fremmødte beboere for forbedringsarbejdernes gennemførelse.
Efter beboermødet  

 skal beboerrepræsentanterne snarest skriftligt meddele samtlige beboere om  

 beslutningen samt oplyse, at såfremt 1/4 af beboerne inden 2 uger efter  

 meddelelsen forlanger det, skal beboerrepræsentanterne foranstalte  

 urafstem-ning blandt ejendommens beboere.
 Stk. 2. Huslejenævnet kan på en lejers begæring tilsidesætte en  

 aftale, der i medfør af stk. 1 eller § 107 er indgået mellem udlejer og  

 beboerrepræsentanterne eller lejerflertallet, såfremt aftalen er åbenbart  

 urimelig.
Stk. 3. Det i stk. 1, 1. pkt., nævnte beløb er opgjort i  

 1994-niveau og reguleres een gang årligt efter udviklingen i Danmarks  

 Statistiks nettoprisindeks i en 12-måneders-periode, sluttende i juni måned  

 året før det finansår, reguleringen vedrører.
Beløbet afrundes til nærmeste  

 hele kronebeløb.
§ 141. Er der valgt beboerrepræsentanter, kan et beboermøde  

 vedtage en husorden.
Den skal være gældende, medmindre udlejeren har vægtige  

 grunde til at modsætte sig dette.
Stk. 2. I ejendomme, der er opdelt i ejerlejligheder, og i  

 ejendomme, der ejes af andelsboligforeninger, skal samtlige beboere indkaldes  

 til det beboermøde, der træffer afgørelse om husordenen.
For hver  

 beboelseslejlighed kan afgives een stemme.
 § 142. Reglerne i dette kapitel kan ikke ved aftale fraviges til  

 skade for lejeren.
Kapitel 18 Brugsrettens overgang til andre (Fremleje, bytte m.v.) § 143. Lejeren af en beboelseslejlighed har ret til at fremleje  

 højst halvdelen af lejlighedens beboelsesrum til beboelse.
Det samlede antal  

 personer, der bor i lejligheden, må ikke overstige antallet af beboelsesrum.
 Stk. 2. Fremlejeaftaler skal indgås skriftligt, og lejeren skal  

 inden fremlejeperiodens begyndelse tilstille udlejeren kopi af  

 fremlejeaftalen.
 § 144. En lejlighed, der udelukkende er udlejet til beboelse, har  

 lejeren ret til at fremleje i indtil 2 år, når lejerens fravær er  

 midlertidigt og skyldes sygdom, forretningsrejse, studieophold, midlertidig  

 forflyttelse el.lign.
Stk. 2. Udlejeren kan modsætte sig fremlejeforholdet, når a) ejendommen omfatter færre end 13 beboelseslejligheder, b) det samlede antal personer i lejligheden vil overstige antallet af  

 beboelsesrum eller c) udlejeren i øvrigt har rimelig grund til at modsætte sig  

 fremlejeforholdet.
 Stk. 3. § 143, stk. 2, finder tilsvarende anvendelse.
 § 145. Lejeren er erstatningsansvarlig for skade, som ved  

 uforsvarlig adfærd forvoldes af personer, der i kraft af reglerne i §§ 143 og  

 144 benytter det lejede.
 Stk. 2. Lejeren er over for udlejeren ansvarlig for, at de i stk.  

 1 nævnte personer overholder de regler, der skal sikre en god husorden og  

 forsvarlig brug af det lejede.
 Stk. 3. Lejeren er endvidere erstatningsansvarlig efter § 51, stk.  

 4, for skade forårsaget af installationer, som de i stk. 1 nævnte personer  

 har foretaget i det lejede.
§ 146. Lejeren må ikke uden ægtefællens samtykke foretage  

 fremleje, såfremt dette vil medføre, at det lejede ikke længere kan tjene til  

 fælles bolig eller være grundlag for ægtefællernes eller den anden ægtefælles  

 virksomhed.
Er den anden ægtefælle umyndig, meddeler værgen samtykket.  

 Bestemmelserne i § 18, stk. 2, og i § 20 i lov nr. 56 af 18. marts 1925 om  

 ægteskabets retsvirkninger finder tilsvarende anvendelse.
 § 147. Lejeren af en lejlighed, der udelukkende er udlejet til  

 beboelse, har ret til at bytte med en lejer af en anden beboelseslejlighed,  

 således at denne overtager lejligheden.
Stk. 2. Udlejeren kan modsætte sig bytte, hvis a) udlejer har sin bopæl i ejendommen og denne omfatter færre end 7  

 lejligheder, b) den fraflyttede lejer ikke har beboet lejligheden i 3 år, c) lejligheden ved bytning vil blive beboet af flere end 1 person pr.  

 beboelsesrum eller d) udlejeren i øvrigt har rimelig grund til at modsætte sig det pågældende  

 bytte.
§ 148. Den lejer, der ved bytning ønsker at overtage en lejlighed,  

 der tilhører en kommune, en almen boligorganisation, et kollegieselskab eller  

 en stiftelse, skal opfylde de særlige vilkår, der gælder for overtagelse af  

 sådanne lejligheder.
Med stiftelse ligestilles en pensionskasse el.lign., der  

 kun genudlejer lejlighederne til sine medlemmer ved overgang til pension.
 Stk. 2. Det kan betinges, at den, der ved bytning opnår en  

 lejlighed i en andelsboligforening, skal indtræde som medlem af foreningen.
 Stk. 3. Bytteretten gælder uanset vedtægtsmæssige begrænsninger i  

 beboernes bytteadgang.
 § 149. Lejeren af lokaler, der udelukkende anvendes til andet end  

 beboelse, har ret til at lade en anden lejer inden for samme branche  

 fortsætte lejemålet på uændrede lejevilkår (afståelsesret), medmindre  

 udlejeren har vægtige grunde, herunder den indtrædende lejers økonomi eller  

 branchekendskab, til at modsætte sig dette.
Stk. 2. Den oprindelige lejer har ret til at genindtræde i  

 lejemålet, såfremt lejemålet med den lejer, det er afstået til, er ophørt på  

 grund af misligholdelse.
Genindtrædelsesretten er dog betinget af, at den  

 oprindelige lejer inden 14 dage efter udlejerens påkrav godtgør udlejeren  

 alle dokumenterede omkostninger til dækning af lejerestancer, omkostninger  

 ved udsættelse og udlejers øvrige udgifter i forbindelse med lejemålets  

 ophør.
 Stk. 3. Lejeren må dog ikke uden sin ægtefælles samtykke afstå  

 lejemål om lokaler, hvortil ægtefællernes eller den anden ægtefælles  

 virksomhed er knyttet. § 146, 2. og 3. pkt., finder tilsvarende anvendelse.
 § 150. Dør lejeren, har ægtefællen ret til at fortsætte  

 lejeforholdet.
 Stk. 2. Dør lejeren af en beboelseslejlighed uden at efterlade sig  

 en ægtefælle, har en anden person, der i en periode på mindst 2 år  

 umiddelbart forud for dødsfaldet har haft fælles husstand med lejeren, ret  

 til at fortsætte lejeforholdet.
Stk. 3. Dør en lejer, der har drevet en erhvervsvirksomhed, hvis  

 stedlige forbliven i ejendommen er af væsentlig betydning og værdi for  

 virksomheden, uden at efterlade sig en ægtefælle, har enhver af lejerens  

 livsarvinger eller svigerbørn ret til at overtage lejeforholdet, medmindre  

 udlejeren har vægtige grunde til at modsætte sig det.
Det er dog en  

 betingelse, at den pågældende har fornødent kendskab til den branche, hvori  

 forretningen hidtil har været drevet, og ønsker selv eller sammen med sin  

 ægtefælle at føre forretningen videre.
Indtræder den pågældende ikke som  

 lejer, kan udlejeren ikke udleje til anden side på lempeligere vilkår, end  

 han har foreslået den pågældende.
 Stk. 4. I øvrigt kan i tilfælde af lejerens død såvel udlejeren  

 som dødsboet opsige lejeforholdet med sædvanligt varsel, selv om  

 lejeforholdet måtte være indgået for en bestemt længere tid eller med længere  

 opsigelsesfrist.
 Stk. 5. Er det lejede en plejebolig, jf. § 1, stk. 1, 2. pkt., i  

 den tidligere lov om boliger for ældre og personer med handicap, jf.  

 lovbekendtgørelse nr. 316 af 24. april 1996, eller § 5, stk. 2, i lov om  

 almene boliger m.v., og dør lejeren uden at efterlade sig ægtefælle eller  

 andre, som lejeren har haft fælles husstand med som anført i stk. 2, kan  

 opsigelsen uanset stk. 4 ske med 1 måneds varsel.
 § 151. Hvis lejeren af en beboelseslejlighed på grund af alder  

 eller sygdom flytter på plejehjem, i beskyttet bolig el.lign. eller i  

 plejebolig efter § 1, stk. 1, 2. pkt., i den tidligere lov om boliger for  

 ældre og personer med handicap, jf. lovbekendtgørelse nr. 316 af 24. april  

 1996, eller § 5, stk. 2, i lov om almene boliger m.v., finder § 150, stk. 1  

 og 2, tilsvarende anvendelse.
§ 152. I tilfælde af lejerens separation eller skilsmisse eller  

 ved omstødelse af lejerens ægteskab afgøres det om nødvendigt ved bevillingen  

 eller dommen, hvilken af ægtefællerne der har ret til at fortsætte  

 lejeforholdet.
Den ægtefælle, hvis erhvervsvirksomhed er knyttet til et  

 forretningslokale, har fortrinsret til dette og den dertil hørende beboelse.
§ 153. Såfremt parter, der i mindst 2 år har haft fælles husstand,  

 ophæver samlivet, kan de aftale, hvem af parterne der skal have ret til at  

 fortsætte lejeforholdet til en lejlighed, der har tjent som fælles bolig.
Kan  

 parterne ikke blive enige om en aftale, jf. 1. pkt., kan der, når særlige  

 grunde, herunder navnlig hensynet til parternes mindreårige børn, taler  

 derfor, ved dom træffes bestemmelse om, hvem af parterne der skal have ret  

 til at fortsætte lejeforholdet. § 152, 2. pkt., finder tilsvarende  

 anvendelse.
 § 154. Har lejeren forladt sin ægtefælle, har denne ret til at  

 fortsætte lejeforholdet efter reglen i § 150, stk. 1.
 § 155. Lejeren kan ikke give afkald på de rettigheder, der  

 tilkommer ham eller andre efter §§ 143-144, §§ 146-147 og §§ 150-154.
Kapitel 19 Lejerens tilsidesættelse af god skik og orden § 156. En lejer kan pålægges en eller flere retsfølger efter §  

 157, når lejeren i følgende tilfælde udøver adfærd, som er til gene for  

 ejendommen, udlejer, dennes ansatte, lejere i ejendommen eller andre, der  

 lovligt færdes i ejendommen, a) når lejeren udøver eller truer med fysisk vold over for de pågældende  

 personer, b) når lejeren, uden at der er tale om fysisk vold, udøver chikane over  

 for de pågældende personer, c) når lejerens adfærd kan være til fare for ejendommen eller de  

 pågældende personer, herunder på grund af anvendelse af våben eller  

 opbevaring af farefremkaldende materialer i det lejede, d) når lejeren udøver uacceptabel støj til væsentlig gene for de  

 pågældende personer i form af uacceptabelt støjende menneskelig adfærd, stærk  

 musikstøj eller stærk maskinstøj, e) når lejeren ødelægger ejendommen eller løsøre på ejendommen eller på  

 fællesarealer, f) når lejeren vanrøgter det lejede, g) når lejerens husdyr er til væsentlig gene for de pågældende personer på  

 grund af støj, lugt, uhumskhed eller fare- eller frygtfremkaldelse, h) når lejeren holder husdyr i strid med lejeaftale eller husorden, uanset  

 om husdyrholdet er til gene for ejendommen eller de øvrige beboere, og i) når lejeren i øvrigt udøver adfærd, som er til gene for ejendommen  

 eller de pågældende personer.
 Stk. 2. Det er en betingelse for, at en lejer kan pålægges  

 retsfølger for tilsidesættelse af god skik og orden efter stk. 1, litra b og  

 d-i, at tilsidesættelsen sker trods udlejers advarsel.
 Stk. 3. Lejeren kan pålægges retsfølger, uanset om den i stk. 1  

 beskrevne adfærd udøves af lejeren selv, af dennes husstandsmedlemmer eller  

 andre, som lejeren har givet adgang til det lejede.
 § 157. Har lejeren tilsidesat god skik og orden, jf. § 156, kan  

 lejeren pålægges en eller flere af følgende retsfølger, jf. dog stk. 2-4:
 a) Lejeforholdet kan opsiges betinget, således at der, hvis lejeren  

 overtræder nærmere fastlagte betingelser vedrørende adfærd i ejendommen, er  

 grundlag for, at lejemålet kan opsiges eller ophæves efter reglerne i kap. 20  

 og 21.
b) Lejeren kan pålægges konfrontation med udlejer eller de lejere, for  

 hvem lejerens adfærd har været til gene.
Konfrontationen skal ske med  

 deltagelse af en i afgørelsen om pålægget udpeget mægler.
 c) Lejeren kan meddeles en advarsel om, at fornyet overtrædelse af god  

 skik og orden, jf. § 156, vil føre til mere indgribende retsfølger, jf. litra  

 a-b, eller at lejemålet opsiges eller ophæves efter reglerne i kap. 20 og 21.
 Stk. 2. Vedrører overtrædelsen alene § 156, litra h, kan den  

 pågældende alene pålægges retsfølger efter stk. 1, litra a eller b.
 Stk. 3. Har en lejer været pålagt retsfølger efter stk. 1, kan  

 lejeren uanset stk. 2 pålægges en eller flere af samtlige retsfølger efter  

 stk. 1, eller lejemålet kan opsiges eller ophæves efter reglerne i kap. 20 og  

 21, såfremt lejeren inden for 3 år fra pålægget på ny har udøvet adfærd i  

 strid med § 156.
 Stk. 4. Reglerne i § 172, stk. 1 og 3, § 173 og § 181 finder  

 tilsvarende anvendelse efter dette kapitel.
 Stk. 5. By- og boligministeren kan fastsætte regler om  

 vederlæggelse af mæglere, der deltager i konfrontationerne efter stk. 1,  

 litra b.
 § 158. Har en lejer undladt at efterleve en retsfølge pålagt efter  

 § 157, kan lejeren uanset § 157, stk. 2, pålægges en eller flere af samtlige  

 retsfølger efter § 157, stk. 1.
§ 159. Lejerne kan på et beboermøde beslutte, at udlejer til at  

 føre tilsyn med ejendommen skal ansætte et vagtselskab.
Lejerne kan  

 tilsvarende beslutte, at ejendommen skal forsynes med dørtelefon.
Udlejeren  

 kan kræve sine udgifter til vagtordningen refunderet af lejerne efter  

 reglerne i kap. 12. Installation af dørtelefon betragtes som en forbedring.  

 Udlejeren kan modsætte sig gennemførelse af lejernes beslutning, hvis den  

 efter ejendommens forhold ikke kan anses for at være rimelig og  

 hensigtsmæssig.
§ 160. Sag om pålæg af retsfølger efter § 157, stk. 1, indbringes  

 for huslejenævnet af udlejeren.
Udlejeren har mulighed for i stedet at  

 indbringe sagen for boligretten.
 Stk. 2. En lejer kan forlange, at en udlejer senest 4 uger efter  

 lejerens begrundede anmodning derom, skal give en anden lejer, der har  

 tilsidesat god orden i ejendommen, en advarsel, jf. § 156, eller anlægge sag  

 for huslejenævnet mod en anden lejer om pålæg af retsfølger efter § 157. Ved  

 beregning af fristen ses bort fra juli måned.
Stk. 3. Efterkommer udlejer ikke sin forpligtelse efter stk. 2,  

 kan den klagende lejer selv indbringe sagen for huslejenævnet.
Lejeren skal  

 ved indbringelsen godtgøre, at lejeren forgæves har forsøgt at få udlejer til  

 at opfylde sin forpligtelse efter stk. 2. Udlejer skal indkaldes som part i  

 sagen.
Kapitel 20 Opsigelse § 161. Er lejeaftalen tidsbestemt, ophører lejeforholdet uden  

 opsigelse ved den aftalte lejetids udløb.
Den tidsbestemte lejeaftale kan  

 ikke ved opsigelse bringes til ophør i lejeperioden, medmindre dette er  

 aftalt eller den anden part i lejeforholdet misligholder aftalen.
 Stk. 2. Benytter lejeren med udlejerens vidende det lejede i mere  

 end 1 måned efter den aftalte lejetids udløb, uden at udlejeren har opfordret  

 lejeren til at flytte, fortsætter lejeforholdet uden tidsbegrænsning.
 Stk. 3. Boligretten kan tilsidesætte tidsbegrænsningen, hvis den  

 ikke må anses for tilstrækkeligt begrundet i udlejerens forhold.
 § 162. Er lejeaftalen ikke indgået for et bestemt tidsrum, eller  

 kan det ikke oplyses, hvilken lejetid parterne har aftalt, kan lejeren opsige  

 lejeaftalen.
 Stk. 2. Lejeren må dog ikke uden sin ægtefælles samtykke opsige  

 lejemål om familiens bolig eller om lokaler, hvortil ægtefællernes eller den  

 anden ægtefælles virksomhed er knyttet. § 146, 2. og 3. pkt., finder  

 tilsvarende anvendelse.
§ 163. Udlejeren kan opsige lejeforhold om a) enkelte værelser til beboelse, når værelset er en del af udlejerens  

 beboelseslejlighed eller er en del af et en- eller tofamilieshus, som  

 udlejeren bebor, b) beboelseslejlighed i et hus, hvori der på tidspunktet for aftalens  

 indgåelse kun findes to beboelseslejligheder, hvoraf ejeren bebor den ene.  

 Reglen gælder, selv om ejeren anvender et eller flere lokaler i huset til  

 andet end beboelse, og selv om der i ejendommen er udlejet et eller flere  

 enkeltværelser til beboelse, c) lokaler til restauration, butik, kiosk eller tilsvarende brug på  

 banegårde, i teatre, foreningsbygninger, forlystelsesanlæg, skove, parker og  

 lign., hvor forretningen må antages hovedsagelig at blive søgt af det  

 publikum, der benytter de nævnte virksomheder, skove og parker, og hvor  

 forretningen står i direkte tilknytning til disse, d) garager, stalde og lign.
 § 164. Andre lejeforhold end de i § 163 nævnte kan udlejeren kun  

 opsige i følgende tilfælde, jf. dog §§ 165 og 174:
 a) Når udlejeren ønsker selv at benytte det lejede.
b) Når udlejeren dokumenterer, at nedrivning eller ombygning af ejendommen  

 medfører, at det lejede må fraflyttes.
Opsigelse kan dog ikke ske, når  

 udlejeren efter en ombygning selv ønsker at benytte det lejede.
c) Når lejeren af en beboelseslejlighed siden lejeaftalens indgåelse har  

 været antaget som funktionær ved ejendommens drift til arbejde, for hvis  

 udførelse det er af væsentlig betydning, at funktionæren bor i ejendommen, og  

 udlejeren godtgør, at arbejdet ikke har været udført på tilfredsstillende  

 måde.
Opsigelse kan kun ske, når lejligheden ved genudlejning skal benyttes  

 af efterfølgeren.
 d) Når lejeren af en beboelseslejlighed, som er lejet som arbejder- eller  

 funktionærbolig af den virksomhed, hvori lejeren er ansat, udtræder eller er  

 udtrådt af sit arbejdsforhold til virksomheden, og lejligheden skal benyttes  

 af en anden ansat i virksomheden.
 e) Når lejeren har tilsidesat god skik og orden, jf. § 156, stk. 1, litra  

 a-i, og forholdet er af en sådan karakter, at lejerens flytning er påkrævet.
 f) Når lejeren har tilsidesat betingelserne i et betinget lejeforhold, jf.  

 § 157, stk. 1, litra a, og forholdet er af en sådan karakter, at lejerens  

 flytning er påkrævet.
 g) Når lejeren har været pålagt retsfølger efter § 157, stk. 1, og ny  

 overtrædelse af § 156 sker inden for 3 år fra pålægget og forholdet er af en  

 sådan karakter, at lejerens flytning er påkrævet.
 h) Når vægtige grunde i øvrigt gør det særlig magtpåliggende for udlejeren  

 at blive løst fra lejeforholdet.
 Stk. 2. Vedrører lejeforholdet en plejebolig efter § 1, stk. 1, 2.  

 pkt., i den tidligere lov om boliger for ældre og personer med handicap, jf.  

 lovbekendtgørelse nr. 316 af 24. april 1996, eller § 5, stk. 2, i lov om  

 almene boliger m.v., anvist af kommunen eller amtskommunen, kan opsigelse  

 efter stk. 1 kun ske, når lejeren samtidig anvises en anden og passende  

 bolig.
 § 165. I opsigelsesretten efter § 164, stk. 1, litra a, gælder  

 følgende begrænsninger:
a) Vedrører lejeforholdet en beboelseslejlighed, er det en betingelse, at  

 udlejeren selv agter at bebo lejligheden.
Er denne en ejerlejlighed, som  

 udlejeren ikke tidligere har beboet, er det tillige en betingelse, at  

 lejemålet er indgået før 1. juli 1986.
b) Opsigelsen skal være rimelig ud fra en vurdering af begge parters  

 forhold.
Ved afgørelsen skal der bl.a. tages hensyn til, hvor længe udlejeren  

 har ejet ejendommen, og - ved opsigelse af en lejer af en beboelseslejlighed  

 - lejerens muligheder for at finde anden passende bolig.
 c) Lejeforhold om lokaler, der er udlejet til erhvervsformål, kan  

 udlejeren ikke opsige med henblik på at drive erhverv i samme branche som  

 lejerens.
 d) Er det lejede en ejerlejlighed, omfattes lejeforholdet kun af  

 opsigelsesretten, hvis lejemålet er indgået efter ejendommens udstykning i  

 ejerlejligheder, og hvis lejeren ved lejeforholdets påbegyndelse var gjort  

 bekendt med, at det lejede er en ejerlejlighed, og at opsigelse kan ske efter  

 § 164, litra a.
 e) En lejer kan ikke opsiges, så længe han er beboerrepræsentant.
 f) Bebor udlejeren ved opsigelsens afgivelse en lejlighed i ejendommen,  

 skal udlejeren samtidig med opsigelsen tilbyde lejeren at overtage denne  

 lejlighed.
 g) Såfremt ejendommen ejes af flere personer i fællesskab, kan ejerne kun  

 opsige lejeren af een beboelseslejlighed.
 § 166. Opsiges en lejer af en beboelseslejlighed efter § 164, stk.  

 1, litra a, b, c eller h, skal udlejeren uden unødigt ophold tilbyde ham at  

 leje en anden lejlighed i ejendommen, hvis der bliver en lejlighed ledig til  

 overtagelse senest 3 måneder efter den flyttedag, hvortil lejeren er opsagt  

 og lejligheden skal udlejes.
 Stk. 2. Opsiges en lejer efter § 164, stk. 1, litra b, skal  

 udlejeren samtidig med opsigelsen tilbyde ham at leje en lejlighed eller  

 lokaler af samme art som det opsagte, hvis der efter genopførelsen eller  

 ombygningen sker udleje af lejligheder eller lokaler.
 Stk. 3. Opsiges en lejer af en beboelseslejlighed efter § 164,  

 stk. 1, litra b, som følge af, at en ejendom ombygges til boliger for ældre  

 og personer med handicap i medfør af den tidligere lov om boliger for ældre  

 og personer med handicap, jf. lovbekendtgørelse nr. 316 af 24. april 1996,  

 eller til almene ældreboliger efter lov om almene boliger m.v., finder stk. 1  

 og 2 alene anvendelse, hvis lejeren tilhører den personkreds, som er  

 berettiget efter de nævnte love.
Stk. 4. Hvis en lejer af en beboelseslejlighed, jf. stk. 3, ikke  

 tilhører den personkreds, som er berettiget efter lov om boliger for ældre og  

 personer med handicap, skal udlejeren samtidig med opsigelsen tilbyde denne  

 at leje en passende bolig.
En bolig anses for passende, når denne opfylder  

 betingelserne i § 167, stk. 2, 2. og 3. pkt.
§ 167. Opsiges en lejer af en beboelseslejlighed efter § 164,  

 litra b, som følge af ekspropriation, har lejeren ret til en  

 erstatningsbolig, jf. dog § 169. Det samme gælder, hvis opsigelse sker på  

 grund af nedrivning eller ombygning til fyldestgørelse af et formål, til hvis  

 gennemførelse der kan foretages ekspropriation.
En lejer af et værelse til  

 beboelse, som ikke er en del af udlejerens beboelseslejlighed eller en del af  

 et en- eller tofamilieshus, som udlejeren bebor, har samme ret som de i 1. og  

 2. pkt. nævnte lejere.
Stk. 2. Kommunalbestyrelsen anviser erstatningsboligen.
Den  

 anviste erstatningsbolig skal være af passende størrelse, beliggenhed,  

 kvalitet og udstyr.
Boligen har en passende størrelse, når den enten har et  

 værelse mere end antallet af husstandsmedlemmer eller samme værelsesantal som  

 husstandens tidligere bolig.
 § 168. Lejere, som kommunalbestyrelsen har pligt til at anvise en  

 erstatningsbolig, jf. § 167, har ret til godtgørelse af rimelige og  

 dokumenterede flytteudgifter.
 Stk. 2. Ansøgning om flyttegodtgørelse indgives til  

 kommunalbestyrelsen, som beregner og udbetaler godtgørelsen.
 § 169. Lejere i ejendomme omfattet af en ekspropriationsbeslutning  

 efter § 38 i beredskabsloven er ikke omfattet af §§ 167-168. Det samme gælder  

 lejere, som inden lejeaftalens indgåelse er blevet gjort bekendt med, at  

 ejendommen skal anvendes til et ekspropriationsberettiget formål, medmindre  

 fraflytningen først forlanges mindst 5 år efter lejeforholdets påbegyndelse.
Stk. 2. En udlejer, som ved offentlig indvarsling til  

 besigtigelsesforretning, til åstedsforretning eller på anden måde er blevet  

 gjort bekendt med, at ejendommen skal anvendes til et  

 ekspropriationsberettiget formål, skal, inden lejeaftalen indgås, skriftligt  

 gøre lejeren bekendt med reglerne i stk. 1, 2. pkt.
Opfylder udlejeren ikke  

 denne oplysningspligt, kan anlægsmyndighe-den forlange erstatning af  

 udlejeren for de udgifter, som anlægsmyndigheden påføres herved.
§ 170. Opsiges en lejer, der driver erhverv fra lokaler i  

 ejendommen, efter § 164, litra b, som følge af ekspropriation, har lejeren  

 ret til godtgørelse.
Det samme gælder, hvis opsigelsen sker på grund af  

 nedrivning eller ombygning til fyldestgørelse af et formål, til hvis  

 gennemførelse der kan foretages ekspropriation.
Lejeren har dog kun ret til  

 godtgørelse, i det omfang virksomheden videreføres og det dokumenteres, at  

 der er lidt et tab, der ikke med rimelighed kunne være undgået.
Stk. 2. Godtgørelse efter stk. 1 ydes til dækning af a) tab på inventar og installationer, b) driftstab i flytteperioden, c) flytteudgifter og d) rimelige udgifter til sagkyndig bistand.
 Stk. 3. Godtgørelse efter stk. 1 nedsættes i det omfang, der ydes  

 erstatning for ekspropriation eller efter §§ 174-176.
Stk. 4. Såfremt en lejer som omtalt i stk. 1 selv skaffer sig  

 andre lokaler, der kan overtages inden udløbet af opsigelsesfristen, kan  

 kommunalbestyrelsen yde en rimelig godtgørelse, der højst kan udgøre lejen  

 for de hidtidige lejede lokaler for perioden fra fraflytningen til udløbet af  

 opsigelsesfristen.
Godtgørelsen kan tidligst ydes fra opsigelsen og kan  

 udbetales, når det er dokumenteret, at lejeren har skaffet sig andre lokaler.
 Stk. 5. Kommunalbestyrelsens afgørelse efter stk. 1-3 kan  

 indbringes for de i lov om offentlige veje omhandlede taksationsmyndigheder.  

 Klage til taksationsmyndighederne skal være indgivet inden 4 uger efter, at  

 klageren har fået meddelelse om afgørelsen.
 § 171. Anlægsmyndigheden refunderer kommunalbestyrelsens udgifter  

 til tilvejebringelse og anvisning af erstatningsboliger samt  

 kommunalbestyrelsens udgifter til flyttegodtgørelse og godtgørelse efter §  

 170.
 Stk. 2. By- og boligministeren kan fastsætte nærmere regler om  

 fastsættelsen af flyttegodtgørelse efter § 168 og godtgørelse efter § 170 og  

 om fastsættelsen af de administrative udgifter, som følger af  

 kommunalbestyrelsens pligt til at anvise erstatningsbolig efter § 167 og til  

 at beregne og udbetale flyttegodtgørelsen efter § 168 og godtgørelse efter §  

 170.
§ 172. Opsigelsesvarslet er 3 måneder til den første hverdag i en  

 måned, der ikke er dagen før en helligdag.
Dog er opsigelsesvarslet 1 måned  

 for de i § 163, litra a og d, nævnte lejeforhold.
 Stk. 2. Ved opsigelse efter § 163, litra b, og § 164, litra a, har  

 lejeren krav på et opsigelsesvarsel på mindst 1 år til aftalt flyttedag.
Stk. 3. Fraflytter lejeren inden opsigelsesvarslets udløb, skal  

 udlejeren bestræbe sig på at genudleje det lejede.
Hvad udlejeren indvinder  

 eller burde have indvundet ved genudlejning, skal fragå i hans krav over for  

 lejeren.
§ 173. Udlejerens opsigelse efter § 163, litra b, og § 164 skal  

 være skriftlig og indeholde oplysning om lejerens adgang til at gøre  

 indsigelse efter stk. 2. Udlejerens opsigelse efter § 164 skal endvidere  

 indeholde oplysning om opsigelsesgrunden.
Er det lejede udlejet til andet end  

 beboelse, skal opsigelsen tillige indeholde oplysning om lejerens rettigheder  

 efter §§ 174-176. Indeholder opsigelsen ikke disse oplysninger, er den  

 ugyldig.
Stk. 2. Vil lejeren ikke godkende opsigelsen, skal han senest 6  

 uger efter, at opsigelsen er kommet frem til ham, fremsætte skriftlig  

 indsigelse.
Udlejeren må da anlægge sag ved boligretten senest 6 uger efter  

 lejerfristens udløb, hvis udlejeren ønsker at opretholde opsigelsen.
 § 174. En lejer, der driver en erhvervsvirksomhed, hvis stedlige  

 forbliven i ejendommen er af væsentlig betydning og værdi for virksomheden,  

 kan kun opsiges efter § 164, hvis opsigelsen er rimelig ud fra en vurdering  

 af begge parters forhold.
 Stk. 2. Ved afgørelsen efter stk. 1 skal der bl.a. tages hensyn  

 til længden af det tidsrum, hvori forretningen har været drevet i de lejede  

 lokaler, værdien af kundekredsen, forretningens nettooverskud, vægtige  

 indvendinger mod lejerens person eller forretningsførelse, hans behandling af  

 de lejede lokaler og hans forbedringer af disse.
 § 175. Opsiges en lejer, der driver en erhvervsvirksomhed, hvis  

 stedlige forbliven i ejendommen er af væsentlig betydning og værdi for  

 virksomheden, kan der gives lejeren erstatning for opsigelsen.
Stk. 2. Ved fastsættelse af en eventuel erstatning efter stk. 1  

 skal boligretten ud over de i § 174, stk. 2, nævnte forhold navnlig tage  

 hensyn til a) værdiforringelsen af lejerens inventar og lign. ved flytning, b) lejerens flytteudgifter, c) det forhold, at ejendommen skal nedrives eller ombygges og lejeren er  

 gjort bekendt hermed ved lejeaftalens indgåelse.
 Stk. 3. Lejeren skal ikke fraflytte, før han har modtaget den  

 erstatning, der er tilkendt ham, eller udlejeren ved bankgaranti eller på  

 anden måde har stillet betryggende sikkerhed for erstatningsbeløbets  

 betaling.
 § 176. Vil lejeren godkende opsigelsen, men kræve erstatning efter  

 § 175, skal lejeren meddele udlejeren dette senest 6 uger efter, at  

 opsigelsen er kommet frem til ham.
 Stk. 2. Lejeren må endvidere anlægge sag ved boligretten senest 6  

 uger efter udløbet af den i stk. 1 nævnte frist.
 § 177. Boligretten kan fastsætte, at hele erstatningen eller en  

 del af denne skal tilbagebetales til udlejeren, hvis lejeren på ny åbner  

 forretning i samme branche inden for en af retten fastsat tidsfrist på højst  

 3 år og inden for en af retten fastsat afstand fra det tidligere  

 forretningslokale.
 Stk. 2. Lejeren må ikke åbne forretning i samme branche inden for  

 den af retten fastsatte afstand i tid og sted, før han har tilbagebetalt  

 erstatning i overensstemmelse med reglerne i stk. 1.
 § 178. Reglerne i §§ 164-176 kan, for så vidt angår opsigelse fra  

 udlejerens side, ikke ved aftale fraviges til skade for lejeren, så længe  

 udlejeren ikke har opsagt ham.
 Stk. 2. Lejeren kan ikke give afkald på sin ægtefælles ret efter §  

 162, stk. 2.
Kapitel 21 Udlejerens ret til at hæve lejeaftalen § 179. Udlejeren kan hæve lejeaftalen i følgende tilfælde:
 a) Når leje eller anden pligtig pengeydelse ikke er betalt rettidigt, jf.  

 stk. 2.
 b) Når det lejede benyttes til andet end aftalt og lejeren ikke trods  

 udlejerens indsigelse er ophørt hermed.
 c) Når lejeren modsætter sig, at udlejeren eller andre får adgang til det  

 lejede, hvor de har ret hertil efter §§ 103, 104, 117 og 183.
 d) Når lejeren fraflytter det lejede i utide uden aftale med udlejeren.
 e) Når lejeren vanrøgter det lejede og ikke uden ophold efter udlejerens  

 påkrav bringer det lejede i stand.
 f) Når lejeren helt eller delvis overlader brugen af det lejede til en  

 anden i tilfælde, hvor han ikke er berettiget hertil og trods udlejers  

 indsigelse ikke bringer forholdet til ophør.
 g) Når lejeren har tilsidesat god skik og orden, jf. § 156, stk. 1, litra  

 a-i, og forholdet er af en sådan karakter, at lejerens flytning er påkrævet.
 h) Når lejeren har tilsidesat betingelserne i et betinget lejeforhold, jf.  

 § 157, stk. 1, litra a, og forholdet er af en sådan karakter, at lejerens  

 flytning er påkrævet.
 i) Når lejeren har været pålagt retsfølger efter § 157, stk. 1, og ny  

 overtrædelse af § 156 sker inden for 3 år fra pålægget og forholdet er af en  

 sådan karakter, at lejerens flytning er påkrævet.
 j) Når lejeren af en butik eller beværtning trods udlejerens indsigelse  

 ikke opfylder pligten til at holde forretningen åben og i forsvarlig drift.
 k) Når en lejer, der helt eller delvis skal betale lejen ved at udføre  

 arbejde, groft forsømmer sine pligter ved arbejdets udførelse og  

 arbejdsforholdet som følge heraf bringes til ophør.
 l) Når lejeren i øvrigt misligholder sine forpligtelser på en sådan måde,  

 at hans fjernelse er påkrævet.
Stk. 2. Udlejeren kan kun hæve lejeaftalen som følge af for sen  

 betaling, hvis lejeren ikke har berigtiget restancen senest 3 dage efter, at  

 skriftligt påkrav herom er kommet frem til lejeren.
Udlejerens påkrav skal  

 være afgivet efter sidste rettidige betalingsdag og skal udtrykkeligt angive,  

 at lejeforholdet kan ophæves, hvis lejerestancen ikke betales inden fristens  

 udløb. § 55, stk. 3, finder tilsvarende anvendelse.
Som gebyr for påkravet  

 kan udlejeren kræve 100 kr. + 2 pct. af det skyldige beløb ud over 1.000 kr.  

 Det i 4. pkt. nævnte beløb er opgjort i 1994-niveau og reguleres een gang  

 årligt efter udviklingen i Danmarks Statistiks nettoprisindeks i en  

 12-måneders-periode, sluttende i juni måned året før det finansår,  

 reguleringen vedrører.
Beløbet afrundes til nærmeste hele kronebeløb.
Gebyret  

 er pligtig pengeydelse i lejeforholdet.
 Stk. 3. Vedrører lejeaftalen en plejebolig efter § 1, stk. 1, 2.  

 pkt., i den tidligere lov om boliger for ældre og personer med handicap, jf.  

 lovbekendtgørelse nr. 316 af 24. april 1996, eller § 5, stk. 2 i lov om  

 almene boliger m.v. anvist af kommunen eller amtskommunen, kan aftalen kun  

 hæves efter stk. 1, når lejeren samtidig anvises en anden og passende bolig.
 § 180. Skønnes det forhold, der lægges lejeren til last, at være  

 af uvæsentlig betydning, kan udlejeren ikke hæve lejeaftalen.
 Stk. 2. Udlejeren kan ikke påberåbe sig de i § 179, stk. 1, litra  

 a-f, nævnte forhold, hvis de er rettet, inden udlejeren hæver lejeaftalen.
§ 181. Når udlejeren hæver lejeaftalen, skal lejeren straks  

 fraflytte og betale leje m.v. for tiden, indtil han kunne fraflytte med  

 sædvanligt varsel.
Lejeren skal endvidere erstatte udlejeren ethvert tab,  

 derunder omkostningerne ved lejerens udsættelse af det lejede.
 Stk. 2. Udlejeren skal bestræbe sig for at genudleje det lejede.  

 Hvad udlejeren indvinder eller burde have indvundet ved genudlejning i det i  

 stk. 1 nævnte tidsrum, skal fragå i hans krav over for lejeren.
 § 182. Det kan ikke med retsvirkning aftales, at udlejeren skal  

 kunne hæve aftalen af andre grunde end de i § 179 nævnte, eller at disse skal  

 have videregående følger for lejeren end fastsat i § 181.
Kapitel 22 Lejeres fraflytning § 183. Er der afgivet opsigelse, eller skal det lejede af anden  

 grund fraflyttes, skal lejeren give adgang til at bese det lejede.
Lejeren  

 fastsætter tiden herfor.
Den skal være mindst 2 timer hver anden hverdag på  

 et tidspunkt, der er bekvemt for en besigtigelse.
Denne kan kun finde sted  

 med deltagelse af udlejeren eller dennes stedfortræder, når lejeren ikke er  

 repræsenteret.
 Stk. 2. Lejeren skal senest 8 dage før fraflytning opgive den  

 adresse, som meddelelser, herunder indsigelser efter § 184, kan sendes til.
§ 184. Det lejede skal være fraflyttet senest kl. 12.00 på  

 fraflytningsdagen.
Lejeren skal aflevere det lejede i samme stand som ved  

 overleveringen med undtagelse af den forringelse, som skyldes slid og ælde,  

 og som ikke er omfattet af lejerens vedligeholdelsespligt, samt mangler, som  

 det påhviler udlejeren at udbedre.
Det kan ikke pålægges lejeren at bringe  

 det lejede i bedre stand end den, hvori han overtog det lejede.
Stk. 2. Udlejeren kan ikke gøre krav i medfør af stk. 1 gældende,  

 når der er forløbet mere end 2 uger fra fraflytningsdagen.
Dette gælder dog  

 ikke, hvis mangelen ikke kan erkendes ved anvendelse af sædvanlig  

 agtpågivenhed eller lejeren har handlet svigagtigt.
Såfremt udlejeren sammen  

 med lejeren i forbindelse med fraflytning foretager gennemgang af en  

 beboelseslejlighed, skal udlejeren i ejendomme med beboerrepræsentation  

 orientere lejeren om adgangen til at lade beboerrepræsentanter deltage i  

 gennemgangen.
På lejerens begæring skal udlejeren med en rimelig frist  

 skriftligt indkalde beboerrepræsentanterne til at deltage i gennemgangen.  

 Udarbejdes der på grundlag af gennemgangen en fraflytningsrapport, skal  

 beboerrepræsentanterne have tilsendt kopi deraf.
 Stk. 3. By- og boligministeren fastsætter efter forhandling med  

 landsomfattende sammenslutninger af grundejerforeninger og lejerforeninger  

 nærmere regler om udarbejdelse af standardblanketter for  

 fraflytningsrapporter.
 § 185. Forbedringer, som lejeren har foretaget, må kun fjernes,  

 når lejeren bringer det lejede i den stand, hvori han overtog det.
 Stk. 2. Har lejeren med udlejerens samtykke efter § 50 foretaget  

 ændringer af det lejede, kan udlejeren kun kræve retablering, når han har  

 taget forbehold herom, da han meddelte samtykket.
 Stk. 3. Har lejeren iværksat forbedringsarbejder m.v. mod  

 godtgørelse ved fraflytning, jf. § 118, stk. 1, og § 120, og er disse ikke  

 tilendebragt, kan udlejer enten kræve arbejderne fær-diggjort eller eventuelt  

 kræve retablering.
 § 186. Reglerne i dette kapitel kan ikke ved aftale fraviges til  

 skade for lejeren.
Kapitel 23 Tilbudspligt § 187. I ejendomme med 3 lejemål eller derover, der helt eller  

 delvis anvendes til beboelse, skal udlejeren tilbyde lejerne ejendommen til  

 overtagelse på andelsbasis, inden ejendommen overdrages til anden side.
 Stk. 2. I ejendomme med 2 lejemål eller derunder, der helt eller  

 delvis anvendes til beboelse, skal ejeren tilbyde lejerne ejendommen til  

 personlig eller fælles overtagelse, inden ejendommen overdrages til anden  

 side.
 Stk. 3. Når bortses fra salg af enkelte ejerlejligheder, der er  

 omfattet af bestemmelsen i stk. 2, finder reglerne om tilbudspligt ikke  

 anvendelse på ejendomme, der er opdelt i ejerlejligheder.
 Stk. 4. Reglerne om tilbudspligt finder ikke anvendelse ved  

 overdragelse af almene boligorganisationers ejendomme, hvis ejendommene  

 fortsat ejes af en almen boligorganisation, eller ved overdragelse af  

 ejendomme i forbindelse med, at selvejende ældreboliger, selvejende lette  

 kollektivboliger eller selvejende ungdomsboliginstitutioner sammenlægges  

 eller omdannes til en afdeling af en almen boligorganisation.
 Stk. 5. Tilbudspligten efter stk. 1 og 2, opretholdes, selv om  

 ejeren efter lovens vedtagelse foretager udstykning, matrikulering eller  

 arealoverførsel efter lov om udstykning og anden registrering i matriklen.
 § 188. Tilbudspligten respekterer private forkøbsrettigheder og  

 køberettigheder, der er tinglyst før 3. maj 1979, men går i øvrigt forud for  

 andre rettigheder over ejendommen, uanset hvornår de er stiftet.
 Stk. 2. Tilbudspligten falder bort, når ejendommen er opdelt i  

 ejerlejligheder.
§ 189. Tilbudspligten gælder, når ejendommen eller en del heraf  

 overdrages ved salg, gave, fusion eller mageskifte.
Den gælder endvidere ved  

 overdragelse af aktier og anparter i aktie- og anpartsselskaber, når  

 erhververen herved opnår majoritet af stemmer i selskabet.
Stk. 2. Tilbudspligten kommer dog ikke til anvendelse, a) når erhververen er staten, en kommune eller et godkendt  

 saneringsselskab, eller b) når erhververen er den hidtidige ejers ægtefælle eller er beslægtet  

 eller besvogret med ejeren i op- eller nedadstigende linje eller i hans  

 sidelinje så nær som søskende eller disses børn, c) når erhververen er en hidtidig medejer, eller d) når erhvervelsen sker ved arv, medmindre erhververen er en juridisk  

 person.
§ 190. Tilbudspligten opfyldes ved, at ejeren over for samtlige  

 lejere af beboelseslejligheder fremsætter tilbud om, at en af beboerne dannet  

 andelsboligforening kan erhverve ejendommen til samme købesum, kontante  

 udbetaling og øvrige vilkår, som ejeren kan opnå ved salg til anden side.  

 Vilkårene skal være af et sådant indhold, at de kan opfyldes af en  

 andelsboligforening.
Acceptfristen skal være mindst 10 uger, dog således at  

 der ved beregning af fristen ses bort fra juli måned.
Stk. 2. I tilfælde af påtænkt salg skal tilbudet ledsages af  

 dokumentation for, at ejeren ved salget kan opnå de tilbudte vilkår.
I  

 tilfælde af påtænkt overdragelse ved gave, fusion eller mageskifte eller af  

 påtænkt arveudlæg skal der til afgørelse af, om købesummen og de øvrige  

 tilbudte vilkår svarer til ejendommens værdi i handel og vandel som  

 udlejningsejendom, optages syn og skøn efter reglerne herom i retsplejelovens  

 § 343.
 Stk. 3. Ved overdragelse af aktier og anparter, hvor  

 tilbudspligten efter § 189, stk. 1, 2. pkt., gælder, skal der ligeledes  

 optages syn og skøn, jf. stk. 2.
Stk. 4. Senest samtidig med tilbudet skal ejeren give sædvanlige  

 oplysninger om ejendommen, herunder ejendommens driftsudgifter, lejeforhold  

 og saldi på de forskellige konti, som ejeren skal føre i henhold til denne  

 lov.
Den i stk. 1 nævnte acceptfrist løber fra det tidspunkt, hvor lejerne  

 har modtaget oplysningerne.
 Stk. 5. Ejeren kan afvise andelsboligforeningens accept, hvis ikke  

 foreningen på accepttidspunktet repræsenterer mindst halvdelen af  

 beboelseslejlighederne, eller hvis foreningen ikke på anfordring  

 dokumenterer, at den kan betale den krævede kontante udbetaling.
 Stk. 6. Bliver ejerens tilbud ikke accepteret, kan ejendommen  

 overgå til andre ved salg på de tilbudte vilkår eller ved gave, mageskifte  

 eller arveudlæg, hvis skøde anmeldes til tinglysning senest 1 år efter  

 tilbudet til lejerne.
 § 191. Regler om tinglysning af dokumenter om overdragelse af en  

 ejendom, hvorpå der er tilbudspligt, fastsættes af justitsministeren.
 Stk. 2. By- og boligministeren fastsætter nærmere regler for de  

 forhold der er nævnt i § 190, stk. 1 og 4.
 § 192. Reglerne i §§ 187-191 kan ikke ved aftale fraviges til  

 skade for lejeren.
Kapitel 24 Benyttelse af boliger § 193. Reglerne i dette kapitel gælder for boliger med køkken, der  

 er eller har været benyttet til helårsbeboelse i de i § 2 anførte kommuner,  

 jf. dog § 194, stk. 1, 3. pkt., § 196, stk. 1, 3. pkt., og § 198, stk. 1, 2.  

 pkt.
 Stk. 2. Kommunalbestyrelsens afgørelser i medfør af reglerne i  

 dette kapitel er endelige.
§ 194. Uden kommunalbestyrelsens samtykke er det ikke tilladt at  

 nedlægge en bolig helt eller delvis.
Dette gælder, hvad enten nedlæggelsen  

 sker ved nedrivning, ved hel eller delvis sam-menlægning af 2 eller flere  

 boliger eller ved, at boligen helt eller delvis tages i brug til andet end  

 beboelse.
Hvad der er fastsat i 1. og 2. pkt., gælder tilsvarende for  

 enkeltværelser, der hidtil har været benyttet til beboelse, når værelserne  

 ikke er en del af udlejerens beboelseslejlighed eller en del af et en- eller  

 tofamilieshus, som udlejeren bebor.
 Stk. 2. Kommunalbestyrelsen kan bortset fra de i stk. 1, sidste  

 punktum, omhandlede enkeltværelser ikke nægte samtykke efter stk. 1 til  

 sammenlægning af boliger, når følgende betingelser er opfyldt:
a) ingen af de boliger, der tilvejebringes, må have et bruttoetageareal på  

 mere end 130 m2, b) boligerne skal være ledige, uden at dette skyldes opsigelse fra  

 udlejers side, efter § 163 eller § 164, litra a-b, c) boligerne, hvis areal forøges, er ledige som anført under b eller  

 beboet af brugere, der ønsker at overtage den udvidede bolig.
Stk. 3. Samtykke efter stk. 1 er ufornødent, når en bolig af  

 staten eller kommunen tages i brug til offentligt formål.
Reglen i 1. pkt.  

 gælder kun i den periode, hvor boligen er i brug til offentligt formål.
§ 195. Uden kommunalbestyrelsens samtykke er det ikke tilladt  

 personer, der hører til samme husstand, at benytte mere end een bolig i samme  

 kommune.
Københavns Kommune, Frederiksberg Kommune og kommunerne i  

 Københavns, Roskilde og Frederiksborg Amter betragtes i denne henseende som  

 een kommune.
 Stk. 2. En bolig, der hidtil har været udlejet som  

 beboelseslejlighed, må ikke udlejes som enkeltværelser uden  

 kommunalbestyrelsens samtykke.
§ 196. Bliver en bolig, der hidtil har været benyttet helt eller  

 delvis til helårsbeboelse, ledig, skal ejeren sørge for, at den fortsat  

 benyttes til beboelse.
En bolig anses for ledig, når den ikke er udlejet til  

 eller ikke benyttes til beboelse.
Hvad der er fastsat i 1. og 2. pkt., gælder  

 tilsvarende enkeltværelser, der hidtil har været benyttet til beboelse, når  

 værelserne ikke er en del af udlejerens beboelseslejlighed eller en del af et  

 en- eller tofamilieshus, som udlejeren bebor.
 Stk. 2. Har en bolig været ledig i mere end 6 uger, skal ejeren  

 foretage anmeldelse af den ledige lejlighed til kommunalbestyrelsen.
 Stk. 3. Efter udløbet af den angivne frist kan kommunalbestyrelsen  

 anvise en lejlighedssøgende, til hvem ejeren straks er pligtig at udleje  

 boligen, jf. dog stk. 6.
 Stk. 4. Kommunalbestyrelsen er berettiget til ved fogden at lade  

 en boligsøgende, som kommunalbestyrelsen har anvist, indsætte i lejligheden,  

 jf. dog stk. 6.
 Stk. 5. Har ejeren i sin anmeldelse på en efter  

 kommunalbestyrelsens skøn tilfredsstillende måde godtgjort, at han har  

 indgået aftale om senere overdragelse af brugsretten, eller at boligen  

 midlertidigt er ubeboelig som følge af ombygning, kan kommunalbestyrelsen  

 indrømme ham en yderligere frist, inden stk. 3 finder anvendelse.
 Stk. 6. Stk. 3 og 4 gælder ikke for ejere og andelshavere, som er  

 fraflyttet deres bolig, og som uanset forsøg derpå ikke har kunnet afhænde  

 den.
 § 197. Er en bolig som omhandlet i § 196 udlejet, men ubeboet, kan  

 kommunalbestyrelsen ophæve lejeaftalen, medmindre den hidtidige bruger er  

 midlertidigt fraværende på grund af sygdom, forretningsrejse, ferieophold,  

 militærtjeneste, midlertidig forflyttelse el.lign.
Stk. 2. Ophævelse efter stk. 1 sker ved skriftlig meddelelse til  

 lejeren.
Den skal indeholde oplysning om lejerens adgang til at gøre  

 indsigelse, jf. stk. 3.
Stk. 3. Vil lejeren ikke anerkende ophævelsen, skal han senest 6  

 uger efter, at ophævelsen er kommet frem til ham, fremsætte skriftlig  

 indsigelse.
Kommunalbestyrelsen må, hvis den ønsker ophævelsen opretholdt,  

 anlægge sag ved boligretten senest 6 uger efter lejerfristens udløb.
 Stk. 4. Har ejeren ikke en måned efter, at han fra  

 kommunalbestyrelsen har modtaget meddelelse om, at ophævelsen af lejeaftalen  

 er gennemført, sørget for, at boligen på ny er taget i brug til beboelse,  

 finder § 196, stk. 3 og 4, anvendelse.
§ 198. En bolig, der inden for de sidste 5 år har været benyttet  

 til helårsbeboelse, må ikke uden kommunalbestyrelsens samtykke tages i brug  

 til sommerbeboelse, eller lignende midlertidig benyttelse, der er til hinder  

 for, at boligen fortsat benyttes til helårsbeboelse.
Tilsvarende gælder de i  

 § 196, stk. 1, sidste punktum, omhandlede enkeltværelser.
 Stk. 2. Meddeles afslag på samtykke, finder reglerne i § 196, stk.  

 2-5, anvendelse, idet fristen i § 196, stk. 2, løber fra kommunalbestyrelsens  

 afslag.
 Stk. 3. Har ejeren i strid med reglerne i stk. 1 taget boligen i  

 brug til sommerbeboelse, kan kommunalbestyrelsen til enhver tid benytte  

 reglerne i § 196. En af ejeren indgået lejeaftale om benyttelsen som  

 sommerbeboelse m.v. kan af kommunalbestyrelsen kræves ophævet efter reglerne  

 i § 197.
 § 199. Kommunalbestyrelsens svar på en ansøgning om samtykke i  

 henhold til §§ 194, 195 og 198 skal foreligge senest 6 uger efter, at  

 kommunalbestyrelsen har modtaget ansøgningen eller den dokumentation, som  

 kommunalbestyrelsen har udbedt sig.
 Stk. 2. Er boligen ledig, kan kommunalbestyrelsen kun nægte  

 samtykke, hvis boligens fortsatte anvendelse til helårsbeboelse er påkrævet  

 af hensyn til boligsøgende i kommunen.
Stk. 3. Har kommunalbestyrelsen nægtet samtykke, kan ejeren anmode  

 kommunalbestyrelsen om i medfør af § 196, stk. 3, at anvise en lejer til  

 boligen.
Såfremt kommunalbestyrelsen ikke senest 6 uger efter anmodningen  

 anviser en lejer, anses kommunalbestyrelsens samtykke for meddelt.
§ 200. Forinden kommunalbestyrelsens samtykke foreligger, må  

 boligen ikke tages i brug til andet formål end helårsbeboelse.
Ej heller må  

 nogen bygningsforandring el.lign. iværksættes med henblik på sammenlægning  

 eller omdannelse til andet brug end beboelse.
Handles der i strid hermed, kan  

 kommunalbestyrelsen kræve den tidligere tilstand genoprettet.
 Stk. 2. Fremgår det af den begrundelse, der ledsager en opsigelse,  

 eller godtgøres det på anden måde, at opsigelsen er afgivet med det formål at  

 tilvejebringe en tilstand som angivet i §§ 194, 195 eller 198, er det en  

 betingelse for opsigelsens gyldighed, at kommunalbestyrelsens samtykke  

 foreligger ved opsigelsens afgivelse.
§ 201. Med bøde straffes den, som uden kommunalbestyrelsens  

 samtykke a) i strid med reglerne i § 194, stk. 1, nedlægger en bolig helt eller  

 delvis, b) i strid med reglerne i § 195, stk. 1, benytter mere end een  

 beboelseslejlighed til bolig for personer, der tilhører samme husstand, c) i strid med reglerne i § 195, stk. 2, udlejer en beboelseslejlighed som  

 enkeltværelser, d) i strid med reglerne i § 198, stk. 1, tager en lejlighed i brug til  

 sommerbeboelse el.lign., e) i strid med reglerne i § 199 iværksætter bygningsforandringer el.lign.  

 med henblik på sammenlægning af boliger eller på omdannelse af boliger til  

 andet end beboelse.
 Stk. 2. Med bøde straffes den, som undlader at indgive den i §  

 196, stk. 2, foreskrevne anmeldelse eller indgiver anmeldelse efter udløbet  

 af den angivne frist.
 Stk. 3. Er en af de i stk. 1 eller stk. 2 nævnte overtrædelser  

 begået af et aktieselskab, andelsselskab el.lign., kan bødeansvaret pålægges  

 selskabet som sådant.
 Stk. 4. Bestemmelserne i dette kapitel kan ikke fraviges ved  

 aftale.
Kapitel 25 Udlejers pligt til at føre ventelister Kommunernes adgang til at kræve visse boliger stillet til rådighed § 202. Kommunalbestyrelsen kan bestemme, at ejere af ejendomme med  

 mere end 6 beboelseslejemål skal stille indtil hver 4. ledige lejlighed til  

 rådighed for kommunalbestyrelsen til løsning af boligsociale opgaver.
 Stk. 2. § 146, stk. 8-11, og § 147 i lov om byfornyelse finder  

 tilsvarende anvendelse.
 Stk. 3. Ejere af ejendomme med mere end 6 beboelseslejemål skal  

 føre en venteliste over boligsøgende, der opføres i rækkefølge efter  

 indskrivningstidspunkt.
Stk. 4. Ventelisten er offentlig, og udlejer skal efter anmodning  

 udlevere den til boligsøgende, ejendommens beboere og beboerrepræsentanter  

 samt kommunen.
Udlejer skal mindst 1 gang årligt fremsende kopi af den  

 ajourførte venteliste til samtlige lejere i ejendommen og til kommunen.
Stk. 5. Udlejer skal tilbyde ledige boliger til kommunen, jf. stk.  

 1, og herefter til boligsøgende efter deres anciennitet på ventelisten.  

 Udlejer kan dog modsætte sig udlejning til en boligsøgende, såfremt han har  

 vægtige grunde til det.
Såfremt udlejer i øvrigt ikke lejer ud i  

 overensstemmelse med ventelisten, kan den forbigåede boligsøgende rejse  

 erstatningssag mod udlejer.
 Stk. 6. By- og boligministeren fastsætter nærmere regler for  

 udlejernes førelse af de i stk. 3 nævnte ventelister.
 Stk. 7. Med bøde straffes den, som udlejer boliger i strid med  

 reglerne efter stk. 1-6.
 § 203. Reglerne i dette kapitel kan ikke ved aftale fraviges.
Kapitel 26 Huslejenævn og Boligret Huslejenævn § 204. Hver kommune skal være dækket af et eller flere  

 huslejenævn.
 Stk. 2. I kommuner, hvori der er nedsat mere end eet nævn,  

 påhviler det nævnene ved indbyrdes samarbejde at tilrettelægge deres  

 behandling af sagerne efter ensartede retningslinjer.
 Stk. 3. To eller flere nabokommuner inden for samme amt kan indgå  

 samarbejde om oprettelse af et fælles nævn.
 § 205. Et huslejenævn skal bestå af en formand og to andre  

 medlemmer.
Stk. 2. Formanden beskikkes af amtmanden, i København af  

 overpræsidenten.
Formanden skal have bestået juridisk kandidateksamen og må  

 ikke have særlig tilknytning til grundejer- eller lejerorganisationer eller  

 være erhvervsmæssigt interesseret i ejendomshandler.
Stk. 3. De to andre medlemmer vælges af kommunalbestyrelsen efter  

 indstilling af henholdsvis de større grundejerforeninger og de større  

 lejerforeninger i kommunen.
De skal begge være kendt med huslejeforhold.  

 Tvivl om, hvilke foreninger der kan afgive indstilling, afgøres af by- og  

 boligministeren.
 Stk. 4. Findes der ikke større grundejerforeninger eller  

 lejerforeninger i kommunen, eller afgiver disse ikke inden en af  

 kommunalbestyrelsen fastsat frist indstilling om valg af medlemmer til nævnet  

 som nævnt i stk. 3, foretager kommunalbestyrelsen valg af nævnsmedlemmer,  

 idet det ene medlem skal være en ejer, der tillige er udlejer, og det andet  

 medlem skal være en lejer, der ikke tillige er udlejer.
 Stk. 5. Der vælges en suppleant for hvert af medlemmerne efter de  

 i stk. 2-4 nævnte regler.
 Stk. 6. Udnævnelsen af formand, medlemmer og suppleanter sker for  

 indtil 4 år.
 § 206. Formand, medlem eller suppleant skal opfylde betingelserne  

 i § 216, stk. 2.
 Stk. 2. Bestemmelserne i § 216, stk. 3, finder tilsvarende  

 anvendelse.
Stk. 3. Nævnsmedlem eller suppleant er pligtig at møde i nævnet  

 efter behørig indkaldelse.
Udeblivelse, uden at lovligt forfald oplyses,  

 straffes med bøde.
 Stk. 4. Bestemmelserne i retsplejelovens § 60, stk. 1, og § 62  

 finder tilsvarende anvendelse.
§ 207. Kommunalbestyrelsen skal stille de fornødne lokaler til  

 rådighed for nævnet og sørge for den nødvendige medhjælp til dette.
Kommunen  

 afholder udgifter, som nævnets virksomhed medfører, herunder til kontorhold  

 m.v., og formandens og medlemmernes udlæg i anledning af hvervet.  

 Kommunalbestyrelsen kan tillægge formanden og de øvrige medlemmer vederlag  

 for deres virksomhed.
§ 208. Indbringelse af sager for huslejenævnet skal ske  

 skriftligt.
Den nødvendige dokumentation skal vedlægges.
Stk. 2. Senest 1 uge efter sagens indbringelse giver nævnet sagens  

 andre parter underretning om indbringelsen med angivelse af, at vedkommende  

 må fremsætte sine ytringer i sagen inden 2 uger.
Denne frist kan forlænges af  

 nævnet, såfremt særlige omstændigheder taler herfor.
§ 209. Nævnet afgør selv, hvilke nærmere undersøgelser der skal  

 foretages af nævnet i forbindelse med behandlingen af den enkelte sag.
Nævnet  

 har ret til at kræve fornødne oplysninger hos sagens parter, alle offentlige  

 myndigheder og private.
Stk. 2. Nævnet fastsætter en frist, der normalt ikke kan overstige  

 2 uger for besvarelse af de spørgsmål, nævnet stiller til sagens parter eller  

 andre.
Fristen kan forlænges af nævnet, såfremt særlige omstændigheder taler  

 herfor.
§ 210. Nævnet kan foretage besigtigelse.
Sagens parter skal  

 indkaldes til besigtigelsen med mindst 1 uges varsel.
Stk. 2. Nævnet kan indkalde parterne til at afgive forklaring for  

 nævnet.
Begge parter skal tilvarsles.
De kan give møde ved en befuldmægtiget.
 Stk. 3. Nævnets formand sørger for sagernes forberedelse til  

 behandling i nævnsmøde.
 § 211. Huslejenævnet skal træffe afgørelse senest 4 uger fra det  

 tidspunkt, hvor nævnet har modtaget svar efter § 208, stk. 2, eller efter §  

 209, stk. 2, eller hvor fristen for svar efter de nævnte bestemmelser er  

 udløbet.
 Stk. 2. I tilfælde, hvor fristen for svar efter de nævnte  

 bestemmelser er udløbet, uden at svar er afgivet, kan nævnet fortolke  

 tavsheden på den for modparten gunstigste måde og navnlig lægge dennes  

 fremstilling til grund for påkendelsen.
Stk. 3. Huslejenævnets afgørelse træffes ved almindelig  

 stemmeflerhed.
I tilfælde af stemmelighed gør formandens stemme udslaget.  

 Nævnet er kun beslutningsdygtigt, når samtlige medlemmer er til stede.
Stk. 4. Nævnets afgørelse protokolleres.
Er en beslutning ikke  

 enstemmig, indføres tillige oplysning om stemmeafgivningen.
Stk. 5. Nævnets afgørelse meddeles klageren og den anden part i  

 lejeforholdet.
Afgørelsen skal begrundes.
Parterne skal gøres bekendt med  

 ankeadgangen efter § 212 eller § 213. Såfremt afgørelsen ikke er enstemmig,  

 skal dette fremgå af afgørelsen tillige med begrundelsen herfor.
 Stk. 6. Har nævnet tiltrådt iværksættelse af en forbedring,  

 meddeles det tillige parterne, at indbringelse af afgørelsen efter § 212  

 eller § 213 har opsættende virkning.
§ 212. Uden for Københavns Kommune kan huslejenævnets afgørelse af  

 hver af parterne indbringes for boligretten.
Indbringelse må ske senest 4  

 uger efter, at underretning om nævnets afgørelse er meddelt parterne.  

 Boligretten kan dog undtagelsesvis tillade, at sagen indbringes efter udløbet  

 af fristen, når ansøgning herom indgives inden 1 år efter huslejenævnets  

 afgørelse.
Meddeles tilladelse, skal sag dog anlægges inden 4 uger.
 Stk. 2. I ejendomme med beboerrepræsentation kan  

 beboerrepræsentanterne indbringe afgørelsen. § 93, stk. 4, finder tilsvarende  

 anvendelse.
 Stk. 3. Huslejenævnet skal efter boligrettens nærmere bestemmelse  

 redegøre for sin afgørelse under boligretssagen.
Stk. 4. Har huslejenævnet ikke truffet afgørelse inden udløbet af  

 fristen herfor i § 211, stk. 1, kan klageren indbringe sagen for boligretten  

 uden at afvente nævnets afgørelse.
Stk. 2 og 3 finder tilsvarende anvendelse.
§ 213. I Københavns Kommune kan huslejenævnets afgørelser af hver  

 af parterne indbringes for et ankenævn.
Indbringelse må ske senest 4 uger  

 efter, at underretning om huslejenævnets afgørelser er meddelt parterne. §  

 212, stk. 2 og 4, finder tilsvarende anvendelse.
Stk. 2. Ankenævnet består af en formand og 4 andre medlemmer,  

 heraf 2 bygningskyndige.
Formanden beskikkes af by- og boligministeren.
De  

 øvrige medlemmer beskikkes af kommunalbestyrelsen.
Stk. 3. Formanden skal være sagkyndig i boligspørgsmål og opfylde  

 betingelserne i § 205, stk. 2. Af de øvrige medlemmer beskikkes 2, hvoraf 1  

 skal være bygningskyndig, efter indstilling fra landsomfattende  

 sammenslutninger af foreninger af ejere af udlejningsejendomme og 2, hvoraf 1  

 skal være bygningskyndig, efter indstilling fra landsomfattende  

 sammenslutninger af lejerforeninger.
Bestemmelserne i § 205, stk. 5 og 6, og  

 § 206 finder tilsvarende anvendelse.
Den, der har sæde i et huslejenævn, kan  

 ikke vælges til formand, medlem eller suppleant i ankenævnet.
Stk. 4. Klageren afkræves et gebyr på 106 kr. for hver lejlighed  

 eller lokale, hvorom afgørelse indbringes for ankenævnet.
For sager, hvor  

 lejerne repræsenteres af en lovligt valgt beboerrepræsentation afkræves dog  

 kun eet gebyr pr. beboerrepræsentant.
Gebyret tilfalder kommunen.
Gebyret er  

 opgjort i 1994-niveau og reguleres een gang årligt efter udviklingen i  

 Danmarks Statistiks nettoprisindeks i en 12-måneders-periode, sluttende i  

 juni måned året før det finansår, reguleringen vedrører.
Beløbet afrundes til  

 nærmeste hele kronebeløb.
 Stk. 5. Reglerne i §§ 207-211 finder anvendelse.
 Stk. 6. Ankenævnets afgørelse kan indbringes for boligretten efter  

 reglerne i § 212. Fristen på 1 år, jf. § 212, stk. 1, regnes fra ankenævnets  

 afgørelse.
Boligret § 214. Retssager om hus eller husrum, der er omfattet af denne  

 lov, indbringes i 1. instans for byretten.
Retten benævnes boligretten.
 Stk. 2. Retten tiltrædes af 2 lægdommere, såfremt en af parterne i  

 retssagen begærer det eller retten bestemmer, at lægdommere skal medvirke.
§ 215. Dommeren er boligrettens formand.
I retskredse, hvor der er  

 ansat mere end een dommer, fastsættes, hvem af dommerne der skal være rettens  

 formand, efter retsplejelovens regler.
Stk. 2. For hver retskreds beskikker præsidenten for vedkommende  

 landsret for et tidsrum af 4 år et antal lægdommere.
På en liste opføres  

 personer, der udpeges efter forhandling med de større foreninger af  

 grundejere i retskredsen.
På en anden liste opføres personer, der udpeges  

 efter forhandling med de større lejerforeninger i retskredsen.
 Stk. 3. Findes der ikke større grundejer- eller lejerforeninger i  

 retskredsen, udpeges de personer, der opføres på den ene liste, blandt  

 grundejere i retskredsen, som tillige er udlejere, medens de personer, der  

 opføres på den anden liste, udpeges blandt lejere i retskredsen, som ikke  

 tillige er udlejere.
 Stk. 4. By- og boligministeren bestemmer, med hvilke  

 organisationer og foreninger der skal forhandles.
 § 216. De, der beskikkes, skal være kendt med bolig- og  

 huslejeforhold.
Stk. 2. De, der beskikkes, skal være myndige og uberygtede.
De må  

 ikke være under værgemål efter værgemålslovens § 5 eller under samværgemål  

 efter værgemålslovens § 7, og deres bo må ikke være under konkursbehandling.  

 Ophører nogen af de nævnte betingelser at være opfyldt, tilbagekaldes  

 beskikkelsen.
 Stk. 3. Personer, der er fyldt 65 år eller kan anføre anden  

 rimelig fritagelsesgrund, eller som har været beskikket for mindre end 4 år  

 siden, kan begære sig fritaget for at blive beskikket.
 Stk. 4. Justitsministeren fastsætter regler om vederlag og  

 rejsegodtgørelse til lægdommere.
§ 217. Boligrettens formand udtager efter forhandling med sagens  

 parter een person fra hver liste som lægdommer.
Det skal tilstræbes, at der  

 udpeges personer, der har særligt kendskab til lejeforhold af den art, sagen  

 angår.
Bestemmelserne i retsplejelovens § 60, stk. 1, og § 62 finder  

 tilsvarende anvendelse.
Stk. 2. Lægdommere deltager ikke i forberedelsen af  

 domsforhandlingen, medmindre retshandlingen består i afhøring af parter og  

 vidner, afhjemling af syn og skøn eller afsigelse af ken-delse om et  

 omtvistet punkt.
Formanden kan dog altid tilkalde lægdommerne under  

 forberedelsen.
 § 218. En sag anlægges på det sted, hvor ejendommen er beliggende.
 Stk. 2. Er sag anlagt, kan parterne med rettens samtykke fravige  

 reglen i stk. 1.
 Stk. 3. Indbringes en sag, der henhører under de almindelige  

 domstole, for boligretten, eller indbringes en sag, der er omfattet af denne  

 lov, for en almindelig domstol, henviser dommeren sagen til rette domstol.
 § 219. Sagerne behandles af boligretten efter retsplejelovens  

 regler for byretssager med de ændringer, som forholdene gør nødvendige.
 Stk. 2. Under forberedelsen af domsforhandlingen kan  

 forligsmægling foretages af formanden alene.
 Stk. 3. Retten kan foretage besigtigelse af det lejede.
 Stk. 4. Boligrettens afgørelse træffes ved stemmeflerhed.
 Stk. 5. Retsplejelovens regler om meddelelse af fri proces finder  

 tilsvarende anvendelse.
 § 220. Anke og kære af boligrettens afgørelser sker til  

 landsretten i overensstemmelse med retsplejelovens regler om anke og kære af  

 afgørelser, der er truffet af en byret.
 Stk. 2. Boligrettens afgørelser og forlig indgået for boligretten  

 kan tvangsfuldbyrdes efter retsplejelovens bestemmelser om fuldbyrdelse af  

 domme og forlig.
Kapitel 27 Frakendelse af retten til at administrere udlejningsejendomme § 221. En ejer eller en person, herunder juridisk person, der  

 administrerer en ejendom med mindst 2 beboelseslejligheder, kan ved dom miste  

 retten til at administrere ejendomme med udlejede beboelseslejligheder, og  

 ejeren kan tillige ved dom miste retten til at bestemme, hvem der skal  

 administrere ejerens ejendomme med udlejede beboelseslejligheder.
Frakendelse  

 kan ske på tid fra 1 til 5 år regnet fra endelig dom eller indtil videre.
 Stk. 2. Frakendelse i medfør af stk. 1 kan ske, såfremt en ejer  

 eller en administrator groft har tilsidesat reglerne i denne lov, i lov om  

 leje eller i lov om midlertidig regulering af boligforholdene.
Stk. 3. Frakendelse i medfør af stk. 1 kan i øvrigt ske i  

 tilfælde, hvor en ejer eller en administrator 1) er idømt bøde- eller hæftestraf i medfør af bestemmelserne i denne lov,  

 tidligere lejelovgivning samt lov om byfornyelse, 2) er idømt bødestraf i medfør af byggeloven for at undlade at foretage  

 vedligeholdelsesarbejder, som er nødvendige for at undgå, at der opstår fare  

 for en bebyggelses beboere eller andre, 3) har været under tvungen administration, jf. lov om tvungen  

 administration af udlejningsejendomme, 4) har udvist vedvarende chikanerende adfærd over for en eller flere af  

 ejendommens lejere, 5) på anden måde har udvist grov tilsidesættelse af reglerne i denne lov.
Stk. 4. Sager om rettighedsfrakendelse efter stk. 2 og 3 samt  

 efter stk. 5 føres i strafferetsplejens former.
Huslejenævnet kan begære  

 sagen rejst.
Sager kan rejses, uden at der samtidig nedlægges påstand om  

 straf.
Stk. 5. Er retten til at administrere udlejningsejendomme eller  

 til at bestemme, hvem der skal administrere de pågældende ejendomme, efter  

 stk. 1 frakendt for længere tid end 2 år, skal spørgsmålet om generhvervelse  

 af retten inden frakendelsestidens udløb på begæring indbringes for  

 domstolene.
Indbringelse kan tidligst finde sted, når der er forløbet 2 år af  

 frakendelsestiden.
Såfremt frakendelse er sket for et bestemt tidsrum, kan  

 retten kun generhverves, når ganske særlige omstændigheder foreligger.
 Stk. 6. Overtrædelse af en kendelse afsagt i medfør af stk. 1  

 straffes med bøde eller hæfte.
 § 222. Når en ejer er dømt efter § 221, skal Grundejernes  

 Investeringsfond have meddelelse herom ved rettens foranstaltning.
 Stk. 2. For ejers regning forestår Grundejernes Investeringsfond  

 herefter administrationen af de af dommen omfattede ejendomme i den af dommen  

 omfattede periode.
 Stk. 3. § 131, stk. 3 og 4, finder tilsvarende anvendelse.
Kapitel 28 Andre bestemmelser § 223. By- og boligministeren fastsætter nærmere regler om  

 beregning af boligers og erhvervslokalers bruttoetageareal i henhold til  

 denne lov.
 § 224. By- og boligministeren kan bemyndige en under ministeriet  

 oprettet styrelse til at udøve de beføjelser, der i denne lov er tillagt  

 ministeren.
 Stk. 2. By- og boligministeren kan fastsætte regler om adgangen  

 til at påklage afgørelser, der er truffet i henhold til bemyndigelse efter  

 stk. 1, herunder at afgørelsen ikke skal kunne indbringes for ministeren.
Kapitel 29 Lovens ikrafttræden m.v.
 § 225. Loven træder i kraft den 1. januar 1999.
 Stk. 2. § 10 har virkning for administrationsaftaler, der indgås  

 senere end dagen efter lovens ikrafttræden.
 Stk. 3. § 86 har virkning for lejeaftaler, der er indgået senere  

 end dagen efter lovens ikrafttræden.
 Stk. 4. §§ 107 og 108 har virkning for forbedringsarbejder, der  

 iværksættes senere end dagen efter lovens ikrafttræden.
 § 226. Samtidig ophæves lov om leje, jf. lovbekendtgørelse nr. 165  

 af 10. marts 1998.
 Stk. 2. Samtidig ophæves lov om midlertidig regulering af  

 boligforholdene, jf. lovbekendtgørelse nr. 166 af 10. marts 1998.
 § 227. For lejemål, hvor en hidtil lovligt oppebåren husleje måtte  

 overstige lejen efter nærværende lov, opretholdes den hidtidige husleje,  

 indtil der efter de nye regler kan ske lejeforhøjelse.
 § 228. Er den andel af lejen, der efter de hidtil gældende regler  

 afsættes på en vedligeholdelseskonto til hvidtning, tapetsering og maling af  

 lejligheden, større end det beløb, der er fastsat i § 27, opretholdes den  

 højere afsætning, indtil udlejeren kræver lejeforhøjelse efter §§ 86-91 eller  

 § 108.
Stk. 2. Såfremt fordelingsmetoden i § 90 medfører, at den  

 procentdel af driftsudgifterne, som påhviler de husrum, der er omfattet af  

 kapitel 13, bliver større end disse husrums tilsvarende procentandel ved  

 udgangen af 1994, forhøjes de pågældende husrums procentandel gradvis,  

 således at deres procentandel ved udgangen af 1994 hvert år den 1. januar  

 forhøjes med 1 procentpoint af forskellen mellem procentandelen den 1. januar  

 1995 og procentandelen ved udgangen af 1994. Procentandelen kan kun forhøjes,  

 indtil den svarer til den aktuelle procentandel.
Den del af ejendommens  

 henlæggelsesbeløb som lægges til afsætningsbeløbene efter nærværende lovs §§  

 30 og 31 for de husrum, der er omfattet af kapitel 13, kan ligeledes  

 maksimalt forhøjes med 1 procentpoint af den i 1. pkt. nævnte forskel om  

 året.
Uanset bestemmelserne i 1. og 3. pkt. kan lejen dog højst forhøjes med  

 5 kr. pr. m2 om året som følge af den ændrede fordelingsmetode og overførslen  

 af 2/3 af henlæggelsesbeløbet til vedligeholdelseskontiene efter §§ 30 og 31  

 i nærværende lov.
 Stk. 3. For ejendomme, hvor der har været afsat beløb til en konto  

 i Grundejernes Investeringsfond efter § 63 a i lov om leje, overføres saldoen  

 pr. 31. december 1998 til en konto efter § 31 i nærværende lov, jf. dog stk.  

 5.
 Stk. 4. For ejendomme, hvor der har været afsat beløb til en konto  

 i Grundejernes Investeringsfond efter § 18 b i lov om midlertidig regulering  

 af boligforholdene, overføres saldoen pr. 31. december 1998 til en konto  

 efter § 31 i nærværende lov, jf. dog stk. 5.
 Stk. 5 . For ejendomme, der pr. 1. januar 1999 ikke længere er  

 omfattet af reglerne om bindingspligt efter nærværende lovs kapitel 5,  

 udbetales det på kontoen efter § 31 i denne lov indestående beløb.
 § 229. Reglen i § 165, litra d, er ikke til hinder for, at en  

 udlejer, der selv ønsker at benytte det lejede, kan afgive opsigelse, når det  

 lejede var omdannet til ejerlejlighed inden lejeaftalens indgåelse og  

 lejeaftalen er indgået inden 1. januar 1980.
 § 230. Loven gælder ikke for Færøerne og Grønland.
Bemærkninger til lovforslaget Almindelige bemærkninger En forenklet og effektiviseret lejelovgivning Nærværende lovforslag udgør et forslag til een ny samlet lejelov for  

 boliglejemål i privat udlejningsbyggeri.
 Det er udarbejdet som reaktion på lejelovskommissionens betænkning fra  

 1997, en betænkning, som opstillede nogle modeller for ny lejelovgivning, der  

 ville betyde meget drastiske lejeforhøjelser.
 Dette lovforslag er opstillet ud fra den grundholdning, at boligen er en  

 menneskeret, ud fra en erkendelse af, at lejer er den svage part i  

 aftaleforholdet, og ud fra en konstatering af, at der på lejemarkedet hersker  

 en tilstand med større efterspørgsel end udbud.
Ud fra disse tre præmisser skal der ikke ske yderligere ændringer i  

 retning af markedskræfternes frie spil på huslejedannelsen.
Lejelovgivningen  

 skal tværtimod opretholdes som en social beskyttelseslovgivning.
 På dette grundlag er forslaget udarbejdet som forslagsstillernes udspil  

 til, hvad der muligvis kan skabes et flertal for.
 Forslaget er således ikke udtryk for forslagsstillernes optimale ønsker på  

 lejelovsområdet, men begrænser sig hovedsageligt til forenklinger og  

 effektiviseringer. Økonomi og fordelingspolitik i lejeboligerne bliver  

 således kun i begrænset omfang ændret med dette lovforslag.
Tipunktsprogram Lovforslagets hovedtræk kan kort beskrives i følgende ti hovedpunkter:
 1) Færre regelsæt og færre underkategorier af lejemål.
 På flest mulige emneområder skal kun gælde eet fælles regelsæt for alle  

 typer af lejemål.
 Med forslaget overføres bestemmelserne fra den nuværende  

 boligreguleringslov til lejeloven, og de vil herefter gælde i alle landets  

 kommuner for alle typer af private boliglejemål.
 2) Kun to formelle regelsæt for lejeforhøjelser.
 Færre forskellige typer af lejeforhøjelser med i videst muligt omfang  

 fælles formelle regler for varsling m.v.
 Reglerne forenkles derfor til kun to sæt formelle regler for  

 lejeforhøjelser: Omkostningsbestemte lejeforhøjelser og  

 forbedringslejeforhøjelser.
Dette indebærer bortfald af de særlige varslingsregler for bl.a.  

 lejeforhøjelser med henvisning til »det lejedes værdi«.
Herunder  

 »småhuslejeforhøjelser«, skatte/afgifts-lejeforhøjelser,  

 vedligeholdelses-afsætnings-lejeforhøjelse,  

 centralvarmeinstallations-lejeforhøjelser.
Med hensyn til de særlige sæt af regler for lejeforhøjelser på grund af  

 byfornyelse er disse i tillempet form integreret i lovforslagets bestemmelser  

 for forbedringer, således at Folketinget gennem en samtidig revision af  

 byfornyelsesloven vil kunne gennemføre den væsentlige regelforenkling, der  

 ligger i at ophæve denne lovs særlige regler for formel varsling af og  

 beregning af lejeforhøjelse.
Efter en sådan konsekvens-ændring af  

 byfornyelsesloven vil alle typer af forbedringslejeforhøjelser følge  

 nærværende lovforslags fælles generelle regler.
Byfornyelsen bliver herefter  

 »blot« et sæt særlige finansieringsmuligheder for forbedringer.
 Forslagsstillerne vil i nær fremtid fremlægge et selvstændigt forslag til  

 en sådan konsekvensændring af byfornyelsesloven, således at denne  

 konsekvensændring vil kunne træde i kraft samtidig med nærværende lovforslag.
 3) Pligt til at anvende standardformularer.
 Det søges gjort til gyldighedsbetingelse, at der i alle relevante  

 sammenhænge anvendes standardformularer, autoriseret af by- og  

 boligministeriet.
 Først og fremmest bør dette være gældende ved varsling af lejeforhøjelse,  

 udfærdigelse af vedligeholdelsesregnskaber, aflæggelse af hhv. varme- og  

 vand-regnskaber samt for synsrapporter i forbindelse med ind- og udflytning.
 4) Omkostningsbestemt leje.
 - Lejen fastsættes for alle private udlejningsejendomme, såvel ved  

 genudlejning som ved forhøjelser i lejeperioden, som omkostningsbestemt leje.
Det lejedes værdi udgør - både ved genudlejning og i bestående lejemål -  

 et loft over lejen, som anvendes i de tilfælde, hvor den omkostningsbestemte  

 leje overstiger, hvad der almindeligvis betales for tilsvarende kvalitet.
Det  

 lejedes værdi fastsættes ud fra en sammenligning med lejemål/ejendomme i  

 kvarteret eller området, som er sammenlignelige med det aktuelle lejemål.  

 Sammenligning sker primært med andre lejemål/ejendomme, der har lejen fastsat  

 ud fra en omkostningsbestemt beregning.
 - Den grundlæggende lejefastsættelse baseres således på ejendommens  

 faktiske driftsomkostninger, inkl. hensættelser til vedligeholdelse, og  

 tillagt et kapitalafkast.
- Dette kapitalafkast beregnes for den altovervejende hovedpart af  

 ejendommene efter de hidtidige regler.
For ejendomme opført før 1964 udgør  

 afkastet således 7 pct. af 15. alm. vurdering, tillagt 1/3 af  

 »1994-fornyelseshensættelerne«.
For nyopførte ejendomme erstattes  

 de nuværende regler af en bestemmelse om, at afkastet svarer til ydelsen på  

 et sædvanligt 30-årigt realkreditlån.
For alle de nuværende  

 »mellemkategorier« af afkastberegninger gælder ifølge forslaget, at  

 afkastberegningerne opretholdes, indtil lejeberegning efter de nye regler  

 fører til højere husleje.
- Systemet med henlæggelser til ejendommens vedligeholdelse m.v.  

 forenkles: 2/3 af de midler, der til enhver tid skal afsættes, bindes på  

 kontoen i Grundejernes Investeringsfond og frigøres efter de gældende regler  

 herfor.
Den resterende 1/3 af henlæggelserne afsættes på kontoen uden  

 bindingspligt.
 - Som sanktion over for de udlejere, der bevidst og i væsentligt omfang  

 varsler huslejestigninger ud fra overbudgetterede poster i de  

 omkostningsbestemte huslejebudgetter, gives huslejenævnene beføjelse til at  

 fastsætte huslejen ud fra et budget med underbudgettering af samme størrelse  

 på de pågældende budgetposter.
 5) Forbedringslejeforhøjelser.
 Forbedringslejeforhøjelser kan kun gennemføres som beregnede  

 lejeforhøjelser efter samme grundprincip, som vi kender det i dag for  

 bestående boliglejemål.
 - Forhøjelsen beregnes ud fra den udgift, der med rimelighed ved  

 forbedringen er investeret i ejendommen, idet vedligeholdelsesandelen forlods  

 trækkes ud og dækkes over vedligeholdelseskontoen.
- Den årlige lejeforhøjelse beregnes af det herved fremkomne beløb som den  

 årlige ydelse på et sædvanligt 20-årigt realkreditlån.
Lejeforhøjelsen  

 bortfalder efter 20 år, når dette lån er eller burde være betalt ud.
 - Der anvendes samme formelle varslingsregler ved foreløbig og endelig  

 lejeberegning.
 - Den foreløbige lejeberegning kan maksimalt opkræves i 12 måneder,  

 således at udlejer inden for eet år må varsle den endelige lejeberegning på  

 grundlag af et afsluttet byggeregnskab.
 - Reglerne for iværksættelsesvarsling (udlejers adgang til det lejede)  

 præciseres, så det klart fremgår, at lejer har krav på at kende både  

 arbejdets omfang, start og slutdato.
 6) Småhuse.
 Særreglerne for småhusejendomme begrænses, men småhusbegrebet opretholdes,  

 for så vidt angår fritagelse for vedligeholdelsesregnskaber og bindingspligt.
 7) Styrkelse af beboerdemokratiet.
 7.1 Reglerne for beboerrepræsentation styrkes og gøres mere overskuelige,  

 således at:
 - Reglerne for beboerrepræsentation gøres generelle, så de gælder alle  

 ejendomme med mere end 2 beboelseslejemål.
 Herved præciseres, at »talsmændene« i de mindre ejendomme  

 indiskutabelt har de samme beføjelser som andre beboerrepræsentanter.
 - Beboerrepræsentanterne får i alle tilfælde, hvor der kan gøres generel  

 indsigelse på lejernes vegne, tillagt beføjelse hertil.
 - Beboerrepræsentanterne får generel »aktindsigt« i alle forhold  

 vedrørende ejendommens drift og vedligeholdelse.
 - Alle steder, hvor lovgivningen i dag angiver  

 »hensigtserklæringer« mht. beboerrepræsentationens beføjelser,  

 suppleres disse med angivelse af konsekvenser for manglende overholdelse.
 - Beboerrepræsentanterne tillægges en med udlejer ligestillet  

 beslutningsret på områder, hvor beslutningens konsekvenser betales af lejerne  

 over huslejen.
 Ved manglende enighed træffer huslejenævn/boligret afgørelsen.
 - Alle beføjelserne beskrives i eet samlet kapitel i loven.
7.2 Lejernes vetoret fra byfornyelseslovgivningen overføres til de  

 generelle bestemmelser i lejelovgivningen.
Det vil sige, at lejerne får  

 vetoret mht. gennemførelse af alle forbedringer/ændringer af det lejede, som  

 ikke er lovpålagte:
 - Kollektiv vetoret (via beboerrepræsentationen/et flertal af lejerne i de  

 beboede lejemål), for så vidt angår ændringer i ejendommen som helhed.
 - Individuel vetoret for den enkelte lejer, for så vidt angår ændringer  

 inden for lejemålets fire vægge.
 Beboerrepræsentanterne har beføjelserne, for så vidt angår eventuelle  

 ubeboede lejemål.
 8) Pligt til at føre ventelister.
 For ejendomme med mere end 6 beboelseslejligheder skal udlejer være  

 forpligtet til at føre ventelister.
 Listerne skal kunne kontrolleres af både de boligsøgende, ejendommens  

 beboere samt kommunen.
 Der indføres for disse ventelister en ligestilling med det almene byggeri,  

 således at kommunen for alle eller for enkelte udvalgte ejendomme kan kræve  

 at få stillet indtil hver fjerde ledige lejlighed til rådighed for løsning af  

 boligsociale opgaver.
 9) »Kørekort« for ejendomsadministratorer.
 Der indføres autorisationspligt for ejendomsadministratorer samt  

 effektivisering af reglerne for fradømmelse af retten til at forestå  

 ejendomsadministration.
 10) Sanktioner og straf.
De nuværende bestemmelser om sanktioner og straf ved overtrædelse af  

 lejelovgivningens bestemmelser bliver praktisk talt ikke brugt.
Dette er på  

 ingen måde udtryk for, at reglerne overholdes i bred almindelighed.
Tværtimod  

 er overtrædelse på en del punkter mere reglen end undtagelsen.
Derfor  

 foreslås, at bestemmelserne udvides, skærpes og effektiviseres.
Bemærkninger til de enkelte bestemmelser Til §§ 1-6 Kapitel 1 om lovens anvendelsesområde svarer til kapitel I i nugældende  

 lejelov, suppleret med de relevante bestemmelser fra boligreguleringslovens  

 kapitel I: Nugældende lejelov §§ 1-3 og nugældende boligreguleringslov §§  

 1-4.
 Forslagets § 1: Svarer til nugældende lejelovs § 1.
 Forslagets § 2: Svarer til nugældende boligreguleringslovs § 2.
 Forslagets § 3: Svarer til nugældende lejelovs § 2.
 Forslagets § 4: Svarer til nugældende boligreguleringslovs § 4 a.
 Forslagets § 5: Svarer til nugældende lejelovs § 3.
 Forslagets § 6: Svarer til nugældende boligreguleringslovs § 4, stk. 4.
Til §§ 7-13 Kapitel 2 om lejeaftalen svarer til kapitel II i nugældende lejelov:  

 Nugældende lejelov §§ 4-8.
Forslagets §§ 7 -9: Er identiske med nuværende lejelovs §§ 4, 4 a og 5 Forslagets § 10 er ny.
Med denne paragraf indføres autorisationspligt for  

 personer, der forestår ejendomsadministration.
 Forslagets §§ 11-13: Er identiske med nuværende lejelovs §§ 6-8.
Til §§ 14-23 Kapitel 3 om mangler ved det lejede svarer til kapitel III i nugældende  

 lejelov.
 Forslagets §§ 14 til 23: Er identiske med nuværende lejelovs §§ 9-18.
Til §§ 24-29 Kapitel 4 om vedligeholdelse svarer til kapitel IV i nugældende lejelov,  

 §§ 19-24.
Til §§ 30-38 Kapitel 5 om afsætning til vedligeholdelse og opretning svarer til kapitel  

 III i nugældende boligreguleringslov: Nugældende lejelov §§ 63 a-63 c og  

 nugældende boligreguleringslov §§ 18-22.
Bestemmelserne om afsætning af midler, fra BRL §§ 18 og 18 b, er her  

 samlet i § 30, hvorefter § 31 fastsætter, at 2/3 af de til enhver tid  

 gældende hensættelser skal bindes i Grundejernes Investeringsfond.
Herudover  

 er der kun foreslået få tekstmæssige ændringer.
Dette er valgt for at lette  

 sammenligningen med nugældende lovtekst, så de forholdsvis få indholdsmæssige  

 ændringer lettere kan identificeres.
Men det er forslagsstillernes  

 opfattelse, at bestemmelserne i dette kapitel hører til de dele af  

 lejelovgivningen, hvor det er mest tiltrængt med en tekstmæssig forenkling.
 Forslagets § 30: Svarer i det væsentligste til nugældende  

 boligreguleringslovs § 18.
 Forslagets § 31: Svarer i det væsentligste til nugældende  

 boligreguleringslovs § 18 b.
 Forslagets §§ 32-37: Er identiske med nuværende boligreguleringslovs §§ 18  

 c-22.
 Forslagets § 38: Denne paragraf indeholder dels bestemmelser om kapitlets  

 gyldighed i forhold til indgåede lejeaftaler og dels bestemmelser, der  

 opretholder småhusenes fritagelse for vedligeholdelsesregnskaber og  

 bindingspligt.
Til §§ 39-46 Kapitel 6 om vedligeholdelseskonto i Grundejernes Investeringsfond svarer  

 til kapitel III A i nugældende boligreguleringslov, og kapitel X A i  

 nugældende lejelov: Nugældende lejelov §§ 63 a-63 h og nugældende  

 boligreguleringslov §§ 22 a-22 g.
 Forslagets §§ 39 til 45: Er identiske med nuværende boligreguleringslovs  

 §§ 22 a til 22 g.
 Forslagets § 46: Denne paragraf indeholder dels bestemmelser om kapitlets  

 gyldighed i forhold til indgåede lejeaftaler og dels bestemmelser, der  

 opretholder småhusenes fritagelse for vedligeholdelsesregnskaber og  

 bindingspligt.
Til §§ 47-53 Kapitel 7 om lejerens brug af det lejede svarer til kapitel V i nugældende  

 lejelov: Nugældende lejelov §§ 25-31.
Til §§ 54-57 Kapitel 8 om betaling af leje svarer til kapitel VI i nugældende lejelov:  

 Nugældende lejelov §§ 32-35.
Til §§ 58-70 Kapitel 9 om varmebetaling m.v. svarer til kapitel VII i nugældende  

 lejelov: Nugældende lejelov §§ 36-46.
Til §§ 71-78 Kapitel 10 om udgifter til vand m.v. svarer til kapitel VIIb i nugældende  

 lejelov: Nugældende lejelov §§ 46 j-46 q.
Til §§ 79-85 Kapitel 11 om udgifter til fællesantenner m.v. svarer til kapitel VII a i  

 nugældende lejelov: Nugældende lejelov §§ 46 c-46 i.
Til §§ 86-96 Kapitel 12 om lejefastsættelse og ændring af lejevilkår svarer til kapitel  

 II i nugældende boligreguleringslov, suppleret med enkelte bestemmelser fra  

 nugældende lejelovs kapitel VIII: Nugældende lejelov §§ 47-53 e og nugældende  

 boligreguleringslov §§ 5-17.
Nuværende lejelov §§ 47-53 e udgår og erstattes af bestemmelser, der dels  

 er en sammenfletning af bestemmelserne fra lejelovens Kap.
VIII og BRL Kap.  

 II og dels udgør en forenkling af varslingssystemet for lejeforhøjelser, idet  

 alle lejeforhøjelser, der ikke er en følge af forbedringsarbejder, samles til  

 een type: Den omkostningsbestemte lejeforhøjelse.
 Bestemmelserne om særlig lejefastsættelse for indeksfinansieret  

 boligbyggeri udgår.
 Forslagets § 86: Svarer til nugældende boligreguleringslovs §§ 5 og 7.
 Forslagets § 87: Svarer til nugældende boligreguleringslovs § 8.
 Forslagets § 88: Svarer til nugældende boligreguleringslovs § 9.
 Forslagets § 89: Svarer til nugældende boligreguleringslovs § 10.
 Forslagets § 90: Svarer til nugældende boligreguleringslovs § 11.  

 (Overgangsordningen vedr. hidtidig BRL § 11 opretholdes).
 Forslagets § 91: Svarer til nugældende boligreguleringslovs §§ 12 og 13.
 Forslagets § 92: Svarer til nugældende boligreguleringslovs § 14.
 Forslagets § 93: Svarer til nugældende boligreguleringslovs § 15.
 Forslagets § 94: Er identisk med nugældende boligreguleringslovs § 16.
 Forslagets § 95: Er identisk med nugældende boligreguleringslovs § 17.
 Forslagets § 96: Denne § indeholder bestemmelserne om kapitlets gyldighed  

 i forhold til indgåede lejeaftaler.
Til §§ 97-102 Kapitel 13 om huslejeregulering for enkeltværelser svarer til kapitel V i  

 nugældende boligreguleringslov: §§ 30-34.
Til §§ 103-106 Kapitel 14 om udlejerens adgang til det lejede svarer til kapitel IX i  

 nugældende lejelov: Nugældende lejelov §§ 54-57.
Til §§ 107-121 Kapitel 15 om forbedringer m.v. svarer til kapitel X i nugældende lejelov,  

 suppleret med de relevante bestemmelser fra boligreguleringslovens kapitel  

 IV: Nugældende lejelov §§ 58-63 og nugældende boligreguleringslov §§ 23-27.
Med de foreslåede ændringer i dette kapitel vil der blive gennemført en  

 kraftig forenkling af systemet med forbedringsforhøjelser, idet alle  

 hidtidige varslings- og beregningsregler samles i eet system.  

 Forbedringsudgiftens forrentning fastlægges til ydelsen på et sædvanligt  

 20-årigt realkreditlån.
Forbedringsforhøjelsen bortfalder efter 20 år.
Samtidig gøres systemet fra byfornyelsesloven med lejerveto til et  

 generelt system, der gælder alle typer af forbedringsarbejder, der ikke er  

 pålagt ved lov.
Det sker i en form, der styrker beboerindflydelsen på egne  

 bovilkår.
Forslagets § 107: Med bestemmelserne i denne paragraf gøres vetoretten fra  

 byfornyelsesregelsættet generel.
Paragraffen er udformet, så  

 beboerindflydelsen er styrket i forhold til de tilsvarende bestemmelser i  

 nugældende byfornyelseslov.
 Forslagets § 108: Svarer til nugældende lejelovs § 58.
 Forslagets § 109: Svarer til nugældende lejelovs § 59. (Stk. 2-5 udgår).
 Forslagets § 110: Svarer til nugældende boligreguleringslovs § 23.
 Forslagets § 111: Svarer til nugældende boligreguleringslovs § 24 a.
 Forslagets § 112: Svarer til nugældende boligreguleringslovs § 25.
 Forslagets § 113: Svarer til nugældende boligreguleringslovs § 26.
 Forslagets § 114: Svarer til nugældende boligreguleringslovs § 27.
 Forslagets § 115: Svarer til nugældende boligreguleringslovs § 27 a.
 Forslagets § 116: Svarer til nugældende lejelovs § 60. (§ 61 udgår).
 Forslagets § 117: Er identisk med nugældende lejelovs § 62.
Forslagets § 118: Er (når bortses fra begrænsede ændringer i stk. 9)  

 identisk med nugældende lejelovs § 62 a. (§ 62 b udgår) Forslagets § 119: Svarer til nugældende boligreguleringslovs § 27 b.
 Forslagets § 120: Er identisk med nugældende lejelovs § 63.
 Forslagets § 121: Svarer til nugældende boligreguleringslovs § 29 a.
Til §§ 122-136 Kapitel 16 om Grundejernes Investeringsfond svarer til kapitel VIII i  

 nugældende boligreguleringslov og kapitel X A i nugældende lejelov:  

 Nugældende lejelov §§ 63 a-63 h & nugældende boligreguleringslov §§  

 54-63.
 Forslagets §§ 122 til 131: Er identiske med nuværende boligreguleringslovs  

 §§ 54 til 60.
 (BRL § 61 bortfalder med forslaget).
 Forslagets §§ 132 til 134: Er identiske med nuværende boligreguleringslovs  

 §§ 61 a til 63.
 Forslagets § 135 svarer til bestemmelsen i nugældende boligreguleringslovs  

 § 22 f.
 Forslagets § 136: Denne § indeholder bestemmelserne om kapitlets gyldighed  

 i forhold til indgåede lejeaftaler.
Til §§ 137-142 Kapitel 17 om beboerrepræsentation svarer til kapitel XI i nugældende  

 lejelov: Nugældende lejelov §§ 64-68.
Med forslaget får beboerrepræsentationen væsentligt styrkede beføjelser.  

 Der indføres således på alle punkter, hvor det er lejerne, der betaler  

 udgifterne via huslejen, en generel ligestilling mellem udlejers og  

 beboerrepræsentationens beslutningsret.
Ved uenighed afgøres spørgsmålet af  

 huslejenævnet.
Til §§ 143-155 Kapitel 18 om brugsrettens overgang til andre (fremleje, bytte m.v.)  

 svarer til kapitel XII i nugældende lejelov: Nugældende lejelov §§ 69-79.
Til §§ 156-160 Kapitel 19 om lejerens tilsidesættelse af god skik og orden svarer til  

 kapitel XII a i nugældende lejelov: Nugældende lejelov §§ 79 a-79 o.
Med forslagets bestemmelser i dette kapitel erstattes forsøgsordningen af  

 en permanent ordning, hvor det er huslejenævnene, der får beføjelser svarende  

 til »boligklagenævnene«.
Ved formuleringen af forslaget er der  

 taget udgangspunkt i de tilsvarende bestemmelser i lov om leje af almene  

 boliger, men nævnene er ikke tillagt kompetence til at ophæve lejemål.
Denne  

 begrænsning i forhold til de almene boligers beboerklagenævn er valgt af  

 hensyn til retssikkerheden.
Til §§ 161-178 Kapitel 20 om opsigelse svarer til kapitel XIII i nugældende lejelov:  

 Nugældende lejelov §§ 80-92.
Til §§ 179-182 Kapitel 21 om udlejerens ret til at hæve lejeaftalen svarer til kapitel  

 XIV i nugældende lejelov: Nugældende lejelov §§ 93-96.
Til §§ 183-186 Kapitel 22 om lejeres fraflytning svarer til kapitel XV i nugældende  

 lejelov: Nugældende lejelov §§ 97-99 a.
Til §§ 187-192 Kapitel 23 om tilbudspligt svarer til kapitel XVI i nugældende lejelov:  

 Nugældende lejelov §§ 100-105.
 Det er forslagets formål at øge antallet af tilfælde, hvor tilbudspligten  

 resulterer i lejernes overtagelse af den hidtidige udlejningsejendom.
 Forslaget udvider tilbudspligten til at være generel for alle  

 (ikke-almennyttige) boliglejemål.
De helt små ejendomme forudsættes overtaget som ejerboliger i stedet for  

 andelsboliger.
Formålet her er altså ikke at øge antallet af andelsboliger,  

 men at sikre boligen en højere grad af ukrænkelighed: Hvis den hidtidige  

 lejer både har vilje og evne til at købe på de aftalte betingelser, skal han  

 have en ufravigelig ret til det.
Udlejer/sælger holdes skadesløs.
Til §§ 193-201 Kapitel 24 om benyttelse af boliger svarer til kapitel VII i nugældende  

 boligreguleringslov.
Til §§ 202-203 Kapitel 24 om udlejers pligt til at føre ventelister og kommunernes adgang  

 til at kræve visse boliger stillet til rådighed svarer til kapitel VIII A i  

 nugældende boligreguleringslov.
Med forslaget udvides den begrænsede adgang, der med nugældende  

 boligreguleringslov består for kommunerne til at disponere over lejemål i  

 visse private udlejningsejendomme til boligsociale formål.
Udvidelsen består  

 dels i, at adgangen udvides til at omfatte alle ejendomme med mere end 6  

 lejemål, og dels i, at der for disse ejendomme indføres pligt til at føre  

 ventelister, der er omfattet af en vis offentlighed.
 Forslagets § 202: Svarer til nugældende boligreguleringslovs § 63 a.
 Forslagets § 203 præciserer, at bestemmelserne er præceptive.
Til §§ 204-220 Kapitel 26 om Huslejenævn og Boligret svarer til kapitel VI i nugældende  

 boligreguleringslov og kapitel XVIII i nugældende lejelov: Nugældende lejelov  

 §§ 107-113 og nugældende boligreguleringslov §§ 35-44.
 Forslagets §§ 204-213: Er identiske med nugældende boligreguleringslovs §§  

 35-44.
 Forslagets §§ 214 til 220: Er identiske med nugældende lejelovs §§  

 107-113.
Til §§ 221-222 Kapitel 27 om frakendelse af retten til at administrere  

 udlejningsejendomme svarer til kapitel XVIII A i nugældende lejelov:  

 Nugældende lejelov §§ 113 a-113 b.
 Forslaget indebærer en effektivisering af den nuværende LL kap XVIII A  

 »Frakendelse af retten til at administrere udlejningsejendomme«.
 Forslaget indeholder tre elementer:
 - For det første udvides bestemmelserne fra kun at omfatte ejers  

 egenadministration til også at omfatte fremmed administration af  

 udlejningsejendomme.
- For det andet slettes kravene om »gentagne« eller »to  

 gange« med hensyn til de i bestemmelserne anførte eksempler på  

 lovovertrædelser/strafidømmelser.
Det findes fuldt ud tilstrækkeligt at  

 fastholde lovbestemmelsen om, at der skal være tale om »grov  

 tilsidesættelse«, før retten kan gå ind og overveje fradømmelse af  

 administrationsret.
 - For det tredje indføres en adgang for domstolene til også at kunne  

 fradømme administrationsret, når det kan konstateres godtgjort, at  

 administrator har udvist vedvarende chikanerende adfærd over for beboere.
En sådan effektivisering findes nødvendig, idet der gennem mange år er  

 konstateret alvorlige problemer med at få efterlevet lejelovgivningen i  

 praksis.
En væsentlig del af disse problemer kan henføres til en række  

 ejendomsadministratorer, der kan betegnes som u-efterrettelige og/eller  

 ukvalificerede til det administrationsarbejde, de har påtaget sig.
 Forslagets § 221: Svarer til nugældende lejelovs § 113 a.
 Forslagets § 222: Svarer til nugældende lejelovs § 113 b.
Til §§ 223-224 Kapitel 28 om andre bestemmelser svarer til §§ 115 a og 116 (kapitel XIX)  

 i nugældende lejelov og til §§ 66 a og 67 (kapitel IX) i nugældende  

 boligreguleringslov.
Til §§ 225-230 Kapitel 29 om lovens ikrafttræden m.v. svarer generelt til kapitel XIX i  

 nugældende lejelov og kapitel IX i nugældende boligreguleringslov.:  

 Nugældende lejelov §§ 114-120 & nugældende boligreguleringslov §§ 64-69.
 Det forudsættes, at alle relevante overgangsregler, fra diverse  

 ikrafttrædelseslove opretholdes for de tilsvarende bestemmelser i nærværende  

 lov.
 De steder, hvor en hidtil lovligt oppebåren husleje måtte overstige lejen  

 efter det hermed stillede forslag, forudsættes den hidtidige husleje at  

 fortsætte uændret, indtil der efter de nye regler kan ske lejeforhøjelse.
Skriftlig fremsættelse Pernille Frahm (SF):
 Som ordfører for forslagsstillerne tillader jeg mig herved at fremsætte:
 Forslag til lov om leje.
(Lovforslag nr.
L 119).
 Jeg henviser i øvrigt til de bemærkninger, der ledsager lovforslaget, og  

 anbefaler det til Tingets velvillige behandling.
