Fremsat den 7. november 2002 af  

 skatteministeren (Svend Erik Hovmand) Forslag til Lov om ændring af visse afgiftslove (Nedsættelse af afgiften af cigaretter, spiritus og  

 mineralvand) § 1 I lov om tobaksafgifter, jf. lovbekendtgørelse nr. 635 af 21.  

 august 1998, som ændret ved bl.a. § 50 i lov nr. 1029 af 22.  

 november 2000 og senest ved § 2 i lov nr. 1296 af 20. december 2000,  

 foretages følgende ændring:
1. I § 1, stk. 1, ændres »60,68 øre  

 pr. stk.« til: »48,92 øre pr. stk.« § 2 I lov om afgift af spiritus m.m., jf. lovbekendtgørelse nr. 564 af  

 3. august 1998, som ændret ved bl.a. § 11 i lov nr. 165 af 15.  

 marts 2000 og senest ved § 45 i lov nr. 1029 af 22. november 2000,  

 foretages følgende ændring:
 1. I § 2 ændres »275 kr. pr. liter« til: »150 kr.  

 pr. liter«.
§ 3 I lov om afgift af mineralvand m.v., jf. lovbekendtgørelse nr. 562  

 af 3. august 1998, som senest ændret ved § 1 i lov nr. 1296 af 20.  

 december 2000, foretages følgende ændringer:
 1. I § 2, stk. 1, ændres to steder »1 kr. 65  

 øre« til: »1 kr. 15 øre«.
§ 4 Stk. 1. Loven træder i kraft den 1. marts 2003, jf. dog  

 stk. 2.
 Stk. 2. § 1 finder anvendelse på varer, der ved  

 døgnets begyndelse den 1. oktober 2003 findes i ustemplet stand hos  

 virksomheder, der fremstiller eller indfører cigaretter, samt på  

 varer som fra nævnte dag fremstilles, angives til fortoldning eller  

 modtages fra udlandet. §§ 2 og 3 finder anvendelse på varer, som  

 fra den 1. oktober 2003 udleveres fra registrerede virksomheder, angives til  

 fortoldning eller modtages fra udlandet.
§ 5 Stk. 1. Virksomheder, der den 1. oktober 2003 har et lager af  

 cigaretter, spiritus og mineralvand, der er afgiftsberigtiget med en  

 højere afgift end afgiften efter denne lov, kan få godtgjort  

 afgiftsdifferencen.
Stk. 2. Godtgørelse ydes kun for varer, der er bestemt  

 til afsætning, og kun såfremt den samlede godtgørelse af  

 afgift af varer omfattet af §§ 1- 3 overstiger 2.000 kr.
Der ydes kun  

 godtgørelse for ikke-anbrudte flasker og pakninger.
Stk. 3. Det er en betingelse for at opnå  

 afgiftsgodtgørelse, at virksomheden overholder regnskabsbestemmelserne  

 i den pågældende afgiftslov, jf. §§ 18   20 i lov om  

 tobaksafgifter, §§ 20 og 20 a i lov om afgift af spiritus m.m. og  

 § 12 i lov om afgift af mineralvand m.v.
Virksomheden skal udarbejde en  

 opgørelse af lagerbeholdningen pr. 1. oktober 2003 for de varegrupper,  

 der ønskes godtgørelse for.
Lageropgørelsen skal  

 være specificeret for den enkelte varegruppe og vareart.
Desuden skal  

 virksomheden udarbejde en specificeret opgørelse over den  

 godtgørelse for hver enkelt varegruppe og vareart, som ønskes  

 godtgjort.
Opgørelsen skal endvidere for de varer, der ønskes  

 godtgørelse for, indeholde leverandørens navn, adresse og CVR-  

 eller SE-nummer.
De statslige told- og skattemyndigheder kan gøre  

 godtgørelsen betinget af, at virksomheden fremlægger  

 dokumentation for, at afgiften er betalt af virksomheden.  

 Lageropgørelsen skal være de statslige told- og  

 skattemyndigheder i hænde senest den 3. oktober 2003, medens den  

 specificerede opgørelse skal være de statslige told- og  

 skattemyndigheder i hænde senest den 15. oktober 2003.
Stk. 4. Ved ansøgning om afgiftsgodtgørelse  

 finder kontrolbestemmelserne i §§ 21 og 22 i lov om tobaksafgifter, § 27 i  

 lov om afgift af spiritus m.m. henholdsvis §§ 18 og 19 i lov om afgift af  

 mineralvand m.v. for så vidt angår de respektive afgiftspligtige  

 varer.
Skatteministeren kan fastsætte nærmere regler for  

 afgiftsgodtgørelse og yderligere krav til dokumentation og  

 kontrol.
Stk. 5. Skatteministeren kan fastsætte regler om  

 anvendelse af stempelmærker eller lign. på cigaretpakninger, hvor  

 der er ydet godtgørelse.
Skatteministeren kan endvidere  

 fastsætte regler for, at der kan anvendes stempelmærker med to  

 detailpriser, svarende til at afgiften før og efter nedsættelsen  

 den 1. oktober 2003 er indregnet i detailprisen.
 Stk. 6. Den, der forsætligt eller groft uagtsomt afgiver  

 urigtige eller vildledende oplysninger eller fortier oplysninger til brug ved  

 beregning af afgiftsgodtgørelse efter denne paragraf, straffes med  

 bøde.
 Stk. 7. Den, der begår den i stk. 6 nævnte  

 overtrædelse med forsæt til at unddrage statskassen afgift,  

 straffes med bøde eller fængsel i indtil 2 år.
 Stk. 8. Der kan pålægges selskaber m.v. (juridiske  

 personer) strafansvar efter reglerne i straffelovens kapitel 5.
 Stk. 9. Reglerne i §§ 18 og 19 i lov om opkrævning  

 af skatter og afgifter m.v. finder tilsvarende anvendelse på sager om  

 overtrædelse af denne lov.
Bemærkninger til lovforslaget Almindelige bemærkninger 1. Finanslovsaftalen Dette forslag er en del af finanslovsaftalen for 2003  

 mellem regeringen (Venstre og Det Konservative Folkeparti) og Dansk  

 Folkeparti vedrørende grænsehandel.
 Det forslås fra 1. oktober 2003:
Afgiften på cigaretter nedsættes  

 svarende til et prisfald på 4 kr. pr. pakke med 20 stk.
Det sker  

 ved at nedsætte afgiftssatsen med 11,76 øre/stk. fra 60,68  

 øre/stk. til 48,92 øre/stk., mens værdiafgiften  

 på 21,22 pct. af detailværdien fastholdes.
Afgiften på spiritus nedsættes svarende  

 til et prisfald på 43,75 kr. pr. flaske med 0,7 l og 40 pct. vol.  

 alkohol.
Det sker ved at nedsætte afgiftssatsen med 125 kr./l 100 pct.  

 vol. alkohol fra 275 kr. pr. l 100 pct. vol. alkohol til 150 kr./l 100 pct.  

 vol. alkohol.
Afgiften på mineralvand nedsættes  

 svarende til et prisfald på 62,5 øre/l.
Det sker ved at  

 nedsætte afgiftssatsen med 50 øre/l fra 165 øre/l til 115  

 øre/l.
 Lovforslaget vil forebygge, at grænsehandlen stiger,  

 når 24-timers reglen afskaffes 1. januar 2004.
Der vil senere blive fremsat forslag om ændring af  

 toldloven, hvor en række kontrolbestemmelser er knyttet til 24-timers  

 reglen.
Ophævelsen af 24-timers reglen senest 1. januar 2004  

 følger af EU-regler.
 Endelig vil regeringen inden længe fremsætte  

 forslag om skærpelse af kontrollen vedrørende ulovlige  

 indførsler af afgiftspligtige varer.
 Afskaffelsen af 24-timers reglen vil give danske rejsende  

 samme fordele som andre EU-borgere har med hensyn til frit at kunne bringe  

 varer til eget brug over EU-grænserne uden at blive udsat for kontrol.  

 De foreslåede afgiftsnedsættelser forebygger, at det vil ske  

 på bekostning af den danske detailhandel, der tværtimod får  

 fordel af forslaget.
Samlet set vil forslagene bidrage til, at en  

 gennemsnitshusstand sparer godt 1.000 kr. om året eller henved 0,4 pct.  

 af forbruget.
For husstande med mindre indkomst er gevinsten over 0,4 pct. af  

 forbruget og omvendt mindre end 0,4 pct. af forbruget for husstande med  

 indkomster over gennemsnittet.
Mens husholdningerne samlet set vinder ca. 2,5 mia. kr.,  

 vil staten få en provenugevinst på henved 0,1 mia. kr. inkl. moms  

 i forhold til at have fastholdt satserne og ladet provenuet erodere af  

 stigende grænsehandel ved afskaffelsen af 24-timers reglen.
Forslaget  

 om at nedsætte afgifterne betyder således en betydelig  

 nettogevinst på ca. 2,5 mia. kr. for samfundet, i forhold til at have  

 fastholdt satserne.
Ses forslaget sammen med ophævelse af 24-timers  

 reglen er nettogevinsten for samfundet på ca. 1.250 mill. kr.  

 årligt i forbrugerpriser.
 Det skal bemærkes, at staten ved fastholdte satser  

 ville have tabt ca. 1,4 mia. kr. ekskl. moms, som følge af stigende  

 grænsehandel ved ophævelsen af 24-timers reglen.
 Ses nedsættelsen af satserne sammen med  

 ophævelsen af 24-timers reglen, betyder forslaget:
 At de danske forbrugere sparer ca. 2,5 mia. kr. ved  

 uændret køb.
 Får samme muligheder som andre EU- borgere for  

 frit at kunne passere grænserne.
 At grænsehandlen netto falder med ca. 200 mill.  

 kr.
 At salget til udlændinge stiger med ca. 400 mill.  

 kr.
Samlet vil der således blive solgt større  

 mængder for ca. 3,1 mia. kr. i Danmark, heraf for ca. 1.750 mill. kr.  

 spiritus, cigaretter og mineralvand og ca. 1.350 mill. kr. andre varer.
Det  

 giver isoleret set en samlet beskæftigelsesfremgang i de private  

 erhverv på henved 3.000 personer.
Staten taber 1,4 mia. kr. ved ophør af 24-timers  

 reglen.
Staten vinder imidlertid 65 mill. kr. ved nedsættelse af  

 satserne ved dette forslag.
Netto taber staten 1.335 mill. kr., når  

 nedsættelse af satserne og ophør af 24-timers reglen ses  

 samlet.
 At samfundet vinder netto ca. 2,5 mia. kr. ved  

 satsnedsættelserne, mens tabet ved ophævelse af 24-timers reglen  

 er ca. 1.250 mill. kr.
2. Afskaffelse af 24-timers reglen Da Danmark for 30 år siden blev medlem af EF, fik  

 Danmark en midlertidig overgangsordning, hvorefter der kunne medbringes  

 færre varer til Danmark uden afgift, end de almindelige EF-regler  

 tillod.
De nye regler var dog mindre restriktive end de gamle.
Baggrunden for  

 overgangsordningen var, at Danmark selv efter en vis nedsættelse af  

 afgifterne op til EF-medlemskabet havde meget højere afgifter end de  

 andre EF-lande.
Hvis rejsegodsreglerne med det samme skulle have været  

 harmoniseret, ville grænsehandlen have eksploderet, medmindre Danmark  

 havde foretaget meget betydelige afgiftsnedsættelser.
Det ville have  

 indebåret en betydelig ændring af de offentlige finanser, jf. at  

 indtægterne fra punktafgifter på nydelsesmidler bidrog med ca. 3  

 pct. point til skattetrykket mod ca. 1 pct. i dag, og der også var  

 høje afgifter på en række andre varer, der kunne  

 forårsage grænsehandel.
Inden udløbet af den midlertidige overgangsordning  

 fik Danmark gentagne gange en midlertidig forlængelse.
Ved hver  

 forlængelse skete der dog en lempelse af reglerne, og selv om der  

 gennem 1970erne og 1980erne blev udvist en vis tilbageholdenhed i  

 afgiftspolitikken i form af, at satserne ikke helt blev forhøjet i  

 takt med inflationen, var perioden præget af en næsten ubrudt  

 stigning i grænsehandlen.
Den 1. januar 1993 trådte det indre marked i kraft.  

 En del af det indre marked bestod i, at borgerne frit kunne rejse over de  

 interne EU-grænser uden at skulle betale afgifter, eller at  

 færdslen skulle generes af toldkontrol.
Alle rejsegodsrestriktionerne  

 ved rejser mellem EU-landene skulle ophæves.
Fra slutningen af  

 1980erne blev der derfor afskaffet en række danske afgifter  

 på f.eks. parfume, sukker, forbrugerelektronik og husholdningsmaskiner  

 mv. og en del andre afgifter blev sat ned herunder på benzin.  

 Afgifterne på øl og vin blev også sat ned, idet satserne  

 blev næsten halverede.
Afgiftsnedsættelserne fra slutningen af  

 1980erne vendte grænsehandlen fra 1989, hvor grænsehandlen  

 toppede, og nedsættelserne for øl og vin var i første  

 omgang tilstrækkelige til, at Danmark kunne afvikle den systematiske  

 grænsekontrol og de særlige rejsegodsrestriktioner ved EU-rejser  

 for disse varer, uden at grænsehandlen steg.
Rejsegodsrestriktionerne for spiritus og tobak skulle  

 også afvikles, og som konsekvens heraf skulle satserne være sat  

 ned, men et flertal i Folketinget ønskede, at den daværende  

 regering skulle forsøge at opnå en yderligere midlertidig  

 forlængelse for tobak og spiritus, på trods af at Danmark herved  

 ville indtage en særstilling i det indre marked.
Det lykkedes den  

 daværende borgerlige regering efter forhandlinger i EU, at opnå  

 en sådan midlertidig forlængelse for tobak og spiritus.
I slutningen af 1990erne tiltrådte den  

 daværende socialdemokratisk ledede regering med tilslutning fra  

 Folketinget et EU-direktiv, der fastslog, at alle resterende afvigelser fra  

 EUs rejsegodsregler uigenkaldeligt skulle ophøre inden udgangen  

 af 2003. Herved opnåedes endnu en vis forlængelse af ordningen,  

 men dette kunne kun opnås under forudsætning af, at der blev sat  

 en helt fast frist for, hvornår rejsegodsreglerne endeligt skulle  

 være helt afviklede.
Foruden Danmark udløber særlige  

 restriktive rejsegodsbestemmelser helt for Sverige og Finland.
Den 1. januar 2004 er det således endeligt slut med  

 særlige danske toldregler ved privates indførsler af varer fra  

 andre EU-lande.
De danske særregler har gennem tiden ændret navn  

 fra 3-døgns reglen, 2-døgns reglen, 36-timers reglen og  

 går nu under populærbetegnelsen 24-timers reglen.
Ophævelsen af 24-timers reglen vil ikke  

 berøre erhvervsmæssige indførsler herunder varer, der  

 indføres af private til andet end eget brug.
Her vil der fortsat  

 skulle betales danske afgifter.
3. Den nuværende særregel (24-timers reglen) I dag omfatter 24-timers reglen alene spiritus og tobak.  

 Grænsehandlen i EU med de andre varer f.eks. øl, vin og  

 mineralvand blev givet fri i 1993. Når 24-timers reglen afskaffes,  

 gives grænsehandlen fri for rejsende fra EU, og der kan  

 grænsehandles mere ved rejser fra ikke-EU.
Reglerne er forskellige ved  

 korte og lange rejser.
 Korte rejser:
Har den rejsende været væk under 24 timer,  

 må der slet ikke indføres spiritus og højst 100  

 cigaretter.
I stedet for cigaretter må der ved EU-rejser højst  

 indføres 400 g røgtobak eller 150 cigarillos eller 75 cigarer,  

 og ved indrejse fra ikke-EU-lande i stedet for 100 cigaretter højst  

 250 g røgtobak eller 100 cigarillos eller 50 cigarer.
 Lange rejser:
 Har den rejsende været væk mere end 24 timer,  

 må der indføres 1,5 l spiritus fra EU-lande og 1 l fra  

 ikke-EU-lande og 300 cigaretter eller 400 g røgtobak eller 150  

 cigarillos eller 75 cigarer fra EU-lande og højst 200 cigaretter eller  

 250 g røgtobak eller 100 cigarillos eller 50 cigarer fra  

 ikke-EU-lande.
 Når 24-timers reglen er afskaffet i 2004, må  

 der grænsehandles frit med spiritus og tobak i EU.
 Ved indrejse fra lande uden for EU må der uanset  

 rejsens længde højst indføres 1 l spiritus og 200  

 cigaretter eller 250 g røgtobak eller 100 cigarillos eller 50 cigarer.  

 Den samme regel gælder i de andre EU-lande.
 Indførslen uden dansk afgift må dog kun ske,  

 hvis varerne er til eget brug.
Normalt vil under 800 cigaretter og 10 l spiritus blive  

 anset for til eget brug.
Der må dog gerne indføres mere, hvis  

 den rejsende kan sandsynliggøre, at varerne er til eget brug.
Hvis  

 myndighederne er i tvivl, kan der ikke forlanges afgift, medmindre  

 myndighederne kan bevise, at varerne ikke er til eget brug.
 De finske og svenske særregler er lidt anderledes og  

 omfatter flere varer, men skal også efter en aftrapning den 1. januar  

 2003 afskaffes senest den 1. januar 2004.
4. Virkningerne af at fjerne 24-timers reglen Når 24-timers reglen afskaffes, vil  

 grænsehandlen med spiritus og cigaretter stige ved uændrede  

 afgiftssatser.
 Grænsehandlen med spiritus, der efter  

 Skatteministeriets vurdering udgør ca. 6,7 mill. l, vil stige med ca.  

 6,3 mill. l til 13 mill. l med mindre afgiftsforskellene reduceres.
 6,3 mill. l koster i udenlandske priser ca. 825 mill. kr.,  

 men ca. 1.450 mill. kr. i danske priser.
 I øjeblikket er ca. 35 pct. af den spiritus,  

 danskerne drikker, købt i udlandet.
 Når 24-timers reglen er afskaffet i 2004, vil ca. 62  

 pct. af danskernes (større) forbrug blive købt i udlandet ved  

 uændrede afgifter.
 Grænsehandlen med cigaretter vil stige med ca. 635  

 mill. stk. fra ca. 720 mill. stk. (i 2003) til ca. 1.335 mill.  

 stk.
 635 mill. stk. koster i tyske priser (2003) ca. 800  

 mill. kr. og i danske priser ca.1.050 mill. kr.
 I øjeblikket (2003) er ca. 9 pct. af de  

 fabriksfremstillede cigaretter, danskerne ryger, købt i udlandet.
 Når 24-timers reglen er afskaffet i 2004, vil 17  

 pct. af danskernes forbrug være købt i udlandet, med mindre  

 afgiftsforskellen nedsættes.
Samlet vil grænsehandlen således stige med ca.  

 1,625 mia. kr. i udenlandske priser ved uændrede danske afgifter.
Det  

 er lidt mere end den samlede nuværende grænsehandel med øl  

 og vin.
 Det understreges, at de ovenfor nævnte virkninger af  

 at ophæve 24-timers reglen er under forudsætning af, at de  

 nuværende danske satser og de satser, der gælder eller er  

 vedtaget at skulle være gældende i udlandet fra 2003 og frem.
5. Grænsehandel Regeringen vil ikke acceptere sådanne stigninger i  

 grænsehandlen.
Regeringen vil standse væksten i  

 grænsehandlen og ser gerne, at grænsehandlen falder.
 Regeringens mål vil blive opnået gennem  

 skattestoppet og egentlige satsnedsættelser, hvor det er  

 nødvendigt for at forebygge vækst i grænsehandelen,  

 når 24-timers reglen ophæves.
Med skattestoppet vil incitamenterne til  

 grænsehandel gradvist blive reduceret.
Det skyldes dels, at de danske  

 afgifter gradvist vil blive reduceret realt, når satserne fastholdes,  

 og det almindelige prisniveau stiger, dels at afgiftssatserne i udlandet fra  

 tid til anden stiger.
 Pr. 1. november 2002 steg den tyske afgift på  

 dieselolie således med ca. 13 øre/l, og den stiger yderligere  

 sammen med benzin med ca. 27 øre/l inkl. moms den 1. januar 2003.  

 Samtidig stiger den tyske afgift på cigaretter og røgtobak  

 svarende til en prisstigning på ca. 1,75 kr./pakke med 20 stk. fra  

 ca. 23,50 kr. til ca. 25,25 kr. og den tyske afgift på røgtobak  

 til cigaretrulning stiger med godt 70 øre/20 g pakke til godt 13,25  

 kr.
Efter koalitionsaftalen mellem Socialdemokratiet og De  

 Grønne i Tyskland er der ikke lagt op til flere afgiftsstigninger.
Den  

 tyske afgift på spiritus har ikke været reguleret i mange  

 år, og der er ikke ønsker om en forhøjelse i Tyskland.  

 Der er heller ikke tyske ønsker om at indføre en afgift  

 på mineralvand, men som nævnt forhøjes den tyske afgift  

 på tobak med visse mellemrum.
Der er dog ikke planer om yderligere  

 forhøjelser udover forhøjelsen, der træder i kraft i  

 begyndelsen af 2003.
I Sverige vil afgiften på benzin og dieselolie stige  

 pr. 1. januar 2003 svarende til prisstigninger på 5-10 øre/l, og  

 Sverige indfører en minimumsafgift for cigaretter, der vil få  

 priserne på billige mærker til at stige.
Den svenske regering har  

 ikke truffet beslutning om, hvorvidt afgifterne på alkohol skal  

 ændres i takt med afviklingen af de svenske rejsegodsbestemmelser, men  

 der er næppe udsigt til, at Sverige sætter satserne op.
Under normale omstændigheder kan det forventes, at  

 allerede skattestoppet ville være tilstrækkeligt til at  

 forhindre, at incitamentet til grænsehandel stiger.
Skattestoppet vil  

 tværtimod give incitamenter til en vigende grænsehandel.
 Ophævelsen af 24-timers reglen vil imidlertid  

 medføre en meget kraftig vækst i grænsehandlen, med mindre  

 der sker en indskrænkning af satsforskellene.
 Da der ikke er udsigt til, at afgiftssatserne for de  

 berørte varer stiger tilstrækkeligt i udlandet, må  

 afgiftsforskellene reduceres gennem nedsættelser af de danske  

 afgifter.
 På grænsehandelsområdet er skattestoppet  

 derfor, jf. regeringsgrundlaget, suppleret med egentlige  

 satsnedsættelser fra 2003, der skal forebygge, at grænsehandlen  

 stiger ved ophævelsen af 24-timers reglen for spiritus og tobak den 1.  

 januar 2004.
 Regeringen foreslår derfor, at afgiftssatserne  

 på spiritus og cigaretter nedsættes i 2003 for at komme  

 stigningerne ved ophævelsen af 24-timers reglen i forkøbet.
6. Afgiftssatserne Afgifterne på spiritus og cigaretter har ikke  

 været forhøjet i de sidste godt 15 år.
Spiritusafgiften  

 har således ikke været sat op siden april 1986, men blev  

 tværtimod nedsat med i gennemsnit ca. 6 kr. pr. flaske i 1996.  

 Ligeledes er cigaretafgiftssatserne uændrede i forhold til 1986.
 Hvis afgiftssatsen fra 1986 var blevet reguleret i takt  

 med inflationen, ville spiritus i dag koste ca. 55 kr. mere pr. flaske.  

 Tilsvarende ville prisen på en pakke cigaretter have været ca. 10  

 kr. højere.
 De danske afgifter på spiritus og cigaretter var  

 tidligere blandt de absolut højeste, men i dag er afgifterne i  

 Finland, Sverige, Norge, UK og Irland større eller på niveau med  

 den danske afgift.
 På trods af den reale afgiftsnedsættelse og  

 afskaffelsen af det toldfrie salg har mange danskere dog fortsat mulighed for  

 at opnå betydelige besparelser ved køb i de sydligere lande i EU  

 og i mange ikke-EU-lande.
Cigaretafgiften Cigaretter er pålagt en afgift på 60,68  

 øre/stk. samt 21,22 pct. af detailprisen inklusive moms og  

 afhænger således af prisen.
For cigaretter til 33,50 kr. pr.  

 pakke, der er prisen for det mest solgte mærke, udgør afgiften  

 96,20 øre pr. stk.
For billigere mærker til f.eks. 28 kr.  

 for 20 stk. udgør afgiften 90,40 øre/stk., mens afgiften  

 for dyrere mærker, der f.eks. koster 36 kr./20 stk. udgør  

 afgiften 98,90 øre/stk.
Afgiften pr. stk. foreslås reduceret med 11,76  

 øre fra 60,68 øre til 48,92 øre.  

 Værdiafgiftssatsen foreslås ikke ændret.
Når afgiften  

 pr. stk. reduceres med 11,76 øre, vil værdiafgiften  

 også falde ved samme pris uden afgift, således at den samlede  

 punktafgift falder med 16 øre/stk. uanset prisen.
Det skyldes, at  

 der også beregnes værdiafgift af stykafgiften, momsen og selve  

 værdiafgiften.
Med moms falder prisen på cigaretter med 20  

 øre/stk. eller 4 kr. pr. pakke.
For en pakke med 20 stk., hvor  

 prisen før var 33,50 kr., falder prisen således til 29,50 kr.,  

 mens prisen for et billigt mærke f.eks. falder fra 28 kr. til 24  

 kr.
 En person, der ryger 20 cigaretter om dagen, sparer i alt  

 ca. 1.450 kr. om året, ved køb i Danmark.
 For det mest solgte mærke falder afgiften med henved  

 17 pct.
Priselementerne for cigaretter før og efter  

 nedsættelsen Før Før Efter Efter Øre/stk.
 Kr./20 stk.
 Øre/stk.
 Kr./20 stk.
Detailpris 167,50 33,50 147,50 29,50 Moms heraf 33,50 6,70 29,50 5,90 Pris uden moms 134,00 26,80 118,00 23,60 Værdiafgift 21,22 pct. af detailværdi 35,54 7,11 31,30 6,26 Specifikafgift 60,68 12,14 48,92 8,78 Punktafgift i alt 96,22 19,24 80,22 16,04 Pris uden afgift 37,78 7,56 37,78 7,56 Prisen på cigaretter falder  

 således for de mest solgte mærker med ca. 13,5 pct.
 Selv om afgiften reduceres med 13,5 pct. vil cigaretter  

 fortsat være belagt med en meget høj afgift, idet moms og  

 afgifter vil udgøre ca. 74 pct. af den nye lavere detailpris.  

 Punktafgiften vil udgøre ca. 54,3 pct. af detailprisen.
Efter EUs regler for minimumsafgifter skal  

 punktafgiften mindst udgøre 57 pct. af detailprisen med afgift og moms  

 for det mest solgte mærke.
Ved en ændring af  

 minimumsafgiftsreglerne i 2002 er det dog nu muligt at opfylde  

 minimumsafgiftsbestemmelsen, hvis den samlede punktafgift er over ca. 71  

 øre/stk., dog over ca. 75 øre/stk. fra den 1. januar  

 2006.
 Den nye danske afgift vil således være klart  

 over EUs minimumsafgift.
Spiritusafgiften Afgiften på spiritus afhænger af styrken.  

 Afgiftssatsen er på 275 kr./l ren alkohol.
For en liter spiritus med 40  

 pct. er afgiften 110 kr. ekskl. moms, mens afgiften for f.eks.
Rød  

 Aalborg, der indeholder 45 pct. alkohol, er på 123,75 kr./l ekskl.  

 moms.
For spiritus med 37,5 pct. alkohol er afgiften på 103,13 kr./l.  

 ekskl. moms.
 Afgiften forslås nedsat med 125 kr./l ren alkohol  

 fra 275 kr./l til 150 kr./l ren alkohol.
 Afgiften reduceres således med ca. 45 pct.
EUs minimumsafgift er på ca. 75 kr. pr. l.
Den  

 nye afgiftssats er således klart over EUs minimumsafgift.
 Den procentvise afgiftsnedsættelse for spiritus er  

 således stort set den samme som nedsættelsen af afgifterne  

 på vin og øl i begyndelsen af 1990erne forud for  

 ophævelsen af 24-timers reglen for disse varer.
For en liter spiritus med 40 pct. alkohol falder afgiften  

 med 50 kr. ekskl. moms, altså i alt 62,50 kr. inkl. moms.
Hvis spiritus  

 indeholder 45 pct., er afgiftsfaldet 56,25 kr./l ekskl. moms og 70,31 kr./l  

 inkl. moms.
For en flaske med 0,7 liter falder prisen således med 43,75  

 kr., mens prisfaldet for Rød Aalborg med 45 pct. bliver på ca.  

 49,25 kr. for en flaske med 0,7 l.
 En person, der drikker 1 genstand (4 cl) spiritus dagligt,  

 sparer i alt ca. 900 kr.
 Priselementerne for en flaske med 0,7 l med 40 pct.  

 alkohol, der i dag koster 125 kr., er som følger før og efter  

 afgiftsnedsættelsen:
Priselementer for spiritus før og efter  

 afgiftsnedsættelsen Før Efter Kr.
Detailpris 125,00 81,25 Moms 25,00 16,25 Pris uden moms 100,00 65,00 Spiritusafgift 77,00 42,00 Emballageafgift 1,60 1,60 Pris uden afgift 21,40 21,40 Prisen falder således med næsten  

 1/3 for billigere mærker.
For dyrere mærker er prisfaldet  

 mindre.
Selv om afgiften reduceres til næsten det halve, vil  

 spiritus fortsat være belagt med en forholdsvis høj afgift.
For  

 en flaske, der før kostede 125 kr. og efter koster 81,25 kr., vil moms  

 og afgifter udgøre næsten 74 pct. af den nye pris efter  

 nedsættelsen.
7. Priser for cigaretter her og i udlandet Prisen for det mest gængse mærke Prince er i  

 dag 33,50 kr. for 20 stk.
Prisen vil efter afgiftsfaldet udgøre  

 29,50 kr.
 I følgende tabel er vist prisen for Prince i  

 oktober 2002 i EU-landene samt Norge, samt prisen i Danmark og Tyskland om et  

 år   efter at afgiftsforhøjelsen i Tyskland og  

 afgiftsnedsættelsen i Danmark er trådt i kraft.
Prisen for Prince-cigaretter i EU-landene og Norge Kr./20 stk.
Detailpris Prince oktober  

 2002 Besparelse ved køb oktober 2002 i  

 forhold til nuværende dansk pris Besparelse ved køb efter 1. oktober  

 2003 Norge 56,99 -23,49 -27,49 UK 51,35 -17,85 -21,85 Danmark 2002 33,50 - - Sverige 30,66 2,84 -1,16 Finland 29,73 3,77 -0,23 Danmark oktober 2003 29,50 - - Irland* 26,24 7,26 3,26 Frankrig 26,01 7,49 3,49 Tyskland 2003 25,23 - 4,27 Østrig 24,53 8,97 4,97 Belgien 23,78 9,72 5,72 Holland 23,78 9,72 5,72 Tyskland 2002 23,48 10,02 - Italien 22,30 11,20 7,20 Luxembourg 20,07 13,43 9,43 Spanien 18,58 14,92 10,92 Grækenland 18,58 14,92 10,92 Portugal 15,98 17,52 13,52 *	Begyndelsen af 2002.
Af tabellen ses, at prisen for cigaretter er  

 ca. 20 kr. pr. pakke højere i UK og Norge end i Danmark.
Rejsende fra  

 Norge og UK køber cigaretter i Danmark og vil efter  

 afgiftsnedsættelsen have et endnu stærkere incitament til at  

 købe her.
I Finland og Sverige er prisen i dag ca. 3-4 kr. lavere  

 pr. pakke end i Danmark, uden at det har givet anledning til nogen  

 større grænsehandel.
Ved afgiftsnedsættelsen og  

 indførelsen af den svenske minimumsafgift elimineres risikoen for, at  

 Sverige vil udvikle sig til at blive et grænsehandelsland for danskere,  

 hvilket der ellers var risiko for vedrørende discountcigaretter.
Tyskland er det land, hvor danskerne allerede med  

 24-timers reglen grænsehandler flest cigaretter.
I Tyskland er afgiften  

 imidlertid gennem især de seneste år steget, og der er vedtaget  

 en afgiftsforhøjelse fra begyndelsen af 2003. Kombinationen af den  

 tyske afgiftsforhøjelse i 2003 og den danske nedsættelse samme  

 år vil reducere besparelsen ved at købe i Tyskland fra ca. 10  

 kr. pr. pakke til ca. 4,25 kr. pr. pakke.
Irland, Frankrig, Østrig, Belgien, Holland, Italien  

 og Luxembourg er ikke i videre udstrækning grænsehandelslande,  

 blandt andet fordi de ikke er de mest søgte udflugts- og  

 turistmål.
Her kan der i dag spares 7,50   13,50 kr., men efter  

 nedsættelsen af afgiften 3,50   9,50 kr.
I Grækenland, Portugal  

 og Spanien kan der spares ca. 15   17,50 kr. nu, men 11   13,50 kr. efter  

 nedsættelsen af den danske afgift.
I mange tredjelande og ved afgiftsfrie indkøb er  

 prisen på cigaretter også meget lav, men EUs fælles  

 rejsegodsbestemmelser er her gældende.
Ophævelsen af 24-timers  

 reglen vil medføre, at korttidsrejsende fremover må have 200  

 stk. cigaretter med mod nu 100 stk.
 De meget lave priser i Sydeuropa skyldes en kombination  

 af, at priserne uden afgift er væsentlig lavere end i Danmark, samt at  

 en stor del af afgiften er værdiafhængig.
 Ved afgiftsfaldet sker der en væsentlig  

 begrænsning af afgiftsforskellen i forhold til Tyskland, men der vil  

 fortsat være store muligheder for at spare afgift ved køb i  

 Sydeuropa.
 Prisforskellen i forhold til Tyskland efter den danske  

 afgiftsnedsættelse vil næppe være tilstrækkelig til  

 at sætte en større grænsehandelsbølge i gang, hvis  

 der ikke i forvejen var etableret grænsehandelsvaner, men fordi de  

 tyske forretninger i forvejen markedsfører danske mærker og  

 danskerne forventer at der kan spares, vil afgiftsnedsættelsen alene  

 stabilisere grænsehandlen.
8. Priser i Danmark og udlandet for spiritus I gennemsnit koster 1 flaske spiritus (0,7 l , 40 pct.  

 vol. alkohol) 161 kr. i Danmark.
 Langt den overvejende del af spiritus koster noget mindre  

 f.eks. 125   150 kr./flaske, men der sælges også en vis  

 mængde meget dyre mærker.
 Ved køb i Tyskland kan man spare omkring 70 kr. pr.  

 flaske ved den nuværende afgift, men ved køb i Sydeuropa og i  

 toldfri forretninger spares ofte ca. 85 kr. pr. flaske.
 Prisforskellen er sjældent større, end  

 afgiftsforskellene kan forklare.
 Den afgiftsbetingede prisforskel er lidt forskellige alt  

 efter prisen uden afgift og styrken.
 I følgende tabel er vist eksempler på danske  

 priser før og efter afgiftsnedsættelsen og besparelsen ved  

 køb i Tyskland.
Danske og tyske priser på spiritus 40 % 40 % 40 % 45 % 37,5 % Kr./flaske Dansk pris nu 125,00 160,00 300,00 140,00 100,00 Prisfald 43,75 43,75 43,75 49,22 41,02 Pris efter nedsættelse af afgift 81,25 116,25 256,25 90,78 58,98 Tysk pris ved dansk avance 57,84 90,41 220,33 64,59 37,63 Besparelse nu 67,16 69,59 79,67 75,41 62,37 Besparelse efter 23,41 25,84 35,92 26,19 21,35 Pct.
 Reduktion i besparelsen i pct.
65 63 55 65 66 Besparelse i pct. efter nedsættelsen 29 22 14 29 36 Efter afgiftsnedsættelsen vil der  

 således kunne spares ca. 25 kr. pr. flaske ved køb i Tyskland.  

 Hvis der ikke havde været grænsehandel med spiritus før,  

 ville denne prisforskel næppe i sig selv være tilstrækkelig  

 til at sætte gang i en større grænsehandel, men fordi der  

 er etableret en række forretninger syd for grænsen, hvor  

 danskerne ved, at der kan gøres billige indkøb af spiritus, vil  

 der fortsat være grænsehandel efter ophævelsen af 24-timers  

 reglen.
Ved køb i Belgien, Holland og Frankrig vil der alene kunne  

 spares 10-20 kr. efter nedsættelsen, mens der ved køb i  

 Luxembourg, Østrig, Grækenland, Spanien, Italien og Portugal vil  

 kunne spares 30-40 kr. pr. flaske.
I øjeblikket er afgifterne henved 40 kr.  

 højere i Sverige end i Danmark.
Efter nedsættelsen vil  

 afgiftsforskellen svare til en prisforskel på godt 80 kr. pr. flaske.  

 Den finske pris er lidt lavere end den svenske.
 Ved forslaget bringes den danske pris på spiritus  

 ned under den britiske og irske, således at briter og irer fremover vil  

 spare henholdsvis ca. 20 kr. pr. flaske og ca. 15 kr. pr. flaske.
I Norge er prisen efter den norske  

 afgiftsnedsættelse i 2002 ca. 95 kr. pr. flaske højere end i  

 Danmark.
Efter vedtagelsen af afgiftsnedsættelsen vil nordmændene  

 kunne spare henved 140 kr. pr. flaske ved køb i Danmark.
9. Cigaretafgiften og grænsehandel Tobak er en væsentlig grænsehandelsvare.
For  

 2001 skønner Skatteministeriet, at den samlede grænsehandel  

 udgjorde 850 mill. cigaretter svarende til ca. 11 pct. af danskernes samlede  

 forbrug af fabriksfremstillede cigaretter.
Heraf kom de ca. 450 mill.  

 stk. fra Tyskland og ca. 400 mill. stk. fra Sydeuropa og fra ikke  

 EU-lande herunder afgiftsfri handel.
Cigaretter var, opgjort i værdi,  

 den vare, der blev grænsehandlet mest.
Udover cigaretter  

 grænsehandles der røgtobak.
Her udgjorde grænsehandlen ca.  

 16 pct. af danskernes forbrug, og indførslen havde en værdi  

 på godt 200 mill. kr.
Mens grænsehandlen med spiritus har været  

 stigende, har grænsehandlen med cigaretter været vigende i de  

 senere år.
Ophør af det afgiftsfrie salg gav en mærkbar  

 stigning i de danske afgiftsindtægter og afgiftsstigningerne i Tyskland  

 reducerer grænsehandlen i Tyskland.
Fra 2000 til 2001 steg den tyske afgift svarende til  

 henved 50 øre/pakke.
Fra 2001 til 2002 steg den tyske afgift godt 2  

 kr. pr. pakke.
Fra 2002 til 2003 stiger den tyske afgift yderligere ca. 1,75  

 kr. pr. pakke.
Fra 2000 til 2003 stiger den tyske afgift således ca.  

 4,25 kr. pr. pakke.
Prisforskellen mellem Danmark og Tyskland er dog ikke  

 reduceret i helt samme takt, fordi priserne uden afgift er steget hurtigere i  

 Danmark end i Tyskland.
 I følgende tabel er vist den nuværende  

 sammensætning af cigaretmarkedet, situationen efter ophævelse af  

 24-timers reglen ved uændrede satser og efter ophævelsen af  

 24-timers reglen ved lavere satser.
Cigaretter er meget nem at grænsehandle.
Det  

 årlige forbrug for en person, der ryger 20 stk. dagligt, vejer ca. 11  

 kg.
Uden dansk afgiftsnedsættelse vil der kunne spares ca. 3.000 kr.  

 ved at købe disse 11 kg i Tyskland.
Cigaretmarkedet   før og efter ophævelsen af 24-timers  

 reglen Nuværende forhold Forhold efter ophævelse af 24-timers  

 regelen Forhold efter ophævelse af 24-timers  

 reglen og dansk lavere afgift Ændring i forhold til i  

 dag Ændring som følge af lavere  

 satser efter afskaffelse af 24-timers reglen Mill. stk.
Salg af cigaretter med afgift i DK 7.130 (8.575) 6.495 (7.940) 7.793 (8.670) 663 (95) 1.298 (730) - heraf til udlændinge 40 (40) 40 (40) 53 (53) 13 (13) 13 (13) - heraf til danskere 7.090 (8.535) 6.455 (7.900) 7.740 (8.617) 640 (82) 1.285 (717) Dansk grænsehandel 720 (1.105) 1.355 (1.740) 763 (1.148) 43 (43) -592 (-592) Samlet dansk forbrug 7.810 (9.640) 7.810 (9.640) 8.503 (9.765) 693 (125) 693 (125) *	tal i parentes: sum af fabriksfremstillede og  

 hjemmerullede cigaretter.
I 2003 forventes, der solgt 7.130 mill.  

 fabriksfremstillede cigaretter og yderligere ca. 1.445 mill. g  

 røgtobak til hjemmerulning.
Det er lidt mere end i dag, idet den tyske  

 afgiftsforhøjelse den 1. januar 2003 mindsker grænsehandlen.
Af  

 det hjemlige salg sælges ca. 40 mill. cigaretter til udlændinge,  

 således at danskernes i Danmark køber ca. 7.090 mill. cigaretter  

 samt ca. 1.445 mill. g røgtobak til hjemmerulning.
 Danskernes grænsehandel i udlandet er på 720  

 mill. stk. fabriksfremstillede cigaretter i 2003. Hertil kommer ca. 385  

 mill. g røgtobak.
Danskernes samlede forbrug er således på 7.810  

 mill. fabriksfremstillede cigaretter plus ca. 1.830 mill. hjemmerullede  

 cigaretter.
Det giver et samlet cigaretforbrug på 9.640 mill.  

 stk.
Det danske cigaretforbrug har været konstant eller vigende i  

 de seneste 15 år.
Da salget af cigarvarer imidlertid falder, er det  

 samlede tobaksforbrug klart vigende.
Ved ophævelsen af 24-timers reglen stiger danskernes  

 grænsehandel med cigaretter med ca. 635 mill.  

 stk. fabriksfremstillede cigaretter til godt 1,35 mia. stk., mens der  

 netto ikke sker ændringer i grænsehandlen med rulletobak.
Nogle  

 danskere vil grænsehandle mere rulletobak, mens andre vil købe  

 cigaretter i stedet for rulletobak.
Når afgifterne efter ophør af 24-timers  

 reglen herefter reduceres, neutraliseres stort set effekten af  

 ophævelsen, således at grænsehandlen netto alene stiger med  

 ca. 43 mill. stk.
Givet at 24-timers reglen er afskaffet, vil  

 nedsættelse af afgiftssatserne medføre et fald i  

 grænsehandlen med cigaretter med 592 mill. stk. eller ca. 44  

 pct.
Dette fald skal ses i lyset af, at besparelsen ved at  

 købe cigaretter i Tyskland falder med ca. 48 pct., mens besparelsen  

 ved at købe i f.eks.
Spanien alene falder med ca. 27 pct.
Forbruget stiger med ca. 125 mill. stk., mens  

 udlændinge køber ca. 13 mill. flere cigaretter.
Endelig falder  

 hjemmerulningerne med ca. 568 mill. stk. i forhold til i dag.
 Samlet set stiger salget af fabriksfremstillede cigaretter  

 med ca. 663 mill. stk., mens salget af røgtobak til hjemmerulning  

 falder med 568 mill. g.
I øjeblikket er der et incitament til at  

 grænsehandle cigaretter i Sverige.
Især er discountmærkerne  

 billigere i Sverige end i Danmark.
Det danske afgiftsfald vil forebygge, at  

 grænsehandlen i Sverige kommer i gang.
10. Spiritusafgiften og grænsehandel Spiritus er den afgiftsbelagte vare, der er hårdest  

 ramt af grænsehandel.
Omkring 35 pct. af den spiritus danskerne  

 drikker, er købt i udlandet selv med de nuværende  

 restriktioner.
Det er der flere årsager til.
For det første  

 er prisbesparelsen pr. vægtenhed og i procent af varens pris blandt de  

 højeste.
I Tyskland sparer man som nævnt ca. 70 kr. ved  

 køb af en flaske spiritus med 0,7 l.
Man skal købe næsten  

 5 gange så meget vin og over 30 gange så mange liter øl  

 for at få samme besparelse.
 Herudover er spiritus en vare, hvor de fleste har et  

 indtryk af prisniveauet i Danmark og derfor kan beregne besparelsen ved  

 køb i udlandet.
 Selv om danskerne har et stort alkoholforbrug pr.  

 indbygger er en forholdsvis lille del i form af spiritus.
I gennemsnit køber hver voksen dansker ca. 6  

 flasker spiritus om året her eller i udlandet.
Det svarer til 1  

 genstand hver tredje eller fjerde dag i gennemsnit.
Da hver voksen dansker i  

 gennemsnit er henved 4 gange årligt i udlandet kan det årlige  

 forbrug for en gennemsnitsdansker dækkes ved køb af 1-2 flasker  

 pr. tur herunder ved rejser med fly.
 Der er dog stor spredning i såvel spiritusforbruget  

 som rejsefrekvensen, men selv ved den nuværende 24-timers regel kan  

 mange danskere hente hele deres forbrug i udlandet.
Grænsehandlen, herunder afgiftsfri handel med  

 spiritus, steg gennem 1990erne.
Der er flere danskere, der tager til  

 udlandet, herunder på længere rejser, og rejsegodsrestriktionerne  

 for lange rejser blev lempet i midten af 1990erne.
Grænsehandlen  

 med spiritus faldt dog ved ophør af det afgiftsfrie salg fra 1. juli  

 1999, men steg snart herefter igen til det tidligere niveau, da  

 Schengen-samarbejdet trådte i kraft i foråret 2001. Selv om  

 Schengen-samarbejdet ikke ændrede på reglerne eller på  

 toldernes muligheder for at kontrollere.
 24-timers reglen har dog fortsat afgørende  

 begrænsende virkning på grænsehandlen.
 I rapport om grænsehandel 2001 har Skatteministeriet  

 vurderet grænsehandlen til at udgøre 6,7 mill. l i 2001.
 Der er ikke meget, der tyder på, at  

 grænsehandlen skulle være faldet fra 2001 til 2002.
 Den nuværende sammensætning af  

 spiritusmarkedet, sammensætningen efter ophør af 24-timers  

 reglen, men ved uændrede satser og sammensætningen af markedet  

 efter ophør af 24-timers reglen og lavere satser er vist i  

 følgende tabel.
Spiritusmarkedet   før og efter ophævelsen af 24-timers  

 reglen Nuværende forhold Forhold efter ophævelse af 24- timers reglen Forhold efter ophævelse af 24- timers reglen og dansk lavere afgift Ændring i forhold til i  

 dag Ændring som følge af lavere  

 satser efter afskaffelse af 24- timers reglen Mill. l Salg af spiritus med afgift i DK 15,1 10,9 22,3 +7,2 +11,4 - heraf til udlændinge 2,8 2,8 5,1 +2,3 +2,3 - heraf til danskere 12,3 8,1 17,2 +4,9 +9,1 Dansk grænsehandel 6,7 13,0 5,1 -1,6 -7,9 Samlet dansk forbrug 19,0 21,1 22,3 +3,3 +1,2 Der sælges i øjeblikket godt 15  

 mill. l. spiritus i drikkestyrke i Danmark, heraf 2,8 mill. l til  

 udlændinge og 12,3 mill. l til danskere.
Danskerne køber dog  

 yderligere 6,7 mill. l i grænsehandel, således at danskernes  

 samlede forbrug er på ca. 19 mill. l.
Omkring 34 pct. af danskernes samlede forbrug er  

 således købt i udlandet og 66 pct. i Danmark.
Da en del af  

 danskernes forbrug i Danmark er købt via restaurationer og anvendes i  

 erhverv, er andelen af den spiritus, husholdningerne køber i udlandet  

 noget over de 34 pct., jf. f.eks.
GfK-undersøgelserne, der viser, at  

 omkring halvdelen af danskernes spiritusforbrug er købt i  

 udlandet.
Når 24-timers reglen ophæves, skønnes  

 grænsehandlen at stige med 6,3 mill. l.
Af de 6,3 mill. l vil  

 forbrugsvæksten skyldes 2,1 mill. l, mens de resterende 4,2 mill. l vil  

 gå ud over salget fra dansk detailhandel.
Det vil især være  

 grænsehandlen i Tyskland, der vil stige ved ophør af 24-timers  

 reglen, selv om grænsehandlen i Sydeuropa udgør knap halvdelen  

 af grænsehandlen i dag.
Ved rejse til Sydeuropa er den rejsende oftest  

 længere tid væk end 24 timer og der må indføres  

 spiritus, men der må ikke indføres spiritus i dag på de  

 korte ture til Tyskland.
Ophævelsen af 24-timers reglen vil i sig selv  

 betyde en vækst i danskernes forbrug.
Forbruget vil stige, fordi flere  

 danskere vil kunne forsyne sig udelukkende med spiritus til billige priser  

 fra udlandet.
Efter at 24-timers reglen er ophævet, vil  

 nedsættelse af satserne medføre, at salget i Danmark fordobles.  

 Salget til svenskere og nordmænd mv. stiger med ca. 2,3 mill. l, alene  

 som følge af nedsættelsen af den danske afgift.
De 2,3 mill. l  

 er under forudsætning af uændret svensk og norsk afgift og ved  

 den nuværende svenske 24-timers regel.
Tager man også hensyn til,  

 at den svenske særregel ophæves, vil salgsfremgangen til  

 svenskerne blive større, men modsat kan det ikke udelukkes, at  

 afgifterne i Norge eller Sverige bliver reduceret.
Nedsættelsen af afgiften efter ophør af  

 24-timers reglen vil reducere grænsehandlen med 7,9 mill. l eller med  

 ca. 60 pct., således at der netto i forhold til i dag sker et fald  

 på 1,6 mill. l.
Faldet i grænsehandlen på ca. 60 pct. skal  

 ses i lyset af, at besparelsen ved at købe i Tyskland falder med ca.  

 63 pct., mens faldet i besparelsen ved køb i Sydeuropa er på  

 godt 50 pct.
Ophævelsen af 24-timers reglen får i sig selv  

 danskernes forbrug til at stige, fordi der bliver friere adgang til lavere  

 priser.
Derfor er virkningen på forbruget af afgiftsfaldet  

 begrænset til ca. 1,2 mill. l.
 Samlet set stiger salget af spiritus i forhold til i dag  

 med næsten 50 pct. eller ca. 7,2 mill. l.
11. Grænsehandel og ulovlig indførsel af mineralvand Grænsehandlen med mineralvand har været  

 stigende gennem de seneste år og udgør nu efter introduktionen  

 af dåser i Danmark ca. 40 mill. l. Årsagen til den stigende  

 grænsehandel er bl.a. en høj afgiftssats på mineralvand,  

 der bidrager til meget høje priser på mineralvand i Danmark i  

 forhold til vores nabolande Tyskland og Sverige.
Dertil kommer, at det indtil  

 23. januar 2002 var forbudt at sælge øl og sodavand på  

 dåse i Danmark.
Indenfor de senere år har den ulovlige handel med  

 mineralvand været stigende.
PriceWaterhouseCoopers har i en  

 undersøgelse for Coca Cola skønnet, at den ulovlige  

 indførsel udgør ca. 20 mill. l i 2002, og at den ulovlige  

 indførsel er i vækst fra ca. 15 mill. l i 2001.
Den 1. januar 2001 blev afgiften på sodavand  

 hævet med 65 øre til 1,65 kr. pr. l mineralvand.
Effekten af  

 afgiftsforhøjelsen blev en øget grænsehandel og en  

 stigende ulovlig indførsel, samt et fald i forbruget.
Før  

 afgiftsforhøjelsen købte danskerne ca. 500 mill. l mineralvand  

 i Danmark og ca. 30 mill. l i Tyskland.
Efter afgiftsforhøjelse  

 købte danskerne ca. 470 mill. l i Danmark.
Salgsnedgangen på ca.  

 30 mill. l skyldtes en kombination af lavere dansk forbrug, større  

 dansk grænsehandel i Tyskland og en vækst i de ulovlige  

 indførsler til Danmark.
 Den foreslåede afgiftsnedsættelse ventes at  

 reducere grænsehandlen med ca. 6 mill. l, at få forbruget til at  

 stige med ca. 10 mill. l, og reducere de ulovlige indførsler med ca.  

 15 pct. eller ca. 3 mill. l.
Der fremsættes snart et lovforslag vedr.  

 skærpede regnskabsbestemmelser og øgede sanktioner overfor  

 virksomheder, som ikke kan dokumentere, at der er betalt korrekt afgift og  

 moms af bl.a. sodavand, øl, chokolade og emballage.
Kontrolforslaget  

 vil yderligere reducere den ulovlige indførsel med måske henved  

 5 mill. l om året.
 Prisændringer som følge af afgiftsnedsættelsen:
 Prisen på 1½ l sodavand vil blive reduceret med  

 93,75 øre som følge af afgiftsnedsættelsen, jf. tabellen  

 herunder.
Priselementer for 1½ l mærkevaresodavand Før  

 afgiftsnedsættelse Efter  

 afgiftsnedsættelse Detailpris 16,95 16,01 Moms 3,39 3,20 Mineralvandsafgift 2,48 1,73 Emballageafgift 0,12 0,12 Pris ekskl. moms og afgifter 10,96 10,96 Afgiftsnedsættelsen på  

 mærkevaresodavand vil betyde et prisfald på ca. 5 pct. forudsat,  

 at afgiftsnedsættelsen kommer forbrugeren til gode.
Prisfaldet på  

 discountsodavand vil derimod være ca. 10 pct., jf. tabellen  

 herunder.
Priselementer for 1½ l discountsodavand Før  

 afgiftsnedsættelse Efter  

 afgiftsnedsættelse Detailpris 8,95 8,01 Moms 1,79 1,60 Mineralvandsafgift 2,48 1,73 Emballageafgift 0,12 0,12 Pris ekskl. moms og afgifter 4,56 4,56 Nedsættelsen af afgiften med 62,50  

 øre pr. l inkl. moms vil betyde, at en person, som drikker 1½ l  

 sodavand dagligt får en gevinst på ca. 350 kr. årligt.
Er  

 forbruget derimod ½ l dagligt bliver gevinsten ca. 115 kr. årligt.
12. Virkninger på den samlede grænsehandel Som nævnt skønnedes ophævelsen af  

 24-timers reglen at medføre en vækst i grænsehandlen med  

 spiritus med ca. 825 mill. kr., mens væksten i grænsehandlen med  

 cigaretter kunne skønnes til ca. 800 mill. kr.
Det giver en samlet  

 vækst i grænsehandlen på ca. 1.625 mill. kr.
Afgiftsnedsættelserne vil få  

 grænsehandlen med spiritus til at falde med netto 7,9 mill. l svarende  

 til ca. 1.035 mill. kr., mens cigaretgrænsehandlen vil falde med henved  

 600 mill. stk. svarende til ca. 750 mill. kr.
Afgiftsfaldet for mineralvand  

 vil få grænsehandlen til at falde med ca. 35 mill. kr.,  

 således at grænsehandlen samlet set falder med ca. 1.820 mill.  

 kr.
 Netto falder grænsehandlen således med henved  

 200 mill. kr.
Det skal understreges, at vurderingerne af virkningerne af  

 såvel ophævelsen af 24-timers reglen som af  

 afgiftsnedsættelserne er usikre.
Hvis virkningen af ophævelsen af  

 24-timers reglen overvurderes, sker der imidlertid også en  

 overvurdering af virkningen af at sætte afgiften ned og omvendt.
Mens der netto sker et vist fald i grænsehandlen med  

 spiritus og cigaretter, sker der sandsynligvis en vis ændring i  

 sammensætningen i denne grænsehandel.
Der vil være nogle  

 få, der vil foretage meget store indførsler og sandsynligvis  

 også med salg til venner og bekendte mv. for øje, mens der vil  

 være færre, der køber cigaretter og spiritus end i dag.  

 Der vil sandsynligvis også være færre, der tager på  

 grænsehandel.
Således har spiritus siden begyndelsen af 2001 ofte  

 været brugt som lokkevare, og dem, der har begrænset deres  

 køb på grund af 24-timers reglen, men taget hyppigt af sted, vil  

 fremover på færre ture kunne få dækket deres forbrug  

 af spiritus og cigaretter og derfor få færre lejligheder til at  

 købe andre varer.
Salget til udlændinge stiger med ca. 400 mill.  

 kr.
Tilbagebetaling af afgiftsdifference efter 1. oktober 2003 Afgiftsnedsættelserne foreslås at få  

 virkning fra den 1. oktober 2003, dvs. 3 måneder før den  

 såkaldte 24-timers regel afskaffes.
 Selvom der således vil være tid for  

 virksomhederne til at indrette sig på det nye lavere afgiftsniveau, vil  

 der i mange virksomheder den 1. oktober 2003 være varer, der er  

 afgiftsberigtigede med de højere, tidligere gældende  

 afgifter.
I forbindelse med aftalen mellem regeringen og Dansk  

 Folkeparti er det derfor aftalt, at der i en periode kan ske refusion af  

 afgiftsdifferencen.
Det er på grund af en nærliggende risiko for  

 forsøg på afgiftsunddragelser nødvendigt at opstille en  

 række krav, som skal opfyldes for at få denne  

 afgiftsgodtgørelse.
Det skal i den forbindelse særligt  

 nævnes, at det af kontrolmæssige grunde vil være  

 nødvendigt at opgøre beholdningerne så tæt på  

 tidspunktet for afgiftsændringerne som muligt.
 Kravene, der skal opfyldes for at få  

 afgiftsgodtgørelse:
 For at begrænse antallet af tilbagebetalingssager  

 ydes der alene godtgørelse, når det samlede  

 godtgørelsesbeløb overstiger 2.000 kr.
Der skal udfærdiges en lageropgørelse pr.  

 1. oktober 2003 for de varegrupper og varearter, der ønskes  

 afgiftsgodtgørelse for.
Denne opgørelse skal være de  

 statslige told- og skattemyndigheder i hænde senest den 3. oktober  

 2003.
 Der skal indsendes en specificeret opgørelse over  

 den godtgørelse, som ønskes tilbagebetalt, senest således  

 at de statslige told- og skattemyndigheder har opgørelsen i  

 hænde den 15. oktober 2003. Det skal være en specifikation af de  

 varegrupper og varearter, der ønskes godtgørelse for.  

 Leverandøren af de pågældende varer skal tillige angives  

 med navn, adresse og CVR- eller SE-nummer.
Der gennemføres en kort periode på to uger  

 for angivelse af godtgørelseskravet   fra den 1.-15. oktober 2003. Der  

 er herved henset til, at virksomheder   med vedtagelsen af dette lovforslag  

 inden udgangen af 2002   får en periode på ni måneder til  

 at nedbringe virksomhedens lager af afgiftsberigtigede varer, omfattet af  

 afgiftsnedsættelserne.
Såfremt de anførte datoer for  

 indsendelse af opgørelser overskrides, fortabes retten til  

 godtgørelse.
 De statslige told- og skattemyndigheder kan gøre  

 godtgørelsen betinget af, at virksomheden fremlægger  

 dokumentation for, at den afgift, der kræves godtgjort, er betalt af  

 virksomheden.
 Den pågældende afgiftslovs regnskabs-,  

 faktura- og kontrolbestemmelser finder anvendelse, når virksomheder  

 ansøger om afgiftsgodtgørelse.
 Der er fastsat strafbestemmelser for  

 overtrædelse.
 Skatteministeren kan fastsætte nærmere  

 regler for påsætning af stempelmærker og regler for  

 yderligere krav til dokumentation og kontrol i forbindelse med anmodninger om  

 godtgørelse af afgifter.
Særligt for cigaretters vedkommende kan der  

 opstå et problem, da pakningerne efter gældende lovgivning skal  

 være forsynet med et stempelmærke, hvor prisen inklusiv afgiften  

 skal anføres.
Det kan således blive nødvendigt, at  

 virksomhederne skal ommærke cigaretpakningerne.
For at  

 smidiggøre den proces, foreslås det, at skatteministeren  

 bemyndiges til i givet fald at fastsætte særlige regler for  

 anvendelsen af stempelmærker på cigaretter.
Det overvejes bl.a.,  

 om der kan angives 2 detailpriser på mærkerne.
En pris som  

 angiver 2003 detailprisen til og med den 30. september og en detailpris fra  

 1. oktober 2003.
De statslige told- og skattemyndigheder vil udarbejde et  

 nyhedsbrev om den praktiske tilrettelæggelse af procedurerne for  

 tilbagebetaling af afgifterne.
Inden dette nyhedsbrev udsendes, vil  

 tilrettelæggelsen af procedurerne blive drøftet grundigt med de  

 berørte brancheorganisationer.
Provenumæssige konsekvenser Ophævelsen af 24-timers reglen giver et provenutab  

 på 1,4 mia. kr. fra 2004.
 Dette forslag giver isoleret set en provenugevinst  

 på 65 mill. kr. i 2004 og frem, men i 2003 et provenutab på 555  

 mill. kr.
Helårsprovenuvirkningen for 2004 og frem Spiritus Cigaretter Mineralvand I alt Mill. kr.
Virkning af ophævelse af 24-timers regel ved  

 uændrede satser -625 -775 0 -1.400 Nedsættelse af satser :
Bruttovirkning uændrede mængder efter  

 ophør af 24-timers reglen afrundet -550 -1.050 -235 -1.835 Virkning af ændret forbrug 72 100 10 182 Virkning af ændret dansk grænsehandel -  

 punktafgift 474 475 7 956 Moms af ændret dansk grænsehandel 207 149 8 364 Virkning af ændret udenlandsk grænsehandel i  

 Danmark - punktafgift 138 10 0 148 Moms af ændret udenlandsk grænsehandel  

 netto 42 2 0 44 Virkning af andet (flere flasker og mindre  

 hjemmerulning) 19 183 0 202 I alt virkning af ændrede mængder  

 afrundet +950 +925 +25 +1.900 I alt netto ændrede satser +400 -125 -210 65 Ophævelse af 24-timers reglen og ændrede satser  

 afrundet -225 -900 -210 -1.335 Det skønnes, at ophør af  

 24-timers reglen ved uændrede satser vil medføre en vækst  

 i grænsehandelen med spiritus på 6,3 mill. l, men alene et fald i  

 salget i Danmark på 4,2 mill. l.
Ved et fald i salget af spiritus med 4,2 mill. l vil  

 spiritusafgiftsindtægterne ved de nuværende satser falde med ca.  

 460 mill. kr.
Hertil vil komme et fald i indtægterne fra  

 emballageafgiften på ca. 6 mill. l.
Når der købes 6,3 mill. l mere i udlandet vil  

 momsindtægterne falde.
Momsindtægterne vil falde med ca. 165  

 mill. kr. svarende til momsindtægterne af stigningen i  

 grænsehandlen på ca. 825 mill. kr.
 Samlet provenutab er således på omkring 630  

 mill. kr. eller afrundet 625 mill. kr.
Stigningen i grænsehandlen med cigaretter er  

 på ca. 635 mill. stk.
Herved mistes et cigaretafgiftsprovenu  

 på ca. 610 mill. kr.
Hertil kommer et fald i momsindtægterne  

 på 160 mill. kr. som følge af, at der flytter en momspligtig  

 omsætning på ca. 800 mill. kr. til udlandet.
 Samlet er provenutabet på ca. 770 mill. kr. eller  

 afrundet ca. 775 mill. kr. vedrørende cigaretter.
Det samlede provenutab ved ophævelsen af 24-timers  

 reglen er således på ca. 1,4 mia. kr. i priser uden moms.
Dette  

 tab kommer, hvis der ikke ændres i afgiftssatserne.
Der foreslås  

 imidlertid ændrede satser, jf. dette lovforslag.
Virkningerne af dette lovforslag er således:  

 Cigaretter Efter at 24-timers reglen er ophævet, vil salget af  

 fabriksfremstillede cigaretter udgøre ca. 6.495 mill. stk.
Ved  

 uændret salg vil provenutabet ved nedsættelse af punktafgiften  

 med 16 øre/stk. give et provenutab på 1.039 mill. kr.,  

 heraf 6 mill. kr. vedrørende udlændinge.
Nedsættelsen af afgiften skønnes at få  

 det samlede forbrug af cigaretter til at stige med ca. 125 mill.  

 stk.
Ved den nye punktafgift på 80,2 øre/stk. vil  

 dette give en ekstra indtægt på 100 mill. kr.
Forslaget vil medføre en stigning i salget til  

 udlændinge med ca. 13 mill. stk.
Tobaksafgiftsprovenuet vil stige  

 med ca. 10 mill. kr. herved.
Mens salget til udlændinge før var  

 på ca. 67 mill. kr., vil salget efter være på 78 mill. kr.  

 Momsindtægterne af den ekstra omsætning er på ca. 2 mill.  

 kr.
Forslaget vil medføre, at der vender ca. 592 mill.  

 cigaretter hjem til en dansk punktafgift på 80,2  

 øre/stk.
Merindtægten herved er på ca. 475 mill. kr.  

 i tobaksafgiftsprovenu.
 Grænsehandlen falder med 747 mill. kr. svarende til  

 en ekstra momsindtægt på ca. 149 mill. kr.
Endelig stiger salget af fabriksfremstillede cigaretter  

 med ca. 568 mill. stk. på grund af mindre hjemmerulning.
Da  

 afgiftsforskellen mellem hjemmerullede cigaretter og fabriksfremstillede  

 cigaretter er på godt 32 øre/stk., stiger  

 tobaksafgiftsindtægterne herved med ca. 183 mill. kr.
 Samlet set betyder ændret adfærd en gevinst  

 på ca. 919 mill. kr. eller 120 mill. kr. mindre end bruttotabet.
Spiritus Efter at 24-timers reglen er ophævet, er salget af  

 spiritus i Danmark alene på ca. 10,9 mill. l.
 Ved uændret salg falder indtægten med ca. 545  

 mill. kr., heraf ca. 405 mill. kr. vedrørende danskere og ca. 140  

 mill. kr. vedrørende udlændinge, idet satsen reduceres med 50  

 kr./l i drikkestyrke.
Afgiftsfaldet vil imidlertid få forbruget til at  

 stige med ca. 1,2 mill. l.
Den ekstra spiritusafgift herved ved den nye  

 lavere sats er på ca. 72 mill. kr.
Der vil også ske et fald i grænsehandlen  

 på 7,9 mill. l.
Det ekstra spiritusafgiftsprovenu heraf ved den nye  

 sats på 60 kr./l drikkestyrke er på ca. 474 mill. kr.
Hertil kommer ekstra momsindtægter ved, at en  

 omsætning på 1.035 mill. kr. flytter tilbage til Danmark.
Den  

 ekstra momsindtægt er på 20 pct. heraf eller ca. 207 mill.  

 kr.
 Det ekstra salg til udlændinge på 2,3 mill.  

 kr. vil give et ekstra spiritusafgiftsprovenu på ca. 138 mill. kr.
Momsindtægterne ved grænsehandelen på  

 2,8 mill. l var ved de gamle priser på ca. 129 mill. kr.  

 Momsindtægterne ved den nye grænsehandel på 5,1 mill. l ved  

 de nye priser vil være på ca. 171 mill. kr.
Momsindtægterne  

 ved øget salg til udlændinge vil således netto stige med  

 42 mill. kr.
 På grund af stigningen i salget af spiritus vil der  

 komme en afledt virkning på indtægterne fra emballageafgiften  

 på ca. 19 mill. kr. svarende til netto ekstra 12 mill. flasker.
 Samlet set vil provenuvirkningerne af de afledte  

 mængdeændringer således være på omkring 952  

 mill. kr. eller ca. 407 mill. kr. mere end bruttotabet.
Mineralvand Der sælges ved den nuværende afgift ca. 470  

 mill. l mineralvand med afgift i Danmark.
Nedsættes afgiften med 50  

 øre/l, vil afgiftsprovenuet falde med ca. 235 mill. kr. ved  

 uændret adfærd.
Mineralvandssalget vil imidlertid stige på grund af  

 ekstra forbrug på ca. 10 mill. l.
Punktafgiftsprovenuet heraf vil  

 udgøre ca. 12 mill. kr.
Den lavere afgift vil få grænsehandlen til at  

 falde med godt 6 mill. l.
Punktafgiftsindtægten herved er på ca.  

 7 mill. kr., mens de afledte momsindtægter er på ca. 8 mill.  

 kr.
 Der vil yderligere ske et fald i de ulovlige  

 indførsler på henved 3 mill. l.
Hvis der alene ses på mineralvandsindtægterne  

 vil provenugevinsten herved være på ca. 3 mill. kr., men hvis  

 faldet i de ulovlige indførsler også fører til, at en  

 større del af kioskernes indtægter og omsætning angives,  

 vil provenugevinsten herved kunne blive på 13 mill. kr.
Disse  

 indtægter er dog ikke indregnet i provenuoversigten, idet de  

 forudsætter et uændret omfang ved given satser af de ulovlige  

 indførsler.
For finansåret 2003 er provenuvirkningen Spiritus Cigaretter Mineralvand I alt Mill. kr.
Af løbende forbrug -25 -145 -55 -225 Engangseffekter i form af forsinkelse i bogføring,  

 godtgørelse af afgift på lagervarer, ændret  

 lagerstørrelse og andre engangseffekter -140 -180 -10 -330 I alt 2003 -165 -325 -65 -555 Provenuvirkningen er delt op i løbende  

 forbrug og engangseffekter.
 Provenuvirkningen af løbende forbrug er den  

 forholdsmæssige andel af helårseffekter efter  

 mængdeændringer under forudsætning af uændret  

 24-timers regel.
 Engangseffekterne omfatter forsinkelse i  

 mængdeændringerne, herunder udskydelse af indkøb til efter  

 afgiftsnedsættelserne er trådt i kraft, godtgørelse af  

 afgift på lagre, en forventet stigning i lagrene som følge af  

 større salg og endelig en forsinkelse i bogføringen, jf. at  

 afgiftsindtægterne af salget fra en måned bogføres i  

 næste måned.
Miljømæssige konsekvenser Forslaget forventes ikke at have miljømæssige  

 konsekvenser.
Administrative konsekvenser for stat, kommuner og  

 amtskommuner Gennemførelse af lovforslaget vil indebære  

 engangsudgifter på 600.000 kr. til information og 50.000 kr. til  

 tilretning af satser i Erhvervssystemet, i alt 650.000 kr.
Hele  

 beløbet afholdes i 2003. Hertil kommer udgiften til  

 godtgørelsesordningens checkudbetalinger ca. 50.000 kr. og 40.000 kr.,  

 såfremt der bliver tale om tilretning af stempelmærker.
Det  

 samlede udgiftsbeløb forventes herefter at være 740.000 kr.
 ToldSkat har oplyst, at der forventes anvendt 5  

 årsværk på ordningen i 2003.
Økonomiske konsekvenser for erhvervslivet Forslaget vil påvirke detailhandlen og fabrikanterne  

 af spiritus, cigaretter, røgtobak og mineralvand samt erhvervene i  

 almindelighed.
Ophævelse af 24-timers reglen Ophævelsen af 24-timers reglen medfører ved  

 givne danske satser en stigning i grænsehandlen på ca. 1.625  

 mill. kr. i udenlandske priser.
Salget af cigaretter og spiritus vil falde  

 med 2.025 mill. kr. i danske priser, mens salget af andre varer ville  

 være steget med ca. 400 mill. kr.
Grunden til at salget af andre varer  

 stiger i Danmark er, at danskerne ville have brugt besparelserne fra billige  

 indkøb af spiritus og cigaretter til køb af varer i  

 Danmark.
Det mindre salg af spiritus og cigaretter ville have  

 begrænset omsætning uden moms og afgifter alene med ca. 550 mill.  

 kr.
Heraf vil ca. 180 mill. kr. være bruttodetailavance, mens ca. 370  

 mill. kr. vil være værdi af varerne ab producent eller  

 importør.
 Da langt hovedparten af de cigaretter, der ville have  

 været grænsehandlet i udlandet ville have været af dansk  

 oprindelse, og en del af spiritusen er dansk eller ville være  

 importeret, kan det med betydelig usikkerhed skønnes, at virkningen  

 på dansk produktion netto alene ville have været henved 100 mill.  

 kr. især i form af mindre dansk spiritusproduktion, mens også i  

 et vist omfang mindre dansk cigaretproduktion.
Modsat ville værdien uden moms og afgift af de andre  

 varer have været ca. 320 mill. kr. heraf ca. 65 mill. kr. detailavance  

 og ca. 190 mill. kr. dansk produktion og ca. 65 mill. kr. importvarer.
En del  

 af den ekstra omsætning ville ikke nødvendigvis være i  

 form af ekstra salg fra detailhandlen.
Netto ville bruttodetailavancen  

 således falde med ca. 115 mill. kr., mens dansk produktion ville  

 være steget med ca. 100 mill. kr.
Det svarer til et tab af  

 beskæftigelse i handlen med godt 300 fuldtidsstillinger og en gevinst i  

 dansk produktion på ca. 200 fuldtidsstillinger.
Afgiftsnedsættelsen Afgiftsnedsættelserne vil medføre en stigende  

 omsætning i detailhandlen i Danmark.
Det hjemlige salg af mineralvand stiger med ca. 20 mill.  

 l.
For cigaretter stiger salget med 1.300 mill. stk., men det falder med ca.  

 575 mill. kr. røgtobak.
Spiritussalget stiger med ca. 11,4 mill. l.  

 Hertil kommer et ekstra salg af andre varer på ca. 935 mill. kr.
 Den ekstra omsætning vil styrke beskæftigelsen  

 og indtjeningen i de berørte erhverv, bortset fra fabrikanterne af  

 røgtobak og de bus- og færgeselskaber, der vil opleve mindre  

 salg på grund af mindre hjemmerulning og mindre grænsehandel.
Grænsehandlen falder med ca. 1.820 mill. kr. og  

 nedsættelserne vil ved mængderne efter ophævelse af  

 24-timers reglen, men før ændring af mængderne som  

 følge af nedsatte satser, medfører en besparelse for  

 forbrugerne på ca. 2.090 mill. kr.
Alt i alt vil der være 3.910  

 mill. kr. til rådighed for danske forbrugere til køb af  

 øgede mængder i Danmark.
Af de 3.910 mill. kr. vil 2.975 mill. kr. blive brugt til  

 køb af mere mineralvand, spiritus, cigaretter og mindre  

 røgtobak.
Moms og afgifter herved udgør hovedparten   1.940  

 mill. kr., således at omsætningen uden afgifter stiger med ca.  

 1.035 mill. kr.
Heraf vil bruttoavancer i handlen udgøre ca. 345 mill.  

 kr. og større dansk værditilvækst i produktion af disse  

 varer ca. 340 mill. kr., heraf ca. 60 mill. kr. vedrørende  

 mineralvand, ca. 235 mill. kr. vedrørende spiritus ca. 145 mill. kr.  

 vedrørende cigaretter, men ca. 55 mill. kr. mindre vedrørende  

 røgtobak.
 Så vidt det kan vurderes, vil  

 røgtobaksfabrikanterne sammen med visse bus- og færgeselskaber  

 være de eneste erhverv, der vil tabe på den mindre  

 grænsehandel og hjemmerulning.
 Da der var 3.910 mill. kr til forbrug af ekstra  

 mængder i Danmark, og alene 2.975 mill. kr. blev brugt til køb  

 af flere af de varer, hvor afgiften blev sat ned, er der ca. 935 mill. kr.  

 tilbage til køb af andre varer med moms og ca. 750 mill. kr.  

 eksklusive moms.
 Detailavancen herved er ca. 150 mill. kr., mens den ekstra  

 værditilvækst i dansk produktion er på ca. 450 mill. kr.  

 Resten er ekstra import.
Endelig stiger salget af spiritus og cigaretter til  

 udlændinge.
Værditilvæksten i distributionen stiger med ca.  

 60 mill. kr. herved, og med ca. 25 mill. kr. i dansk produktion.
 Samlet set medfører forslaget således en  

 ekstra bruttoavance i handlen med ca. 550 mill. kr., mens  

 værditilvæksten i dansk produktion stiger med godt 800 mill.  

 kr.
Hovedparten af den ekstra værditilvækst i  

 handlen og produktionen vil blive anvendt til beskæftigelse af ekstra  

 arbejdskraft.
I distributionen således godt 1.500 fuldtidsstillinger og  

 i produktionen ca. 1.500 fuldtidsstillinger.
 Ses virkningen af ophævelsen af 24-timers reglen og  

 afgiftsnedsættelserne sammen er virkningen således en fremgang i  

 beskæftigelsen i distributionen på ca. 1.200 fuldtidsstillinger  

 og i dansk produktion på ca. 1.700 stillinger.
 Mens nedsættelsen af afgifterne givet 24-timers  

 reglen er afskaffet giver et beskedent merprovenu på ca. 65 mill. kr.,  

 betyder ophævelsen af 24-timers reglen et provenutab på ca. 1,4  

 mia. kr.
Nettoprovenutabet på 1.335 mill. kr. er i sidste  

 ende finansieret.
Hvis finansieringen er i form af lavere offentligt forbrug,  

 er de anførte beskæftigelsesvirkninger endelige.
 Hvis provenutabet finansieres ved, at andre skatter ikke  

 falder helt så meget som ellers, vil den negative virkning på den  

 private beskæftigelse være ca. 800 fuldtidsstillinger i  

 distributionen og andre ca. 1.600 i dansk produktion.
 Sammenfattende medfører forslaget en fremgang i  

 beskæftigelsen i dansk detailhandel på godt 1.500  

 fuldtidsstilllinger og på godt 1.500 stillinger i dansk produktion.
 Den samlede positive virkning på  

 beskæftigelsen i danske virksomheder vil være på godt 3.000  

 stillinger.
 Ses forslaget sammen med ophævelsen af 24-timers  

 reglen er beskæftigelsesvirkningerne på godt 2.900  

 fuldtidsstillinger, der også vil være den endelige virkning  

 på den private beskæftigelse ved finansiering i form af mindre  

 offentligt forbrug, mens nettobeskæftigelsesvirkningen vil være  

 på ca. 500 ekstra stillinger, hvis provenutabet ved ophævelsen af  

 24-timers reglen finansieres ved, at andre skatter falder mindre end  

 ellers.
Administrative konsekvenser for erhvervslivet Forslagets administrative konsekvenser vil blive vurderet  

 i et af Økonomi- og Erhvervsministeriets virksomhedspaneler.  

 Resultatet herfra fremsendes så snart, det er klart.
Forholdet til EU-retten Skatteministeriet vurderer, at forslaget er i  

 overensstemmelse med Rådets direktiv 92/79/EØF om indbyrdes  

 tilnærmelse af cigaretafgifterne, som senest ændret ved  

 Rådets direktiv 2002/10/EF, samt i overensstemmelse med Rådets  

 direktiv 92/84/EØF om indbyrdes tilnærmelse af  

 punktafgiftssatserne for alkohol og alkoholholdige drikkevarer.
Vurdering af konsekvenser af  

 lovforslag Positive konsekvenser/ mindreudgifter (hvis ja, angiv omfang) Negative konsekvenser/ merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Dette forslag giver isoleret set en provenugevinst på  

 65 mill. kr. i 2004 og frem, men i 2003 et provenutab på 555 mill.  

 kr.
Det skal dog bemærkes, at ophævelsen af 24-timers reglen  

 isoleret set giver et provenutab på ca. 1,4 mia. kr.
Ses forslaget  

 sammen med ophævelsen af 24-timers reglen er der tale om et nettotab  

 for statskassen på 1.335 mill. kr. fra 2004 og frem.
Administrative konsekvenser for stat, kommuner og  

 amtskommuner Gennemførelse af lovforslaget vil indebære  

 engangsudgifter på 600.000 kr. til information og 50.000 kr. til  

 tilretning af satser i Erhvervssystemet, i alt 650.000 kr.
Hele  

 beløbet afholdes i 2003. Hertil kommer udgiften til  

 godtgørelsesordningens checkudbetalinger ca. 50.000 kr. og 40.000 kr.,  

 såfremt der bliver tale om tilretning af stempelmærker.
Det  

 samlede udgiftsbeløb forventes herefter at være 740.000 kr.
 ToldSkat har oplyst, at der forventes anvendt 5 årsværk  

 på ordningen i 2003.
Økonomiske konsekvenser for erhvervslivet Netto stiger detailomsætningen og dansk produktion  

 svarende til ca. 3.000 fuldtidsbeskæftigede.
 Bus- og færgeselskaber, der transporterer danskere  

 på grænsehandel samt fabrikanter af røgtobak til  

 hjemmerulning, taber.
Administrative konsekvenser for erhvervslivet Forslagets administrative konsekvenser vil blive vurderet i  

 et af Økonomi- og Erhvervsministeriets virksomhedspaneler.
Resultatet  

 herfra fremsendes, så snart det er klar.
Administrative konsekvenser for borgerne Ingen Ingen Miljømæssige konsekvenser Ingen Ingen Forholdet til EU-retten Skatteministeriet vurderer, at forslaget er i  

 overensstemmelse med Rådets direktiv 92/79/EØF om indbyrdes  

 tilnærmelse af cigaretafgifterne, som senest ændret ved  

 Rådets direktiv 2002/10/EF, samt i overensstemmelse med Rådets  

 direktiv 92/84/EØF om indbyrdes tilnærmelse af  

 punktafgiftssatserne for alkohol og alkoholholdige drikkevarer.
Bemærkninger til lovforslagets  

 enkelte bestemmelser Til § 1 Den gældende afgift for cigaretter er en kombineret  

 værdi- og stykafgift.
Stykafgiften er på 60,68 øre pr.  

 stk., medens værdiandelen udgør 21,22 pct. af detailprisen inkl.  

 moms.
Det foreslås, at den del af afgiften, der  

 udgøres af stykafgiften, nedsættes med 11,76 øre pr.  

 cigaret fra 60,68 øre pr. stk. til 48,92 øre pr.  

 stk.
Nedsættelsen af stykafgiften medfører et  

 punktafgiftsfald på 16 øre pr. stk., det vil sige 3,20 kr.  

 ekskl. moms for en pakke med 20 stk. cigaretter.
 Det bemærkes, at røgtobak ikke omfattes af  

 afgiftsnedsættelsen.
Til § 2 Spiritus er i Danmark pålagt en punktafgift på  

 275 kr. pr. l 100 pct. vol. alkohol.
 Det foreslås, at afgiften nedsættes med 125  

 kr. pr. l 100 vol. alkohol fra 275 kr. pr. l til 150 kr. pr. l 100 vol.  

 alkohol.
Til § 3 Med lovforslaget foreslås mineralvandsafgiften  

 nedsat fra 1,65 kr. pr. liter til 1,15 kr. pr. liter, dvs. 50 øre pr.  

 liter.
Til §§ 4 og 5 Det foreslås, at loven træder i kraft den 1.  

 marts 2003.
 Det foreslås, at loven får virkning fra den 1.  

 oktober 2003 og finder anvendelse på varer, der fra denne dato  

 udleveres fra registrerede virksomheder, angives til fortoldning eller  

 modtages fra udlandet.
Det foreslås, at virksomheder får adgang til  

 afgiftsgodtgørelse for det lager af varer, der er afgiftsberigtiget  

 med en højere afgift efter de tidligere afgiftssatser, og som  

 virksomheden har liggende ved lovens ikrafttræden.
Af administrative  

 grunde er der dog fastsat en undergrænse på 2.000 kr.,  

 således at når afgiftsforskellen overstiger 2.000 kr., gives der  

 godtgørelse af hele forskellen.
Der gives herved mulighed for, at  

 disse varer kan sælges i lige konkurrence med varer, der fra lovens  

 ikrafttræden udleveres fra virksomheder eller indføres fra  

 udlandet til nedsat afgift.
Vedrørende kravene i forbindelse med  

 afgiftsgodtgørelsen henvises til de almindelige  

 bemærkninger.
Bilag Lovforslaget sammenholdt med gældende lov Gældende formulering Lovforslaget § 1 I lov om tobaksafgifter, jf. lovbekendtgørelse nr. 635 af 21.  

 august 1998, som senest ændret ved bl.a. § 50 i lov nr. 1029 af  

 22. november 2000 og senest ved § 2 i lov nr. 1296 af 20. december 2000,  

 foretages følgende ændring:
 § 1. Der skal betales afgift af cigaretter og røgtobak  

 her i landet efter reglerne i denne lov og efter følgende satser:
1. I § 1, stk.1, ændres »60,68 øre pr.  

 stk.« til: »48,92 øre pr. stk.« A.
For cigaretter: 60,68 øre pr. stk. + 21,22 pct. af  

 detailprisen, jf. § 28.
B.	- - - C.	- - - Stk. 2. - - - § 2 I lov om afgift af spiritus m.m., jf. lovbekendtgørelse nr. 564 af  

 3. august 1998, som ændret ved bl.a. § 11 i lov nr. 165 af 15.  

 marts 2000 og senest ved § 45 i lov nr. 1029 af 22. november 2000,  

 foretages følgende ændring:
 § 2. Afgiften udgør 275 kr. pr. liter 100 pct.  

 ætanolstyrke.
 1. I § 2 ændres »275 kr. pr. liter« til: »150 kr.  

 pr. liter«.
§ 2 a. - - - § 3 I lov om afgift af mineralvand m.v., jf. lovbekendtgørelse nr. 562  

 af 3. august 1998, som senest ændret ved § 1 i lov nr. 1296 af 20.  

 december 2000, foretages følgende ændringer:
§ 2. Af de i § 1, stk. 1, nr. 1-3, nævnte vare  

 udgør afgiften 1 kr. 65 øre pr. l.
Af de i § 1,  

 stk. 1, nr. 4, nævnte varer udgør afgiften 1 kr. 65  

 øre pr. l læskedrik, der kan fremstilles af de  

 pågældende varer, beregnet på grundlag af de oplysninger,  

 der er angivet på pakningen, jf. § 5.
 1. I § 2, stk. 1, ændres to steder »1 kr. 65  

 øre« til: »1 kr. 15 øre«.
