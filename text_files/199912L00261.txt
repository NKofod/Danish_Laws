Fremsat den 30. marts 2000 af trafikministeren (Jacob  

 Buksti) Forslag til Lov om anlæg af  

 Ringbanen mellem Hellerup og Ny Ellebjerg § 1. Trafikministeren bemyndiges til at etablere Ringbanen  

 på strækningen mellem Hellerup Station og Ny Ellebjerg ved  

 ændring af godsbanen mellem Grøndal Station og Vigerslev til  

 S-bane, ved anlæg af to nye S-banespor mellem Vigerslev og Ny Ellebjerg  

 og ved anlæg af nye stationer ved Flintholm, ved KB Hallen, ved  

 Ålholm, ved Harrestrup, ved Vigerslev og ved Ny Ellebjerg.
 § 2. Trafikministeren bemyndiges til at nedlægge  

 følgende jernbanestrækninger:
 1)	Jernbanestrækningen mellem Ringbanen fra syd for  

 Grøndal Station og til Vanløse Station.
 2)	Godsforbindelsessporene fra Ringbanen til strækningen mellem  

 Frederiksberg Station og Vanløse Station, samt mellem Ringbanen og  

 Vestbanen.
 § 3. Trafikministeren bemyndiges til ved ekspropriation at  

 erhverve de arealer og ejendomme m.v., der er nødvendige for  

 gennemførelsen af de i § 1 omhandlede anlæg.
 Stk. 2. Trafikministeren bemyndiges til ved ekspropriation at  

 pålægge ejendomme langs banestrækningen mellem Hellerup og  

 Ny Ellebjerg Station servitut om eldrift med deraf følgende  

 rådighedsindskrænkninger.
 Stk. 3. Ekspropriation sker efter reglerne i lov om  

 fremgangsmåden ved ekspropriation vedrørende fast ejendom.
 § 4. Trafikministeren bemyndiges til i anlægsfasen i de  

 perioder og i det omfang, hvor det er nødvendigt, at indstille  

 togdriften på de af anlægsarbejderne berørte  

 S-banestrækninger.
 § 5. Loven træder i kraft dagen efter  

 bekendtgørelsen i Lovtidende.
Bemærkninger til lovforslaget Almindelige bemærkninger 1. Indledning Ved lovforslaget foreslås det at give  

 trafikministeren bemyndigelse til at etablere en ringbane i København.  

 Ringbanen etableres ved en forlængelse af den nuværende S-bane  

 mellem Hellerup og Grøndal mod syd til Ny Ellebjerg.
Ringbanen vil  

 forbinde alle de øvrige S-togslinjer og gøre det  

 væsentligt nemmere at rejse på tværs i  

 Hovedstadsområdet med kollektiv trafik, ligesom den vil aflaste  

 biltrafikken på Motorringvej II.
Det indgår bl.a. i projektet, at der anlægges  

 en ny station ved Flintholm med omstigningsmulighed mellem  

 Frederikssundsbanen, Metroen og Ringbanen.
Det forventes, at Flintholm  

 Station passagermæssigt vil blive Danmarks tredjestørste.
Ved  

 etableringen af Ringbanen indstilles S-togsforbindelsen fra Grøndal  

 Station til Vanløse Station.
Strækningen fra Ringbanen til  

 Vanløse Station kan derfor nedlægges, og de ledigblevne arealer  

 kan retableres og udlægges til rekreative formål og  

 forpladsarealer for Flintholm Station.
2. Baggrunden for lovforslaget I rapporten »Trafik 2005«, der blev udgivet af  

 Trafikministeriet i 1993, foresloges det, at Dan Links godsbane fra  

 Østerport via Ryparken til Godsbanegården anvendtes til en  

 ringbane, når Øresundsforbindelsen blev taget i brug, og banen  

 ikke længere skulle anvendes til godstransport.
I årene efter  

 1993 blev der foretaget en række undersøgelser og analyser, der  

 belyste de passagermæssige, driftsmæssige og  

 samfundsøkonomiske konsekvenser ved henholdsvis alternative  

 linieføringer og alternative materielsystemer til betjening af  

 Ringbanen.
I september 1998 udgav Trafikministeriet en sammenfattende  

 rapport »Trafikal og økonomisk vurdering af anlæg og drift af  

 Ringbanen«.
Rapporten var udarbejdet i samarbejde med DSB, Banestyrelsen,  

 Ørestadsselskabet, HT, Københavns Kommune, Frederiksberg  

 Kommune og Miljø- og Energiministeriet.
I rapporten konkluderedes, at  

 det vil være mest hensigtsmæssigt at etablere en isoleret  

 S-togsbetjent strækning mellem Hellerup og Sjælør bl.a.  

 fordi denne løsning har betjeningsmæssige fordele i samspil med  

 det øvrige banenet.
Endvidere er denne løsning en  

 forudsætning for fortsat at kunne benytte strækningen til  

 godstransport.
Rapporten anbefalede samtidig, at man som et alternativ til  

 Sjælør Station nærmere undersøgte en placering af  

 den sydlige endestation ved Ny Ellebjerg.
Desuden anbefalede rapporten, at  

 der som led i Ringbanen anlagdes en ny station ved Flintholm med  

 omstigningsmulighed mellem Frederikssundsbanen, Metroen og Ringbanen.
Regeringen indgik den 28. december 1998 en politisk aftale  

 med Socialistisk Folkeparti og Enhedslisten om initiativer til styrkelse af  

 den kollektive trafik.
Aftalen omfattede blandt andet, en beslutning om at  

 gennemføre etableringen af Ringbanen med henblik på  

 idriftsættelse primo 2007. Med trafikaftalen af 26. november 1999  

 mellem regeringen, Socialistisk Folkeparti og Enhedslisten blev det muligt at  

 fremrykke tidspunktet for færdiggørelse af anlægget af  

 Ringbanen til 2005.
Det var som nævnt oprindeligt forudsat, at Ringbanen  

 skulle forløbe fra Hellerup Station i nord til Sjælør  

 Station i syd, idet det anbefaledes at undersøge  

 spørgsmålet om den nøjagtige placering af den sydlige  

 endestation nærmere.
Yderligere undersøgelser har  

 efterfølgende vist, at det blandt andet af trafikale og  

 anlægsøkonomiske grunde er mere hensigtmæssigt at placere  

 den sydlige endestation ved Ny Ellebjerg.
Sjælør Station ville  

 som endestation give en bedre lokal dækning med 3 stationer i  

 området, og der ville umiddelbart være bedre adgangs- og  

 skifteforhold på disse stationer.
En Ny Ellebjerg Station vil  

 imidlertid  have en række funktionelle fordele i forhold til hele  

 togtrafikken i hovedstadsregionen.
Ved denne løsning samles  

 skiftemulighederne mellem Ringbanen, Øresundsbanen og Køge Bugt  

 Banen således på én station, der derved bliver et vigtigt  

 knudepunkt.
Herved undgås det tillige at ekspropriere fire parcelhuse  

 med i alt fem boliger, to større erhvervsejendomme og fem  

 kolonihavehuse, der er beliggende på strækningen mellem Ny  

 Ellebjerg og Sjælør Stationer.
Endelig kan der peges på et væsentligt  

 potentiale for udbygning specielt af Ny Ellebjerg Station f.eks. i  

 forbindelse med en eventuel fremtidig udbygning af fjernbanen syd om Valby og  

 udnyttelse af arealerne umiddelbart nord og syd for stationen.
Foretages  

 denne udbygning, er det muligt at øge funktionaliteten og dermed  

 forbedre forholdene for passagererne væsentligt.
For eksempel er det  

 muligt at forbedre skifteforholdene mellem Ringbanen og Køge Bugt  

 Banen.
Med anlægget af en Ny Ellebjerg Station vil det  

 være åbent for en senere forlængelse af Ringbanen til  

 Amager, eksempelvis til Ørestad Station.
Dog vil der skulle  

 gennemføres større anlægsarbejder på Amager frem  

 til endestationen.
En senere udvidelse af kapaciteten på fjernbanen i  

 området vil også betyde, at der på Ringbanen skal  

 gennemføres større konstruktionsarbejder.
Men det vurderes, at  

 der ved valg af Ny Ellebjerg-løsningen vil være færrest  

 udgifter til anlæg, som eventuelt på et senere tidspunkt skal  

 ændres.
 Ved anlæg af Ny Ellebjerg Station er det planlagt at  

 foretage en samtidig lukning af den nuværende ubemandede Ellebjerg  

 Station, som i dag kun betjenes af S-togslinierne A og A+. Ellebjerg Station  

 er i dag én af de mindste stationer på S-banenettet, hvad  

 angår antallet af daglige passagerer, og afstanden mellem den  

 nuværende Ellebjerg Station og en fremtidig Ny Ellebjerg Station er kun  

 400 m.
 Beslutningen om lukning af Ellebjerg Station vil blive  

 genovervejet i løbet af anlægsperioden, idet der skal være  

 sikkerhed for, at der også fremover vil være en  

 tilstrækkelig trafikbetjening af beboerne i området omkring den  

 nuværende Ellebjerg Station.
Der er ikke i projektet forudsat etableret en station,  

 hvor Ringbanen krydser Gl.
Køge Landevej, den såkaldte  

 Grøntovet Station, fordi afstanden til Ny Ellebjerg Station er kort.  

 Projektet er dog forberedt til eventuel senere etablering af denne station  

 alene for ringbanetog med en placering vest for Gl.
Køge Landevej.
Det  

 vil blive undersøgt, om der kan tilvejebringes den nødvendige  

 finansiering til etablering af denne station.
I forbindelse med valget af Ny Ellebjerg som endestation  

 har der været rejst spørgsmål om betjeningen af  

 Sydhavnsområdet generelt, herunder de nye udviklingsområder ved  

 havnen.
Samtidig med etablering af Ringbanen forventer Banestyrelsen, HT og  

 DSB i samarbejde med Københavns Kommune at skabe et bedre skift mellem  

 bus- og togsystemerne ved Sydhavn Station som led i det såkaldte  

 terminalsamarbejde i hovedstadsområdet.
For Flintholm Station arbejdes der med en stram tidsplan.  

 Det skyldes arbejdets kompleksitet og sammenhængen med metrobyggeriet.  

 Det er aftalt med Frederiksbergbaneselskabet I/S, at selskabet overtager  

 sporarealerne ved Vanløse Station den 30. november 2001, og at  

 metrobroerne på Flintholm Station skal stå klar til  

 sporlægning den 1. februar 2002. Senest medio 2002 vil det være  

 muligt at skifte mellem Ringbanen og Frederikssundsbanen på Flintholm  

 Station.
I perioden mellem d. 30. november 2001 og medio 2002 vil det  

 være nødvendigt at etablere alternativ transport mellem  

 Grøndal og Vanløse Stationer.
Det undersøges, om det er  

 muligt at udskyde Frederiksbergbaneselskabets overtagelse af sporarealerne  

 ved Vanløse Station.
En udskydelse af overtagelsen kan afkorte den  

 periode, hvor det er nødvendigt at  etablere alternativ transport  

 mellem Grøndal og Vanløse Stationer.
Overgangsperiodens  

 nøjagtige afgrænsning fastlægges i en aftale mellem  

 Banestyrelsen, Frederiksbergbaneselskabet I/S, DSB og DSB S-tog A/S.  

 Flintholm Station vil stå færdig med skiftemulighed mellem  

 Ringbanen, Frederikssundbanen og metroen i maj 2003, hvor  

 metrostrækningen mellem Vanløse og Nørreport  

 åbner.
 Banestyrelsen forestår gennemførelsen af  

 Ringbaneprojektet.
3. Anlæggets udformning Ringbanen bliver en forlængelse til Ny Ellebjerg i Valby af den  

 nuværende dobbeltsporede S-bane fra Hellerup til Grøndal.
Banen  

 forløber gennem bymæssig bebyggelse og bliver ca. 11,5 km lang.  

 Banen bliver dimensioneret til en teknisk togfølge på ned til 2½  

 minut og en maksimal hastighed på 80 km/t.
Det vil fortsat være  

 muligt for godstog til og fra Nordsjælland og Københavns Havn at  

 benytte banen, dog ikke i tidsrum med 5 minutters S-togsdrift.
På strækningen mellem Hellerup og  

 Grøndal stationer opgraderes den eksisterende S-bane blandt andet ved  

 en udskiftning af spor og køreledningsanlæg, så de nye 4.  

 generations S-tog kan benytte den.
Desuden fornys de eksisterende  

 sikringsanlæg, og på arealet ved Lersøen nordøst  

 for Bispebjerg Station etableres der opstillingsspor med tilhørende  

 serviceperron for 12 ringbanetogsæt, og der reserveres plads til en  

 eventuel senere etablering af et klargøringscenter på  

 stedet.
På den eksisterende godsbanestrækning fra  

 Grøndal til Vigerslev vil der ligeledes blive foretaget en opgradering  

 af sporene.
Desuden skal strækningen elektrificeres.
Det betyder, at  

 det bliver nødvendigt at sænke sporene, så der under  

 broerne bliver plads til køreledningsanlægget.
 På strækningen fra Vigerslev til Ny Ellebjerg  

 bliver det nødvendigt at anlægge to nye spor langs den  

 nuværende bane, idet der fortsat er behov for dobbeltspor til regional-  

 og fjerntogstrafikken til og fra Kastrup samt for godstrafikken til og fra  

 Godsbanegården og Sverige.
På de eksisterende stationer skal der foretages  

 mindre ændringer for at sikre, at den større trafikmængde  

 kan betjenes hensigtsmæssigt.
Forpladsarealer udvides bl.a. med bedre  

 forhold for cykelparkering, adgangsforholdene til stationerne forbedres, og  

 nogle steder forbedres omstigningsmulighederne mellem tog og bus.
 På de seks nye stationer, Flintholm, KB Hallen,  

 Ålholm, Harrestrup, Vigerslev og Ny Ellebjerg, etableres der perroner  

 på 90 meter, adgangsveje til perroner, cykelparkering samt nye  

 adgangsstier fra vigtige områder i næroplandet,  

 trafiksikkerhedsmæssige forbedringer og tilpasning af  

 busholdepladser.
På de eksisterende stationer fra Hellerup til  

 Grøndal vil skiftemulighederne til andre toglinier være  

 uændrede.
På Flintholm Station bliver der skiftemulighed til  

 Metroen og Frederikssundbanen, på Harrestrup Station bliver der  

 skiftemulighed til Høje Taastrup Banen (S-tog).
 På Ny Ellebjerg Station bliver der skiftemulighed  

 til Køge Bugt Banen (S-tog), Øresundsbanen (regional- og  

 fjerntog) og en eventuelt fremtidig udbygning af fjernbanen Syd om Valby  

 (regional- og fjerntog).
 Blandt de nye stationer er det alene hensigten, at  

 Flintholm Station fra starten skal være betjent med billetsalg.
 Der er mulighed for at etablere »parker og rejs« ved Ny  

 Ellebjerg Station.
Inden år 2005 kan dele af anlægget tages i  

 brug i etaper med 10 minutters drift.
Den første etape bliver Hellerup  

 - Flintholm, der kan tages i brug medio 2002. De følgende etaper  

 bliver strækningen mellem Flintholm og Harrestrup, og derefter  

 strækningen fra Harrestrup til endestationen Ny Ellebjerg.
Det  

 fastlægges under den kommende projektering, hvornår de omtalte  

 etaper kan tages i brug.
Ringbanen kan på længere sigt tjene som  

 aflastning ved driftsstop på de centrale afsnit af S-banen mellem  

 Københavns Hovedbanegård og Østerport Station.
Det  

 kræver dog, at perronerne på de større skiftestationer  

 forlænges fra 90 til 180 meter, når der senere måtte blive  

 økonomisk mulighed derfor.
Af hensyn til anlægsøkonomien  

 forudsættes anvendt et sikkerhedssystem, som er enklere end på  

 hovedparten af S-banen, men dog efter Banestyrelsens skøn fuldt  

 sikkerhedsmæssigt i orden, og der vil være lidt snævrere  

 rammer for anvendelsen af banen til andet end S-togsdrift.
Videre vil det  

 på grund af nødvendige besparelser kun være muligt at  

 opretholde 20 minutters drift, når banen er ramt af  

 driftsforstyrrelser.
Endelig kan det af hensyn til projektøkonomien  

 blive nødvendigt at indstille driften på strækningen  

 Hellerup-Grøndal i den periode, hvor de banetekniske anlæg  

 på denne strækning udskiftes.
Det tilstræbes, at denne  

 periode bliver sammenfaldende med den periode, hvor der ikke er S-togsdrift  

 mellem Grøndal og Flintholm Stationer.
4. Trafikale konsekvenser Ringbanen vil i det kollektive trafiknet i  

 København primært blive en forbindelse, der sikrer god  

 fremkommelighed og gode skiftemuligheder til og fra alle de øvrige  

 S-togsstrækninger, Metroen, Kystbanen, Øresundsbanen og en lang  

 række buslinier.
Hertil kommer, at banen betjener områder med en  

 tæt bebyggelse og mange arbejdspladser, og endelig giver den mulighed  

 for en mere intensiv byudvikling i en række områder langs med  

 banen.
Det forventes, at etableringen af Ringbanen vil betyde et  

 væsentligt løft for den kollektive trafik.
Således viser  

 de opstillede trafikprognoser, at antallet af rejsende i døgnet med  

 Ringbanen vil stige til ca. 95.000 i 2010, når Metroen er fuldt  

 udbygget.
Dette skal ses i forhold til de ca. 20.000 rejsende, der i dag  

 benyttet S-togstrækningen mellem Hellerup og Vanløse.
Ca. 10  

 pct. af tilvæksten vil være rejsende, der tidligere har benyttet  

 bil, og 50 pct. vil være rejsende, der hidtil har benyttet bus.
Dertil  

 kommer rejsende, der i dag benytter cykel eller tog, samt gående.
 Ringbanen forventes ved åbningen i 2005 fortrinsvis  

 at blive betjent af såkaldte 3. generations S-togssæt, der bliver  

 renoveret til brug for Ringbanen, samt S-togssæt af den nyeste type (4.  

 generation). Senest i 2015 forventes det, at 3. generations  

 S-togssættene vil blive udskiftet med nye tog.
Når banen er taget i brug i år 2005,  

 planlægges der 5 minutters drift i hver retning i dagtimerne og 10  

 minutters drift i hver retning i aftentimerne.
Der er ikke planlagt  

 kørsel om natten i tidsrummet fra kl. 1.00 - 5.00, og betjeningen i  

 weekenden vil blive reduceret.
5. Miljømæssige konsekvenser Der har været foretaget undersøgelser af  

 anlæggets konsekvenser for miljøet.  

 Miljøundersøgelserne er foretaget i samarbejde med  

 Miljø- og Energiministeriet og de berørte kommuner, ligesom der  

 i overensstemmelse med planlovens retningslinier har været afholdt en  

 offentlig høring om projektet, jf. afsnit 10.
Miljøundersøgelserne har samlet set ikke  

 givet anledning til væsentlige ændringer i projektets udformning  

 eller tidsplan.
Miljøundersøgelsernes resultater er  

 sammenfattet i Miljøredegørelse for Ringbanen udgivet februar  

 2000.
5.1. Havelodder og kolonihaver I forbindelse med Ringbaneprojektet bliver det  

 nødvendigt at opsige forventet tyve lejemål til havelodder, der  

 er etableret på Banestyrelsens og DSB's arealer.
De fleste af disse  

 lodder er beliggende på arealerne mellem jernbanebroerne ved den  

 kommende Flintholm Station.
De øvrige havelodder, der bliver  

 berørt, er beliggende langs banen mellem Ansgars Allé og  

 Søndre Allé i Valby, hvor Harrestrup Station skal  

 anlægges.
Lejemålene for havelodderne ved Flintholm er allerede  

 nu opsagt, da anlægsarbejderne påbegyndes sommeren 2000. Der er  

 ikke opkrævet leje for disse havelodder siden oktober 1999.
Det bliver nødvendigt at opsige lejemålene  

 til forventet tre kolonihaver beliggende i Haveforeningen Zenia ved  

 Grøndals Parken, da arealet skal anvendes til etablering af en  

 stiforbindelse til KB Hallen Station.
Desuden opsiges lejemålene til  

 forventet seks kolonihaver i området ved Vigerslev.
Disse haver er  

 beliggende i haveforeningerne Dan og Danshøj.
Alle disse kolonihaver  

 er beliggende på DSB's arealer.
 I Gasværksarbejdernes Haveforening, som er etableret  

 på arealer, der tilhører Københavns Kommune, bliver det  

 nødvendigt at ekspropriere arealer, hvor otte kolonihaver er  

 beliggende.
Banestyrelsen undersøger mulighederne for at finde  

 egnede erstatningsarealer til havelodder og kolonihaver.
I samarbejde med DSB  

 har Banestyrelsen oprettet en særskilt venteliste for de opsagte  

 lejere, der er interesseret i en erstatningshave.
Det forventes, at der kan  

 skaffes erstatningshaver til alle interesserede.
5.2. Støj og vibrationer Støjpåvirkningerne af omgivelserne fra det  

 fuldt udbyggede ringbaneanlæg er undersøgt i overensstemmelse  

 med Miljøstyrelsens retningslinier for udbredelsen af  

 togtrafikstøj.
Ved fastlæggelse af projektets  

 støjpåvirkninger er der taget udgangspunkt i Regeringens  

 udmelding i »Trafik 2005« fra 1993. Projektets støjdæmpende  

 indsats er således rettet mod boliger, som, når Ringbanen bliver  

 betjent med de nyeste S-tog, vil få en støjbelastning over 60  

 dB(A) beregnet som døgngennemsnit og/eller et støjniveau over  

 85 dB(A) beregnet som maksimalbelastningen ved en enkelt togpassage af det  

 mest støjende materiel, som regelmæssigt anvendes på  

 strækningen.
Disse værdier svarer til Miljøstyrelsens  

 vejledende støjgrænser for etablering af nye boliger langs med  

 eksisterende baneanlæg.
Den støjdæmpende indsats omfatter  

 opstilling af støjskærme ved Høffdingsvej.
Desuden vil  

 ca. 30 boliger på strækningen, som med trafikken fra de nye S-tog  

 vil blive belastet over støjgrænserne, og som ikke tidligere har  

 fået foretaget facadeisolering via andre statsfinansierede ordninger,  

 få tilbudt facadeisolering, jf. reglerne i  

 strækningsstøjprojektet.
Husejere vil få dækket  

 omkostningerne hertil fuldtud.
Selvom trafikintensiteten vokser, vil indsættelse af  

 de nye støjsvage S-tog medføre et generelt fald i  

 støjbelastningen.
Dette gælder dog ikke på  

 strækningen mellem Flintholm og Harrestrup, hvor den hyppigere trafik i  

 forhold til den nuværende godstrafik skønnes at medføre  

 en mindre stigning af støjbelastningen på ca. 2 dB(A). På  

 denne strækning vil der kun være forventet seks boliger, som  

 ligger så tæt på banen, at de bliver belastet med  

 togtrafikstøj over de vejledende grænseværdier.
 Boliger, som i perioden, indtil der i fuldt omfang  

 indsættes 4. generations S-tog, vil være støjbelastet  

 mellem 60 og 62 dB(A), og som med 4. generations S-tog er belastet under 60  

 dB(A), facadeisoleres ikke.
 Eventuelle støjbelastede institutioner  

 støjdæmpes efter de samme principper som for boliger.
 Der gennemføres ikke støjdæmpning ved  

 erhvervsvirksomheder, haveforeninger og bydelsparker.
Indsættelsen af de nye 4. generations S-tog betyder,  

 at vibrationsniveauet vil være uændret eller falde i forhold til  

 den nuværende trafik.
Det forventes, at det med en høj  

 vedligeholdelsestilstand er muligt at overholde Miljøstyrelsens  

 vejledende grænseværdi for vibrationer på 75 dB(KB). I den  

 videre projektering vil det blive vurderet, om der på særligt  

 udsatte strækninger skal gennemføres vibrationsdæmpende  

 tiltag for at dæmpe lavfrekvent støj.
Der tages udgangspunkt i  

 de grænseværdier for boliger, som Miljøstyrelsen har  

 foreslået, jf. »Orientering fra Miljøstyrelsen, nr. 9, 1997«.
 Dele af anlægsarbejderne vil af hensyn til  

 opretholdelse af trafikken i dagtimerne skulle gennemføres om  

 natten.
Ved arbejde uden for dagtimerne er de vejledende  

 kravværdier til støj og vibrationer så lave, at det i  

 nogle tilfælde ikke er teknisk muligt at overholde dem.
De støj-  

 og vibrationsdæmpende foranstaltninger vil i sådanne  

 tilfælde blive tilrettelagt i samarbejde med de kommunale  

 myndigheder.
 Ved gennemførelse af anlægsarbejderne vil  

 naboerne løbende blive orienteret.
5.3. Andre miljøforhold I forbindelse med udgivelsen af  

 Miljøredegørelsens høringsudgave har Banestyrelsen som  

 nævnt i afsnit 5 foretaget forskellige undersøgelser og  

 vurderinger vedrørende miljøforhold, herunder planforhold,  

 friluftsliv og natur, geologi og hydrogeologi, jord og affald,  

 arkæologiske og kulturhistoriske interesseområder samt  

 overfladevand og spildevand.
Disse undersøgelser er rapporteret i fire  

 tekniske bilagsrapporter til Miljøredegørelsens  

 høringsudgave.
Undersøgelserne har vist, at Ringbanens  

 miljøpåvirkninger er meget begrænsede.
 Der bliver taget almindelige miljøhensyn i  

 forbindelse med de anlægstekniske arbejder.
I forbindelse med projektet skal der foretages en del  

 terrænreguleringer, der medfører, at i alt ca. 120.000  

 m3 jord skal graves bort.
Heraf planlægges det at  

 genindbygge ca. 60.000 m3 jord, mens ca. 35.000 m3 jord  

 forventes at være så forurenet, at den skal bortskaffes til  

 behandling og deponering.
De resterende ca. 25.000 m3 uforurenet  

 eller letforurenet jord søges anvendt til opfyld på  

 nærliggende baneområder.
 Affald, som forekommer i forbindelse med anlæggets  

 etablering, bliver så vidt muligt afsat til genanvendelse.
 Der har også været foretaget  

 undersøgelser af konsekvenserne for luftforureningen.  

 Undersøgelserne viser, at etableringen af Ringbanen vil bidrage til et  

 forbedret miljø i hovedstadsregionen i form af reduceret CO2  

udslip, idet der flyttes trafik fra bil og bus til S-tog.
6. Principper for udgiftsfordeling Det er en forudsætning for projektet, at de  

 berørte kommuner, DSB, DSB S-tog A/S og Frederiksbergbaneselskabet I/S  

 bidrager til finansieringen af væsentlige dele af udgifterne til  

 projektet på og ved Ringbanens stationer.
Banestyrelsen afholder alle  

 udgifter til anlæg mellem stationerne.
 Hovedprincippet for den foreslåede udgiftsfordeling  

 er, at den kommende ejer af et anlægselement betaler for etableringen.  

 Udgiftsfordelingen mellem Banestyrelsen, DSB og DSB S-tog A/S følger  

 principperne i bodelingen mellem Banestyrelsen og DSB/DSB S-tog A/S.
Banestyrelsen finansierer således anlæg  

 på banearealer, vej- og sporbærende broer, perronanlæg,  

 dele af perronapteringen og dele af adgangsvejene på de stationer, der  

 både betjener S-togs- og regionaltogstrafik, det vil sige Hellerup og  

 Ny Ellebjerg stationer.
På disse stationer afholder DSB udgifter til  

 dele af perronapteringen og dele af adgangsvejene samt halvdelen af  

 udgifterne til cykelparkeringsanlæggene.
DSB S-tog A/S afholder udgifterne til adgangstrapper og  

 elevatorer, perronoverdækninger og perronaptering på de  

 stationer, der udelukkende betjener S-togstrafik, samt herudover en andel af  

 udgifterne til Flintholm Station.
Endelig afholder DSB S-tog A/S halvdelen af  

 udgifterne til cykelparkeringsanlæggene.
 Københavns, Frederiksberg og Gentofte Kommuner  

 afholder udgifterne til stationsforpladser, vejarealer, stiforbindelser,  

 tilpasning af busstoppesteder og de tiltag, der forbedrer trafiksikkerheden,  

 samt halvdelen af udgifterne til cykelparkeringsanlæg.
 Frederiksbergbaneselskabet I/S afholder en andel af  

 udgifterne til Flintholm Station.
Banestyrelsen har på embedsmandsniveau  

 gennemført forhandlinger af overenskomster med de berørte  

 kommuner, DSB og DSB S-tog A/S om indretning og udgiftsfordeling for hver  

 enkelt station bortset fra Flintholm Station, hvor udgiftsfordelingen er  

 fastsat i et samarbejde mellem Trafikministeriet, Banestyrelsen, DSB S-tog  

 A/S, Københavns Kommune, Frederiksberg Kommune og  

 Frederiksbergbaneselskabet I/S.
Overenskomsterne er endnu ikke tiltrådt  

 af kommunalbestyrelserne i Frederiksberg og Gentofte Kommuner eller  

 Borgerrepræsentationen i Københavns Kommune.
7. Økonomiske konsekvenser Der blev med aftalen af 28. december 1998 mellem  

 regeringen, Socialistisk Folkeparti og Enhedslisten forudsat afsat 910 mio.  

 kr. (2000 prisniveau) til etablering af Ringbanen.
Dette beløb blev  

 baseret på det såkaldte fase-0 budget, der fremgik af  

 Trafikministeriets rapport fra september 1998, idet det samtidig blev  

 forudsat, at der til medfinansiering af Ringbanen skulle afholdes 40 mio. kr.  

 af den pulje på 900 mio. kr., som er afsat til opgradering af  

 S-togsnettet i forbindelse med indkøbet af de nye S-tog, jf. akt. 181  

 af 18. marts 1997. Det sidstnævnte beløb udgør de  

 omkostninger, som Banestyrelsen alternativt skulle have afholdt til  

 opgradering af S-togsnettet mellem Hellerup og Vanløse stationer, hvis  

 Ringbanen ikke blev etableret.
 Der blev således samlet set budgetteret med en  

 anlægsomkostning på 950 mio. kr. (2000 priser), idet det  

 forudsattes, at Ringbanen skulle stå færdig til ibrugtagning fra  

 2007.
 Som led i rammeaftalen for jernbaneområdet af 26.  

 november 1999, blev det besluttet at give økonomisk mulighed for at  

 fremrykke den planlagte åbning af Ringbanen fra 2007 til 2005. Der blev  

 ved aftalen ikke samlet set tilført projektet nye midler, men aftalen  

 indebærer en fremrykning af bevillingen.
Der har siden januar 1999 i samarbejde med interessenterne  

 (Banestyrelsen, DSB, DSB S-tog A/S, HT, Københavns Kommune,  

 Frederiksberg Kommune og Frederiksbergbaneselskabet I/S), været  

 arbejdet videre med projekteringen af Ringbanen, ligesom der i lyset af den  

 offentlige høring, jf. afsnit 10 nedenfor, er foretaget en del  

 tilretninger af projektet i forhold til det oprindeligt forudsatte.
Der  

 foreligger således nu et væsentligt mere gennemarbejdet projekt  

 end i december 1998, om end detailprojekteringen endnu ikke er  

 påbegyndt.
Opgjort i 2000 priser er der efter nærværende  

 lovforslag tale om et projekt til knap 1.380 mio. kr. jf. tabel 1.
 Stigningen i anlægsskønnet siden december  

 1998 kan væsentligst henføres til et markant højere  

 kvalitetsniveau i stationsudformningerne, herunder ikke mindst på  

 Flintholm Station, samt til merudgifter til ikke tidligere indregnede  

 sporomlægninger ved Vigerslev.
Hele Ringbaneprojektet   inklusive opgradering af  

 S-togssporene Hellerup-Grøndal   budgetteres på denne baggrund  

 nu til at koste 1.377 mio. kr., hvoraf udgifterne til banetekniske  

 anlæg udgør 578 mio. kr., Flintholm Station 354 mio. kr. og de  

 øvrige stationer 446 mio. kr.
Anlægsoverslaget er baseret  

 på et såkaldt 50 pct. sikkerhedsniveau, der generelt anvendes ved  

 budgettering af større anlægsprojekter.
 Omkostningerne fordeles, jf. de principper, der er  

 opstillet under afsnit 6, således:
Tabel 1. Finansieringskilder for Ringbanen, mio. kr.,  

 2000-prisniveau Flintholm Station:
Frederiksbergbaneselskabet I/S 70 Kommuner 67 DSB/DSB S-tog A/S 122 Banestyrelsen 95 i alt 354 Ringbanens øvrige stationer:
Kommuner 38 DSB/DSB S-tog A/S 196 Banestyrelsen 212 i alt 446 Ringbanens baneteknik:
Banestyrelsen 578 Total 1377 7.1. Flintholm Station Københavns og Frederiksberg Kommuner bidrager i  

 henhold til de aftalte principper med i alt 67 mio. kr. til Flintholm  

 Station, idet de hver bidrager med 50 pct.
Frederiksbergbaneselskabet I/S  

 bidrager med 70 mio. kr. til afholdelse af omkostningerne til anlæg af  

 metrodelen m.v. af Flintholm Station.
DSB og DSB S-tog A/S bidrager med 122  

 mio. kr., hvoraf de 92 mio. kr. udgøres af omkostningerne til  

 etablering af DSB s og DSB S-tog A/S stationsanlæg, som DSB og DSB  

 S-tog A/S finansierer, og som kontraktdækkes af staten over  

 projektbevillingen.
Herudover bidrager DSB med 30 mio. kr. til Flintholm  

 Station, væsentligst som udtryk for den forventede værdi af  

 kommercialiseringsmulighederne for arealerne ved Flintholm.
7.2. Ringbanens øvrige stationer Kommunerne forventes at bidrage med i alt maksimalt 38  

 mio. kr. til Ringbanens øvrige stationer, fordelt med maksimalt 31  

 mio. kr. til Københavns Kommune, 3 mio. kr. til Frederiksberg Kommune  

 og 4 mio. kr. til Gentofte Kommune.
Der tages i ovenstående tal  

 forbehold for, at der mellem Banestyrelsen og kommunerne fortsat  

 udestår en endelig afklaring af detaljer i projektet.
DSB og DSB S-tog A/S bidrager med 176 mio. kr. svarende  

 til omkostningerne ved anlæg af DSB s og DSB S-tog A/S  andel af  

 stationerne.
DSB og DSB S-tog A/S kompenseres for udgifterne til  

 stationsanlæggene ved forhøjelse af statens kontrakt med DSB og  

 DSB S-tog A/S via projektbevillingen.
Herudover bidrager DSB med 20 mio. kr.  

 til anlæg af Ny Ellebjerg Station.
 Banestyrelsen afholder de resterende omkostninger til de  

 øvrige stationsanlæg på 212 mio. kr. over  

 projektbevillingen.
7.3. Baneteknik Banestyrelsen afholder 578 mio. kr. til de banetekniske  

 anlæg.
Heraf dækkes 537 mio. kr. af projektbevillingen, mens de  

 resterende 41 mio. kr. dækkes af den ovenfor nævnte pulje  

 på 900 mio. kr. til opgradering af S-togsnettet, jf. akt. 181 af 18.  

 marts 1997.
7.4. De langsigtede statslige omkostninger Når Ringbanen ibrugtages, forventes DSB S-tog A/S de  

 første 10 år at have netto-driftsindtægter på 7 mio.  

 kr. årligt, mens der de efterfølgende år forventes  

 netto-driftsindtægter på 6 mio. kr. årligt.  

 Netto-driftsindtægterne dækker over forventede  

 driftsindtægter med fradrag af omkostninger til drift,  

 infrastrukturafgifter og kapitalomkostninger til materiel.
Når der  

 forventes lavere nettodriftsindtægter efter udløbet af  

 10-års perioden, skyldes det, at de forøgede kapitalomkostninger  

 til indkøb af nyt materiel efter 10-års perioden overstiger det  

 forventede fald i driftsomkostningerne fra dette tidspunkt.
Banestyrelsens langsigtede meromkostninger ved anlæg  

 af Ringbanen til vedligehold og reinvestering forventes at udgøre ca.  

 12 mio. kr. årligt.
Heraf dækkes ca. 5 mio. kr. af  

 forøgede infrastrukturudgifter fra DSB S-tog A/S, og der vil  

 således være behov for merbevillinger på netto ca. 7 mio.  

 kr. årligt til Banestyrelsen.
 Der vil være behov for, at staten forøger  

 kontrakttilskuddet til DSB og DSB S-tog A/S til finansiering af  

 kapitalomkostningerne til DSB s og DSB S-tog A/S  stationsinvesteringer i  

 Flintholm Station og øvrige stationer, også i perioden efter  

 2005. Kontraktforøgelsen til stationsinvesteringerne anslås at  

 udgøre ca. 24 mio. kr. i 2006 og vil herefter gradvist falde frem til  

 ca. 2024.
 De samlede statslige udgifter, der finansieres over den  

 statslige projektbevilling, er anført i nedenstående tabel, idet  

 det her forudsættes, at Ringbanen ibrugtages medio 2005. Fra 2007 er  

 udgifterne gradvist faldende med ca. 1 mio. kr. årligt.
Tabel 2. Statslige udgifter som følge af  

 anlæg af Ringbanen Mio.kr. 2000-prisniveau 1999 2000 2001 2002 2003 2004 2005 2006 DSB/DSB S-tog A/S, kontrakttilskud (ekskl. moms) 2 6 9 12 20 24 Banestyrelsen 21 115 108 185 192 201 25 7 I alt 21 115 110 191 201 213 45 31 I overensstemmelse med aftalen af 28.  

 december 1998 mellem regeringen, Socialistisk Folkeparti og Enhedslisten, vil  

 den bevillingsmæssige hjemmel for de statslige udgifter blive  

 tilvejebragt på de respektive finanslove.
De statslige udgifter for  

 perioden 2000-2003 er optaget på Finansloven for 2000, idet konstateret  

 mindreforbrug i 1999 overføres til år 2000.
7.5. Anlægsomkostninger og usikkerhedsskøn Ved beregningen af projektets forventede pris er som ved  

 øvrige jernbane- og vejprojekter anvendt den successive  

 kalkulationsmetode svarende til en 50 pct. fraktil, hvilket indebærer,  

 at anlægsomkostningen med 50 pct. sandsynlighed højst  

 udgør de i tabel 1 viste 1377 mio. kr.
Der knytter sig imidlertid  

 væsentlig usikkerhed til de angivne skøn over  

 anlægsomkostningerne, hvilket illustreres af, at  

 anlægsomkostningen ved 70 pct. sikkerhed højst udgør 1434  

 mio.kr. og ved 90 pct. sikkerhed højst 1516 mio.kr., jf. tabel 3.
 Det fremgår af aftalen af 28. december 1998, at  

 såfremt anlægsudgifterne ændrer sig fra det forudsatte,  

 optages forhandlinger mellem aftalepartierne om justeringer i projektet,  

 herunder vedrørende færdiggørelsestidspunktet.
Tabel 3. Prisskøn ved forskellige  

 kalkulationssikkerhedsniveauer, 2000 prisniveau Mio. kr. 2000 prisniveau Omkostning Usikkerhedstillæg Sikkerheds- niveau Forventet pris 1377 0 50 % Mellemprisskøn 1434 57 70 % Maksimalprisskøn 1516 139 90 % 8. Administrative konsekvenser for staten, kommuner og  

 amtskommuner Lovforslaget har ikke administrative konsekvenser for  

 staten eller de berørte kommuner.
9. Økonomiske og administrative konsekvenser for  

 erhvervslivet Lovforslaget skønnes at have positive konsekvenser  

 for erhvervslivet.
Ringbanen vil dels medføre en forbedret mobilitet,  

 som forventes at være til gavn for erhvervslivet, og dels vil der  

 fremover blive basis for en mere intensiv erhvervsudvikling i områderne  

 nær de nye stationer.
10. Offentlighedsfasen og forholdet til borgerne Inden fremsættelsen af lovforslaget er der foretaget  

 undersøgelser af anlæggets miljøkonsekvenser, ligesom der  

 har været afholdt en offentlig høring om projektet i de  

 berørte kommuner efter retningslinierne i planlovgivningen.  

 Høringen har medført justeringer i det oprindeligt fremlagte  

 projekt.
 Idéfasehøring har ikke været afholdt,  

 bl.a. fordi projektet overordnet er blevet omtalt i forbindelse med  

 kommuneplanerne for Københavns Kommune, der var i offentlig  

 høring i sommeren 1997, og debatoplæg til kommuneplanrevision  

 for Frederiksberg Kommune, der har været i offentlig høring i  

 foråret 1999. De berørte borgere har således allerede i  

 forbindelse med disse høringer haft mulighed for at forholde sig til  

 idéen med projektet.
Offentlighedsfasen blev afviklet i perioden 25. oktober  

 til 20. december 1999. Offentlighedsperioden blev bekendtgjort ved  

 annoncering i landsdækkende og regionale dagblade og i relevante  

 distriktsblade.
Borgerne i de berørte områder er ligeledes  

 blevet gjort opmærksomme på høringen og projektet ved  

 opsættelse af ca. 500 plakater lokalt og på områdets  

 stationer.
Som oplæg til høringen udgav Banestyrelsen en  

 informationsfolder, der blev distribueret i 42.000 eksemplarer, og som blandt  

 andet kunne fås på områdets stationer og i S-togene.  

 Banestyrelsen udarbejdede desuden som debatoplæg en  

 miljøredegørelse i høringsudgave, som blev distribueret  

 til berørte borgere samt en lang række myndigheder og  

 organisationer.
Desuden udgav Banestyrelsen fire tekniske baggrundsrapporter,  

 som blandt andet blev sendt til berørte borgere og virksomheder.  

 Endelig har HT, DSB og Banestyrelsen i samarbejde med  

 Frederiksbergbaneselskabet I/S og Frederiksberg og Københavns Kommuner  

 udarbejdet forslag til Tillæg nr. 1 til Kollektiv Trafikplan 1998 for  

 hovedstadsområdet, der har været i særskilt  

 høring.
Banestyrelsen har i perioden 15. november - 2. december  

 1999 afholdt fire borgermøder i de berørte kommuner.
Der deltog  

 ca. 600 borgere i disse møder.
Derudover har Banestyrelsen afholdt  

 aftenmøder med repræsentanter fra særlige  

 interessegrupper.
Banestyrelsen har behandlet ca. 300 skriftlige  

 henvendelser fra borgere, der har stillet særlige  

 spørgsmål til projektet, heraf ca. 50 henvendelser fra borgere  

 og virksomheder, der har haft konkrete spørgsmål til en mulig  

 ekspropriation af deres ejendomme.
Desuden har Banestyrelsen behandlet en  

 lang række telefoniske henvendelser om projektet.
Den offentlige interesse har således været  

 stor.
I høringsfasen er der indkommet i alt 87 skriftlige  

 høringssvar.
Alle de indkomne henvendelser er gennemgået og  

 vurderet.
Bidragene og Banestyrelsens kommentarer hertil er samlet i  

 rapporten »Høringsnotat om Ringbaneprojektet, marts 2000«, der er  

 offentliggjort umiddelbart forud for fremsættelsen af  

 nærværende lovforslag.
Offentlighedsfasen har medført en række  

 konkrete ændringer af projektet.
Eksempelvis bliver færre  

 kolonihaver berørt af projektet end oprindeligt forudsat.
Der er  

 foretaget ændringer i adgangsforhold til stationen i Harrestrup.  

 Desuden er der fundet andre placeringer for forpladserne til stationerne i  

 Harrestrup og Flintholm.
Endelig har den offentlige høring resulteret i, at  

 Banestyrelsen har indledt et konstruktivt, uformelt samarbejde med  

 grundejerforeninger, kolonihaveforeninger og andre repræsentanter for  

 lokalområderne langs banen.
Det er intentionen, at Banestyrelsen  

 fortsætter denne dialog i det videre arbejde med projektet.
11. Høring og myndighedsgodkendelse Grundlaget for lovforslaget har som nævnt under  

 punkt 10 været i offentlig høring, ligesom de lokale myndigheder  

 er blevet hørt.
Lovforslaget har været sendt til høring i HT,  

 DSB, DSB S-tog A/S, Ørestadsselskabet I/S og  

 Frederiksbergbaneselskabet I/S.
Forslaget er endvidere sendt i høring  

 i Københavns Kommune, Frederiksberg Kommune og Gentofte Kommune.
 I forbindelse med detailprojekteringen vil den  

 fornødne myndighedsbehandling blive gennemført.
 I det videre forløb i anlægsprocessen vil  

 borgerne i området blive løbende informeret om  

 anlægsarbejdernes karakter og tidsplan.
12. Forholdet til EU-retten De miljøundersøgelser og høringer,  

 der er gennemført, opfylder kravene i Rådets direktiv  

 85/337/EØF af 27. juni 1985 om vurdering af visse offentlige og  

 private projekters indvirken på miljøet (EF-Tidende 1985 L  

 175/40), som ændret ved Rådets direktiv 97/11 /EF af 3. marts  

 1997 (EF-Tidende 1997 L 43/5).
Lovforslagets konsekvenser i  

 hovedtræk Positive  

 konsekvenser/mindreudgifter Negative konsekvenser/ merudgifter Økonomiske konsekvenser for stat, kommuner og  

 amts-kommuner Det forventes, at der vil være positive  

 driftsøkonomiske konsekvenser for DSB S-tog A/S på ca. 7 mio.  

 kr. årligt.
Staten forventes at opnå besparelser på ellers  

 nødvendig reinvestering og opgradering af infrastrukturen på  

 strækningen Hellerup   Vanløse på ca. 40 mio.  

 kr.
Forventede anlægsudgifter, der finansieres af staten  

 eller DSB, anslås til 1.203 mio. kr.
Heraf finansieres 268 mio. kr. af  

 DSB/DSB S-tog A/S, og DSB/DSB S-tog A/S modtager kompensation fra staten i  

 form af betaling af kapitaludgifterne.
DSB/DSB S-tog A/S finansierer 50 mio.  

 kr. af de samlede anlægsudgifter uden kompensation fra staten.  

 Københavns Kommune, Frederiksberg Kommune og Gentofte Kommune  

 finansierer samlet ca. 105 mio. kr., mens Frederiksbergbaneselskabet  

 finansierer 70 mio. kr.
 Når Ringbanen er taget i brug, vil der være statslige  

 merudgifter til vedligehold af infrastrukturen i størrelsesordenen ca.  

 7 mio. kr. årligt netto.
Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Etableringen af Ringbanen vil øge mobiliteten, hvilket  

 forventes at være til gavn for erhvervslivet.
 Der vil efter banens åbning være basis for erhvervsudvikling i  

 de stationsnære områder.
Ingen Administrative konsekvenser for erhvervslivet Ingen Ingen Miljømæssige konsekvenser Etableringen af Ringbanen vil bidrage til et forbedret  

 miljø i hovedstadsområdet, idet der flyttes trafik fra bil og  

 bus til S-tog.
Ved Flintholm Station erstattes de eksisterende dæmninger med  

 dalbroer.
Hermed opnås at Grøndalsparken bliver et mere  

 sammenhængende rekreativt område til glæde for bydelens  

 beboere.
 Forbedret miljø i form af reduceret CO2 udslip.
 I forbindelse med anlægget bliver det nødvendigt  

 at opsige omtrent 20 lejemål til havelodder.
Det bliver nødvendigt at opsige ca. 17 lejemål til  

 kolonihaver.
Det forventes, at der kan skaffes erstatningshaver til alle  

 interesserede.
Mindre stigning i støjbelastningen på strækningen  

 Flintholm-Harrestrup.
Støj i forbindelse med  

 anlægsarbejdet.
Administrative konsekvenser for borgerne Ingen Ingen Forholdet til EU-retten De miljøundersøgelser og høringer, der  

 er gennemført, opfylder kravene i Rådets direktiv  

 85/337/EØF af 27. juni 1985 om vurdering af visse offentlige og  

 private projekters indvirken på miljøet, som ændret ved  

 Rådets direktiv 97/11 /EF af 3. marts 1997.
Bemærkninger til lovforslagets  

 enkelte bestemmelser Til § 1 Bestemmelsen giver hjemmel til at etablere en ringbane  

 mellem Hellerup Station og Ny Ellebjerg med de nødvendige  

 tilhørende anlæg - herunder de nødvendige ændringer  

 på de øvrige S-togsstrækninger.
På strækningen  

 mellem Hellerup og Grøndal Stationer opgraderes den eksisterende  

 S-banestrækning, så den bliver dimensioneret til kørsel  

 med de nye 4. generations S-tog.
På strækningen mellem  

 Grøndal Station og Vigerslev opgraderes og elektrificeres den  

 eksisterende godsbanestrækning, så den kan anvendes til  

 kørsel med S-tog, og endelig anlægges der to nye spor på  

 en ca. 2 km lang strækning mellem Vigerslev og Ny Ellebjerg langs med  

 de eksisterende spor.
 Endvidere giver bestemmelsen hjemmel til, at de  

 eksisterende stationer på strækningen opgraderes og indrettes til  

 at betjene den større passagermængde, i det omfang det  

 måtte være nødvendigt.
Ved Hellerup Station anlægges en stibro med  

 perronadgang til aflastning af den eksisterende gangtunnel.
Der etableres  

 stiadgang til stibroen ad den eksisterende private sti ved Esthersvej 26 A-D.  

 Antallet af cykelparkeringspladser på forpladsområderne tæt  

 ved stationens indgange udvides.
 Ved Ryparken Station etableres der ekstra cykelparkering  

 på forpladserne på begge sider af stationen ved Lyngbyvej samt  

 Kiss & Ride på vestsiden af Lyngbyvej.
 Ved Bispebjerg Station etableres der supplerende  

 cykelparkering på sydsiden af Tagensvej.
På Nørrebro Station etableres der supplerende  

 adgangstrapper fra Ørnevej til den sydlige del af perronerne, og  

 antallet af cykelparkeringspladser udvides betydeligt.
Ringbaneprojektet  

 udbedrer ikke de grundlæggende besværlige skifteforhold mellem  

 bus og tog ved Nørrebro Station.
Københavns Kommune har taget  

 initiativ til at få en samlet helhedsplan for området omkring  

 Nørrebro Station, bl.a. i sammenhæng med et eventuelt  

 kvartersløftprojekt i området.
Ved Fuglebakken Station bliver forholdene for  

 fodgængere og mulighederne for omstigning mellem busser og tog  

 forbedret.
Desuden bliver der anlagt supplerende cykelparkeringspladser  

 på begge sider af stationen.
 Ved Grøndal Station bliver den ubemandede  

 stationsbygning indrettet til cykelparkering, og der anlægges  

 supplerende cykelparkering på nordsiden.
 Bestemmelsen giver endvidere hjemmel til, at der  

 anlægges seks nye stationer.
Ved Flintholm opføres en omstigningsstation  

 på de eksisterende jernbanearealer.
Stationen placeres, hvor  

 banearealerne i dag løber gennem Grøndalsparken.
Det er i  

 samarbejde med kommunerne, DSB og Frederiksbergbaneselskabet valgt at udforme  

 stationen i en høj standard, både funktionelt og arkitektonisk,  

 blandt andet erstattes de eksisterende dæmninger med dalbroer.
Ved  

 anlægget af stationen fjernes de fem eksisterende jernbanebroer over  

 Ringbanen, Grøndalsparken og Grøndals Parkvej, og der  

 anlægges en ny dalbro med perronanlæg til Frederikssundsbanen,  

 samt en ny dalbro med perronanlæg til Metroen.
Perronerne til Ringbanen  

 anlægges i niveau med Grøndalsparken.
Der etableres forplads  

 under broerne med direkte adgang fra Grøndals Parkvej og forplads ved  

 Flintholm Allé. Der afsættes 2 mio. kr. af budgettet for  

 Ringbanen til anlæg af parkeringspladser i Frederiksberg Kommune ved  

 Flintholm Station.
Konkret beslutning beror på politisk behandling i  

 Frederiksberg Kommune, og hvorvidt der kan findes egnede arealer.
I  

 forbindelse med høringen har borgerne i boligområdet, der  

 støder direkte op til stationen, foreslået at rykke perronen  

 på Frederikssundsbanen ud over Grøndalsparken.
Dette vil  

 imidlertid forringe det samlede stationsanlæg ved at reducere  

 anlæggets åbne og lyse karakter og give forringede  

 passagerforhold.
For at hindre lys- og indkigsgener påtænkes i  

 stedet etableret en beplantet afskærmning mod boligområdet.
Ved KB Hallen placeres en ny station umiddelbart syd for  

 Peter Bangs Vej mellem Ålstrupvej og KB Hallen.
Der etableres trappe-  

 og elevatoradgang fra Peter Bangs Vej til perronerne.
Stationsanlægget  

 kan placeres inden for Banestyrelsens egne arealer.
Der anlægges en ny  

 sti mod nordvest gennem Grøndalsparken, hvilket betyder, at enkelte  

 kolonihaver på DSB's arealer må nedlægges.
Ålholm Station anlægges syd for Roskildevej.  

 Adgangsveje etableres med trapper og elevatorer ned til perronerne fra  

 Roskildevej.
Den eksisterende gangtunnel, der er placeret under Roskildevej  

 på østsiden af banen, opretholdes og renoveres.
Til brug for  

 forpladsareal bliver det nødvendigt at ekspropriere en mindre bygning  

 på hjørnet af Roskildevej og Vigerslevvej, der nu anvendes til  

 fælleslokale for andelsboligforeningen Annabo.
På begge sider af  

 stationen eksproprieres desuden til brug for etablering af overdækkede  

 cykelparkeringsfaciliteter en smal arealstribe langs perronerne fra  

 henholdsvis Andelsboligforeningen Annabo på vestsiden og SAB afd.  

 Valbyholm på østsiden af stationen.
Harrestrup Station placeres på nordsiden af  

 krydsningen mellem Ringbanen og S-banen til Høje Taastrup og  

 Vestbanen.
Der vil ikke være skiftemulighed til regional- og fjerntog.  

 Der etableres en ø-perron for Høje Taastrup Banen ved flytning  

 af det nordlige S-banespor.
Hovedparten af stationsanlægget placeres  

 på Banestyrelsens egne arealer, men det bliver nødvendigt at  

 ekspropriere en smal stribe areal af AKB s bebyggelse, og for at etablere  

 gode adgangsforhold til stationen bliver det desuden nødvendigt at  

 ekspropriere to parcelhuse ved Ansgars Allé. Der etableres adgangsvej  

 mellem perronerne på henholdsvis Høje Taastrup Banen og  

 Ringbanen ved at føre en ny stitunnel fra Ole Borchs Vej under de  

 eksisterende spor til Ansgars Allé. Ved Ole Borchs Vej anlægges  

 cykelparkeringspladser.
Desuden etableres der adgang fra gangbroen mellem  

 Maribovej og Søndre Allé til begge ringbaneperronerne, og der  

 anlægges en adgangsvej fra Maribovej til den vestlige  

 ringbaneperron.
På grund af Harrestrup Stations beliggenhed i et  

 svært tilgængeligt område, vil det ikke være  

 attraktivt at komme til stationen i bil.
Bilister forventes i stedet at  

 benytte de nærliggende stationer til af- og påsætning af  

 passagerer.
Stationen er således indrettet til primært at betjene  

 omstigere mellem de to S-baner samt lette trafikanter.
Vigerslev Station anlægges øst for Vigerslev  

 Allé med sideperroner.
Der etableres trappe- og elevatoradgang fra  

 Vigerslev Allé, og der anlægges cykelparkeringspladser på  

 nordsiden.
Ved anlæg af den nordlige perron og cykelparkeringen er det  

 nødvendigt at ekspropriere ca. otte kolonihaver i  

 Gasværksarbejdernes Haveforening.
Anlægget af de ekstra spor  

 nødvendiggør desuden, at Carlsbergs lagerbygning, Retortvej 1,  

 må eksproprieres delvist.
Ved Ny Ellebjerg Station anlægges perroner for  

 Øresundsbanen, Ringbanen og Køge Bugt Banen.
Der reserveres  

 desuden arealer til anlæg af perroner ved en eventuel kommende  

 udbygning af kapaciteten på Vestbanen (fjerntog) syd om Valby.
Det er  

 forudsat, at Ny Ellebjerg Station af økonomiske årsager  

 opføres i en forholdsvis begrænset udformning, men stationen  

 planlægges etableret på en måde, så den kan udbygges  

 successivt i takt med stigende passagergrundlag.
På stationen anlægges de nødvendige  

 adgangs- og omstigningsforhold, og der skabes direkte forbindelse mellem  

 Øresundsbanen og Ringbanen ved anlæg af en gangbro.
Der skal  

 muligvis eksproprieres et mindre ubebygget erhvervsareal til adgangsveje og  

 forplads nord for stationen.
 Der henvises i øvrigt til vedhæftede bilag 1  

 med kort over det projekterede anlæg.
Til § 2 I forbindelse med etablering af Ringbanen er der ikke  

 længere brug for at anvende strækningen mellem Ringbanen  

 (nær ved Grøndal Station) og Vanløse Station til  

 jernbanedrift.
Tilsvarende gælder for godsforbindelsessporene fra  

 Ringbanen til strækningen mellem Frederiksberg Station og  

 Vanløse Station.
 Bestemmelsen giver trafikministeren hjemmel til at  

 nedlægge strækningen og godsforbindelsessporene.
De ledigblevne arealer vil blive retableret og anvendt til  

 rekreative formål.
De nærmere enkeltheder i forbindelse hermed  

 fastlægges mellem Banestyrelsen og henholdsvis Københavns og  

 Frederiksberg Kommuner.
 Der henvises i øvrigt til vedhæftede bilag 2  

 med kort over de strækninger, der foreslås nedlagt.
 Desuden giver bestemmelsen ministeren hjemmel til at  

 nedlægge godsforbindelsessporene mellem Ringbanen og Vestbanen,  

 såfremt der efter nærmere overvejelser træffes beslutning  

 herom.
 Beslutning om nedlæggelse af sporene vil blive  

 truffet på baggrund af en afvejning af såvel de økonomiske  

 som funktionelle fordele for Ringbaneprojektet i forhold til en mulig  

 fremtidig anvendelse til godstransporter fra Hellerup/Østerport over  

 Vigerslev til Glostrup/Høje Taastrup.
Godsforbindelsessporene mellem Ringbanen og Vestbanen  

 anvendes i dag kun i meget begrænset omfang.
Såfremt begge  

 forbindelsesspor nedlægges, bliver der mulighed for at samle  

 forpladsaktiviteterne på trekantområdet mellem de forskellige  

 banestrækninger ved Harrestrup Station.
 Det skal bemærkes, at eventuelle godstransporter  

 mellem Hellerup og Roskilde kan ekspederes over Københavns  

 Godsbanegård.
 Der henvises i øvrigt til vedhæftede bilag 3  

 med kort over strækningen, der eventuelt bliver nedlagt.
Til § 3 Bestemmelsen i stk. 1 giver trafikministeren hjemmel  

 til at ekspropriere de for anlægget nødvendige arealer og  

 ejendomme.
Størstedelen af de arealer, som skal anvendes til brug for  

 anlægget, er i Banestyrelsens eller DSB's eje, men det bliver  

 nødvendigt at ekspropriere enkelte beboelsesejendomme, mindre  

 havearealer langs de berørte banestrækninger samt arealer til  

 stiadgange, forpladser mv.
Det bliver desuden nødvendigt at  

 ekspropriere nogle mindre arealer, der ejes af Københavns Kommune, som  

 nu anvendes til kolonihaver.
Endelig bliver det nødvendigt at  

 ekspropriere en enkelt erhvervsejendom, et mindre beboerhus, samt nogle  

 mindre ubebyggede erhvervsarealer.
Ekspropriationerne af beboelsesejendommene  

 og erhvervsejendommen vil blive foretaget hurtigst muligt efter lovens  

 vedtagelse.
Bestemmelsen i stk. 1 giver ligeledes ministeren  

 hjemmel til at ekspropriere arealer midlertidigt til brug for adgangsveje,  

 arbejdspladser, materialedepoter mv.
Dette forventes i et vist omfang at  

 blive nødvendigt i forbindelse med anlægsarbejdernes  

 udførelse.
 Arbejdsarealerne vil, så vidt det er muligt, blive  

 etableret på f.eks. vejarealer langs med eller nær ved banen.  

 Når anlægsarbejderne er færdige, bliver de midlertidigt  

 eksproprierede arealer retableret og leveret tilbage til den oprindelige  

 ejer.
Ud over egentlige arealerhvervelser til baneanlægget  

 er det nødvendigt med udgangspunkt i  

 stærkstrømsreglementets bestemmelser at pålægge  

 jernbanens naboejendomme servitutter svarende til den eldriftservitut, der  

 benyttes på de elektrificerede fjernbanestrækninger.
Bestemmelsen  

 i stk. 2 giver trafikministeren hjemmel til dette.
Eldriftservitutter  

 pålægges naboejendommene på hele strækningen fra  

 Hellerup Station til Ny Ellebjerg.
Til § 4 Ved udskiftning af de banetekniske anlæg på  

 strækningen mellem Hellerup og Grøndal stationer bliver det  

 nødvendigt, at S-togsdriften indstilles i en periode på 2 til 3  

 måneder.
Desuden vil det i en periode på maksimalt 7  

 måneder være nødvendigt at etablere alternativ transport  

 mellem Grøndal og Vanløse Stationer i forbindelse med  

 anlæg af Flintholm Station.
Ved anlæg af den nye bro til Frederikssundsbanen ved  

 Flintholm Station kan det blive nødvendigt at afbryde S-togsdriften  

 på Frederikssundsbanen i forbindelse med weekendspærringer og  

 aftenlukninger.
Ved anlæg af den nye perron på Høje  

 Taastrup Banen ved Harrestrup Station kan det blive nødvendigt at  

 afbryde S-togsdriften på Høje Taastrup Banen i forbindelse med  

 weekendspærringer og aftenlukninger.
Ved anlæg af de nye perroner  

 på Køge Bugt Banen ved Ny Ellebjerg Station kan det blive  

 nødvendigt i forbindelse med weekendspærringer og aftenlukninger  

 at afbryde S-togsdriften på Køge Bugt Banen i kortere  

 perioder.
 Bestemmelsen giver trafikministeren bemyndigelse til i de  

 nødvendige perioder at indstille togdriften og i nødvendigt  

 omfang indsætte busdrift mellem stationerne på  

 strækningerne i forbindelse med anlægsarbejdernes  

 udførelse.
 Indstillingen af S-togsdriften skal finde sted efter  

 samråd med Banestyrelsen, DSB S-tog A/S, HT og kommunerne i  

 området, samt efter grundig information af passagerne i god tid  

 før driften indstilles.
Indstilling af driften i forbindelse med  

 anlægsarbejderne er nødvendig af økonomiske hensyn.
Der  

 er imidlertid også en række andre fordele i form af et forbedret  

 arbejdsmiljø, en mindskelse af støj- og andre miljøgener  

 fra natligt anlægsarbejde og færre gener ved afledte  

 togforsinkelser.
Til § 5 Ifølge bestemmelsen træder loven i kraft  

 dagen efter bekendtgørelsen i Lovtidende.
