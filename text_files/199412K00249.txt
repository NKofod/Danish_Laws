Nr LSF 249 Forslag til Lov om fondsmæglerselskaber (* 1) Fremsat af erhvervsministeren (Mimi Jakobsen) den 3. maj 1995 Kapitel 1 Indledende bestemmelser § 1. Denne lov finder anvendelse på fondsmæglerselskaber, herunder  

 fondsmæglerselskaber, der er børsmæglerselskaber.
Fondsmæglerselskaber har  

 til formål at yde investeringsservice på erhvervsmæssigt grundlag.
 Stk. 2. Fondsmæglerselskaber er sammen med pengeinstitutter,  

 realkreditinstitutter og de kreditinstitutter, der har særlig tilladelse,  

 eneberettigede til at yde investeringsservice.
 Stk. 3. Ved investeringsservice forstås de til denne lov i bilag  

 1, afsnit A, anførte tjenesteydelser i forbindelse med de instrumenter, der  

 er angivet i bilag 1, afsnit B, når en sådan tjenesteydelse præsteres over  

 for tredjemand.
 Stk. 4. Fondsmæglerselskaber må kun udføre den form for  

 investeringsservice, som er nævnt i bilag 1, afsnit A, og dertil knyttede  

 accessoriske tjenesteydelser, som er nævnt i bilag 1, afsnit C.
 Stk. 5. Herudover må fondsmæglerselskaber formidle tinglyste,  

 negotiable pantebreve udstedt med pant i fast ejendom eller løsøre.
 Stk. 6. Et fondsmæglerselskab må ikke have datterselskaber,  

 medmindre disse udelukkende yder investeringsservice.
 § 2. Fondsmæglerselskaber er eneberettigede til i deres navn at  

 benytte ordet »fondsmæglerselskab« alene eller i sammensætning.  

 Andre virksomheder må ikke i deres navn eller til betegnelse af virksomheden  

 benytte ordet »fondsmæglerselskab« eller betegnelser, der er egnet  

 til at fremkalde det indtryk, at de er fondsmæglerselskaber.
 Stk. 2. Fondsmæglerselskaber, der er medlemmer af en fondsbørs, er  

 desuden eneberettigede til at kalde sig »børsmæglerselskab«.
Stk. 3. Fondsmæglerselskaber er forpligtede til at anvende  

 betegnelsen fondsmæglerselskab i deres navn.
Hvis de er medlemmer af en  

 fondsbørs, kan de tillige eller i stedet anvende betegnelsen  

 børsmæglerselskab.
Stk. 4. Et udenlandsk fondsmæglerselskab kan dog benytte det samme  

 navn, som selskabet benytter i hjemlandet.
Er der risiko for forveksling med  

 et andet her i landet anvendt navn, kan Erhvervs- og Selskabsstyrelsen kræve  

 en forklarende tilføjelse.
Kapitel 2 Stiftelse m.m.
 § 3. Fondsmæglerselskaber skal være aktieselskaber.
 Stk. 2. Et fondsmæglerselskab, der ønsker at blive medlem af en  

 fondsbørs eller en clearingcentral, hvor selskabet deltager i clearing og  

 afvikling eller ønsker at udføre en eller flere af de i bilag 1, afsnit A,  

 nr. 2 og 4, og afsnit C, nr. 1 og 3, nævnte tjenesteydelser, skal have en  

 aktiekapital, der mindst udgør et beløb svarende til modværdien af 1 mio.  

 ECU.
 Stk. 3. Andre fondsmæglerselskaber skal have en aktiekapital, der  

 mindst udgør et beløb svarende til modværdien af 300.000 ECU.
Stk. 4. Goodwill kan ikke anvendes som en del af den indbetalte  

 kapital.
Deling af aktiekapitalen i aktieklasser med forskellig stemmeret kan  

 ikke finde sted.
§ 4. Et fondsmæglerselskab skal have en ansvarlig kapital svarende  

 til mindst en fjerdedel af det foregående års faste omkostninger.  

 Finanstilsynet kan tilpasse dette krav i tilfælde af en væsentlig ændring i  

 fondsmæglerselskabets virksomhed siden det foregående år.
Har et  

 fondsmæglerselskab ikke været i drift i et år, skal det have en ansvarlig  

 kapital svarende til mindst en fjerdedel af de omkostninger, der fremgår af  

 driftsplanen for første års drift, medmindre denne plan kræves ændret af  

 Finanstilsynet.
 Stk. 2. Finanstilsynet kan fastsætte nærmere regler om opgørelsen  

 af fondsmæglerselskabers faste omkostninger.
Kapitel 3 Tilladelse m.m.
§ 5. Fondsmæglerselskaber skal have tilladelse af Finanstilsynet  

 til at yde investeringsservice.
Tilladelsen skal angive de områder i bilag 1,  

 afsnit A og C, som tilladelsen omfatter.
Stk. 2. Ansøgning om tilladelse skal indeholde en nærmere  

 angivelse af arten af de former for investeringsservice, som selskabet kan  

 yde, og af fondsmæglerselskabets organisation.
Ansøgningen skal desuden  

 indeholde oplysninger om alle aktionærer, der direkte eller indirekte ejer en  

 kvalificeret andel på mindst 5 pct. af aktiekapitalen, eller en  

 aktiebesiddelse, der giver mulighed for at udøve en betydelig indflydelse på  

 forvaltningen af fondsmæglerselskabet, samt om størrelsen af disse  

 aktionærers aktiebesiddelse.
 Stk. 3. Tilladelse til at udøve en eller flere af de i bilag 1,  

 afsnit C, anførte accessoriske tjenesteydelser kan kun meddeles  

 fondsmæglerselskaber i tilknytning til ansøgning om tilladelse til at udøve  

 tjenesteydelser i henhold til bilag 1, afsnit A.
Stk. 4. Først når Finanstilsynet har meddelt tilladelse til at yde  

 investeringsservice, kan fondsmæglerselskabet registreres i Erhvervs- og  

 Selskabsstyrelsen.
Med anmeldelsen til registrering skal fondsmæglerselskabet  

 indsende 2 daterede eksemplarer af vedtægterne til Erhvervs- og  

 Selskabsstyrelsen, der videresender det ene eksemplar til Finanstilsynet.
 Stk. 5. Ved anmeldelse af vedtægtsændringer skal  

 fondsmæglerselskabet indsende 2 daterede eksemplarer af vedtægterne med den  

 fuldstændige nye affattelse til Erhvervs- og Selskabsstyrelsen, der  

 videresender det ene eksemplar til Finanstilsynet.
Stk. 6. Finanstilsynet kan nægte tilladelse, hvis et medlem af  

 fondsmæglerselskabets direktion eller bestyrelse 1) må skønnes ikke at have fyldestgørende erfaring til at udøve stillingen  

 eller hvervet, 2) er dømt for et strafbart forhold, og det udviste forhold begrunder en  

 nærliggende fare for misbrug af stillingen eller hvervet, eller 3) i stilling eller erhverv har udvist en sådan adfærd, at der er grund  

 til at antage, at den pågældende ikke vil varetage stillingen eller hvervet  

 på forsvarlig måde.
 Stk. 7. Tilladelse kan desuden nægtes, hvis de i stk. 2 nævnte  

 kapitalejere skønnes at ville modvirke en forsvarlig drift af  

 fondsmæglerselskabet.
Stk. 8. Når tilladelse nægtes, skal dette begrundes og meddeles  

 ansøgeren senest seks måneder efter indgivelsen af en fyldestgørende  

 ansøgning.
Der træffes under alle omstændigheder afgørelse senest tolv  

 måneder efter ansøgningens modtagelse.
 Stk. 9. Finanstilsynet kan i overensstemmelse med bestemmelserne i  

 Rådets direktiv om investeringsservice i forbindelse med værdipapirer  

 suspendere behandlingen af ansøgninger om godkendelse af  

 fondsmæglerselskaber, som direkte eller indirekte ejes af selskaber med  

 hjemsted uden for Den Europæiske Union eller lande, som fællesskabet har  

 indgået samarbejdsaftale med.
 Stk. 10. Reglerne i stk. 2 finder tilsvarende anvendelse, hvis et  

 fondsmæglerselskab, der har fået tilladelse efter denne lov, ansøger om  

 ændring af sin tilladelse.
 Stk. 11. Et fondsmæglerselskab, der har fået tilladelse efter  

 denne lov, er forpligtet til at have sit hovedkontor og udøve virksomhed her  

 i landet.
 § 6. Et udenlandsk fondsmæglerselskab, der er meddelt tilladelse i  

 et andet land inden for Den Europæiske Union eller lande, som fællesskabet  

 har indgået samarbejdsaftale med, kan begynde at udøve virksomhed her i  

 landet gennem en filial 2 måneder efter, at Finanstilsynet har modtaget  

 meddelelse herom fra tilsynsmyndighederne i hjemlandet, jf. stk. 2. Filialen  

 kan udøve de i bilag 1, afsnit A og C, nævnte tjenesteydelser, såfremt disse  

 er omfattet af fondsmæglerselskabets tilladelse i hjemlandet.
 Stk. 2. Finanstilsynet skal fra hjemlandets tilsynsmyndigheder  

 have modtaget følgende oplysninger:
1) en beskrivelse af filialens virksomhed, herunder oplysninger om  

 organisation og de planlagte tjenesteydelser, 2) en erklæring om, at de planlagte tjenesteydelser er omfattet af  

 fondsmæglerselskabets tilladelse i hjemlandet, 3) filialens adresse, 4) navnene på filialens ledelse, 5) størrelsen af fondsmæglerselskabets aktiekapital, samt 6) oplysninger om en eventuel investorbeskyttelsesordning i hjemlandet  

 omfattende filialens investorer.
 Stk. 3. I tilfælde af ændring af et forhold, der er givet  

 meddelelse om efter stk. 2, nr. 1-4 og 6, skal fondsmæglerselskabet give  

 meddelelse herom til Finanstilsynet, senest en måned før ændringen foretages.
Stk. 4. Et udenlandsk fondsmæglerselskab, der er meddelt  

 tilladelse i et andet land inden for Den Europæiske Union eller lande, som  

 fællesskabet har indgået samarbejdsaftale med, kan begynde at udøve  

 virksomhed her i landet som grænseoverskridende tjenesteydelser, når  

 Finanstilsynet har modtaget meddelelse herom fra tilsynsmyndighederne i  

 hjemlandet.
Fondsmæglerselskabet kan udøve de i bilag 1, afsnit A og C,  

 nævnte tjenesteydelser, når hjemlandets tilsynsmyndigheder har erklæret, at  

 disse er omfattet af fondsmæglerselskabets tilladelse i hjemlandet.
Stk. 5. Et udenlandsk fondsmæglerselskab, der etablerer  

 repræsentationskontor her i landet, skal give Finanstilsynet meddelelse  

 herom, senest samtidig med at kontoret etableres.
Meddelelsen skal indeholde  

 oplysninger om:
1) repræsentationskontorets adresse, og 2) navnene på repræsentationskontorets ledelse.
 § 7. Et fondsmæglerselskab, der ønsker at etablere en filial i et  

 andet land inden for Den Europæiske Union eller lande, som fællesskabet har  

 indgået samarbejdsaftale med, skal meddele dette til Finanstilsynet sammen  

 med følgende oplysninger om filialen:
1) i hvilket land filialen ønskes etableret, 2) en beskrivelse af filialens virksomhed, herunder oplysninger om  

 organisation og de planlagte tjenesteydelser, 3) filialens adresse, og 4) navnene på filialens ledelse.
Stk. 2. Finanstilsynet videresender de i stk. 1 nævnte oplysninger  

 og oplysninger om fondsmæglerselskabets aktiekapital samt oplysninger om  

 investorbeskyttelsesordningen til tilsynsmyndighederne i værtslandet senest 3  

 måneder efter modtagelsen af oplysningerne og underretter  

 fondsmæglerselskabet herom.
Samtidig fremsendes erklæring om, at de planlagte  

 tjenesteydelser er omfattet af fondsmæglerselskabets tilladelse.
Stk. 3. Finanstilsynet kan undlade at fremsende de nævnte  

 oplysninger, hvis der er grund til at betvivle, at fondsmæglerselskabets  

 administrative struktur og finansielle situation er forsvarlig som grundlag  

 for den påtænkte etablering.
Finanstilsynet giver fondsmæglerselskabet  

 meddelelse herom inden 3 måneder fra modtagelsen af de i stk. 1 nævnte  

 oplysninger.
 Stk. 4. Fondsmæglerselskabet er forpligtet til at meddele  

 Finanstilsynet og værtslandets tilsynsmyndigheder enhver ændring i de i stk.  

 1 nævnte forhold, senest en måned før ændringen foretages.
 Stk. 5. Et fondsmæglerselskab, der ønsker at udøve virksomhed i  

 form af grænseoverskridende tjenesteydelser i et andet land inden for Den  

 Europæiske Union eller lande, som fællesskabet har indgået samarbejdsaftale  

 med, skal give Finanstilsynet meddelelse herom med angivelse af, i hvilket  

 land virksomhed ønskes påbegyndt, og hvilke tjenesteydelser der ønskes  

 udøvet.
 Stk. 6. Finanstilsynet videregiver den i stk. 5 nævnte meddelelse  

 samt en erklæring om, at de planlagte aktiviteter er omfattet af  

 fondsmæglerselskabets tilladelse, til tilsynsmyndigheden i værtslandet,  

 senest en måned efter modtagelsen af den i stk. 5 nævnte meddelelse.
 § 8. Lovens bestemmelser gælder for filialer af  

 fondsmæglerselskaber, der har hjemsted i et land uden for Den Europæiske  

 Union eller lande, som fællesskabet har indgået samarbejdsaftale med, med de  

 afvigelser, filialforholdet nødvendiggør, eller som er fastsat i eller i  

 medfør af international aftale.
 Stk. 2. Finanstilsynet fastsætter bestemmelser i henhold til stk.  

 1, samt bestemmelser om tilladelse til filialer af udenlandske  

 fondsmæglerselskaber, herunder om at Finanstilsynet kan undtage fra  

 bestemmelserne.
Kapitel 4 Ejerforhold § 9. Finanstilsynet skal underrettes om og på forhånd godkende  

 enhver fysisk eller juridisk persons direkte eller indirekte erhvervelse af  

 en kvalificeret andel i et fondsmæglerselskab samt sådanne forøgelser af den  

 kvalificerede andel, der medfører, at denne udgør eller overstiger en grænse  

 på henholdsvis 20 pct., 33 pct. og 50 pct., eller medfører, at  

 fondsmæglerselskabet bliver et datterselskab.
 Stk. 2. Ved kvalificeret andel forstås direkte eller indirekte  

 besiddelse af mindst 5 pct. af aktiekapitalen eller stemmerettighederne eller  

 en aktiebesiddelse, der giver mulighed for at udøve en betydelig indflydelse  

 på forvaltningen af fondsmæglerselskabet eller en virksomhed, hvori den  

 kvalificerede andel besiddes.
Stk. 3. Erhvervelse eller forøgelse af andelen, som nævnt i stk.  

 1, kan kun godkendes, når dette ikke strider mod hensynet til at sikre en  

 forsvarlig drift af fondsmæglerselskabet.
Finanstilsynets godkendelse eller  

 afslag skal foreligge senest 3 måneder efter underretning om den påtænkte  

 investering.
 Stk. 4. Finanstilsynet kan ved godkendelse af en erhvervelse eller  

 forøgelse efter stk. 1 fastsætte en frist for gennemførelsen af denne.
 Stk. 5. Finanstilsynet kan i overensstemmelse med bestemmelserne i  

 Rådets direktiv om investeringsservice suspendere behandlingen af en  

 ansøgning om et selskabs direkte eller indirekte erhvervelse af de i stk. 1  

 fastsatte andele i et fondsmæglerselskab, hvis selskabet ligger uden for Den  

 Europæiske Union eller lande, som fællesskabet har indgået en  

 samarbejdsaftale med.
 Stk. 6. Kapitalejere, som har en andel på mindst 5 pct., og som  

 påtænker at begrænse denne andel, således at den falder under en af de i stk.  

 1 fastsatte grænser, skal underrette Finanstilsynet herom og angive  

 størrelsen af den påtænkte fremtidige andel.
 Stk. 7. Når et fondsmæglerselskab får kendskab til erhvervelser  

 eller afhændelser af andele, som nævnt i stk. 1 og 6, skal  

 fondsmæglerselskabet straks give Finanstilsynet meddelelse herom.
 Stk. 8. Et fondsmæglerselskab skal en gang om året inden udgangen  

 af april måned i forbindelse med indsendelsen af årsregnskabet give  

 Finanstilsynet meddelelse om navnene på de kapitalejere, som ejer en  

 kvalificeret andel i fondsmæglerselskabet, og om størrelsen af disse andele.
 § 10. Såfremt aktionærer, der er i besiddelse af en af de i § 9,  

 stk. 1, fastsatte kapitalandele i et fondsmæglerselskab, modvirker en  

 forsvarlig drift af fondsmæglerselskabet, kan Finanstilsynet ophæve den  

 stemmeret, der er knyttet til de pågældende ejeres kapitalandele, eller  

 påbyde fondsmæglerselskabet at følge bestemte retningslinjer.
Stk. 2. Finanstilsynet kan ophæve den stemmeret, der er knyttet  

 til kapitalandele ejet af fysiske eller juridiske personer, som ikke  

 overholder forpligtelsen i § 9, stk. 1, til forudgående at underrette  

 Finanstilsynet.
Kapitalandelene tildeles igen fuld stemmeret, hvis  

 Finanstilsynet kan godkende erhvervelsen.
 Stk. 3. Finanstilsynet skal ophæve den stemmeret, der er knyttet  

 til kapitalandele ejet af fysiske eller juridiske personer, som har erhvervet  

 andele som omhandlet i § 9, stk. 1, uanset at Finanstilsynet har afslået at  

 godkende denne erhvervelse af kapitalandele.
 Stk. 4. Har Finanstilsynet ophævet stemmeretten i medfør af stk.  

 1-3, kan kapitalandelen ikke indgå i opgørelsen af den på en  

 generalforsamling repræsenterede stemmeberettigede kapital.
Kapitel 5 Ledelse m.m.
§ 11. Direktører, vicedirektører, underdirektører samt  

 filialbestyrere og dermed ligestillede i et fondsmæglerselskab må ikke eje  

 eller drive selvstændig erhvervsvirksomhed eller uden tilladelse fra  

 Finanstilsynet som bestyrelsesmedlem, funktionær eller på anden måde deltage  

 i ledelsen eller driften af anden erhvervsvirksomhed end  

 fondsmæglerselskabet.
De kan dog eje, drive og deltage i administration af  

 fast ejendom og være medlem af bestyrelsen i fondsmæglerselskabets  

 moderselskab.
Finanstilsynet kan i ganske særlige tilfælde tillade  

 undtagelser fra forbudet mod at eje eller drive selvstændig  

 erhvervsvirksomhed.
§ 12. Direktører og andre ansatte i et fondsmæglerselskab må ikke 1) for egen regning udføre eller deltage i spekulationsforretninger, 2) for egen regning lade udføre eller deltage i forretninger gennem et  

 andet fondsmæglerselskab eller en anden værdipapirhandler.
 § 13. Reglen i aktieselskabslovens § 56, stk. 5, om  

 forretningsordenen finder tilsvarende anvendelse på fondsmæglerselskaber.
 Stk. 2. Et eksemplar af forretningsordenen skal indsendes til  

 Finanstilsynet, der ligeledes skal orienteres skriftligt om eventuelle  

 ændringer.
§ 14. Et fondsmæglerselskab skal indrettes og ledes på en sådan  

 måde, at selskabet har 1) en sund administrativ og regnskabsmæssig praksis, 2) betryggende kontrol- og sikringsforanstaltninger på edb-området, samt 3) fyldestgørende interne kontrolprocedurer, som også omfatter regler for  

 medarbejderes adgang til at foretage personlige transaktioner.
 § 15. Der skal inden 2 uger gives Finanstilsynet meddelelse om  

 valg, ansættelse og afgang af bestyrelsesmedlemmer, direktører og revisorer.
Kapitel 6 Solvens § 16. Den ansvarlige kapital med tillæg af kortfristet supplerende  

 kapital, jf. § 18, stk. 2, skal til enhver tid udgøre mindst 8 pct. af  

 fondsmæglerselskabets vægtede aktiver m.v., herunder poster med  

 markedsrisiko.
Finanstilsynet fastsætter nærmere regler for opgørelsen af  

 solvensprocenten.
 Stk. 2. Erhvervsministeren bemyndiges til i ganske særlige  

 tilfælde at ændre de i stk. 1 fastsatte solvenskrav.
Stk. 3. Hvis et medlem af et fondsmæglerselskabs bestyrelse,  

 direktion eller revision må formode, at fondsmæglerselskabet ikke opfylder  

 solvenskravet, jf. stk. 1, skal de pågældende straks meddele dette til  

 Finanstilsynet.
Finanstilsynet kan fastsætte en frist, inden for hvilken  

 solvenskravet skal være opfyldt.
 Stk. 4. Finanstilsynet fastsætter regler om opgørelse og  

 indberetning af fondsmæglerselskabers renterisici og andre markedsrisici.
 § 17. Et fondsmæglerselskabs ansvarlige kapital beregnes som  

 summen af kernekapitalen efter de i stk. 3 nævnte fradrag og den supplerende  

 kapital efter de i stk. 6, 7 og 9 nævnte fradrag.
 Stk. 2. Kernekapitalen består af indbetalt aktiekapital samt  

 overkurs ved emission og reserver.
 Stk. 3. Kernekapitalen reduceres med fondsmæglerselskabets  

 beholdning af egne aktier, immaterielle aktiver og årets løbende underskud.
 Stk. 4. Den supplerende kapital består af  

 opskrivningshenlæggelser, værdipapirer med ubestemt løbetid og andre  

 kapitalindskud, jf. § 18, stk. 1. Den supplerende kapital må sammen med  

 kortfristet supplerende kapital, jf. § 18, stk. 2, ikke medregnes med mere  

 end 100 pct. af kernekapitalen efter fradrag i henhold til stk. 3.
 Stk. 5. Finanstilsynet kan fastsætte bestemmelser om, at andre  

 kapitalelementer medregnes i opgørelsen af den ansvarlige kapital.
Stk. 6. Har et fondsmæglerselskab en kapitalandel i et andet  

 fondsmæglerselskab, kredit- eller finansieringsinstitut, der overstiger 10  

 pct. af sidstnævntes aktie-, garanti- eller andelskapital, skal andelen  

 fradrages ved beregningen af fondsmæglerselskabets ansvarlige kapital.  

 Endvidere fradrages fondsmæglerselskabets efterstillede kapitalindskud i de  

 nævnte selskaber.
En midlertidig erhvervelse af aktier i et andet  

 fondsmæglerselskab, kredit- eller finansieringsinstitut skal dog ikke  

 fradrages, når erhvervelsen er sket som led i en rekonstruktion.
 Stk. 7. Har et fondsmæglerselskab andre kapitalandele samt  

 efterstillede kapitalindskud i fondsmæglerselskaber, kredit- eller  

 finansieringsinstitutter end de i stk. 6 nævnte, der tilsammen overstiger 10  

 pct. af fondsmæglerselskabets ansvarlige kapital før fradrag i henhold til  

 stk. 6 og 9, fradrages den overskydende del.
 Stk. 8. Et fondsmæglerselskab skal ikke fradrage kapitalandele og  

 efterstillede kapitalindskud i andre fondsmæglerselskaber, som sammen med  

 fondsmæglerselskabet er omfattet af konsolidering, jf. § 23.
 Stk. 9. Et fondsmæglerselskabs beholdning af kapitalandele, der  

 overstiger de i § 21, stk. 1 og stk. 2, 1. pkt., nævnte grænser, jf. § 21,  

 stk. 3, fradrages ligeledes ved beregningen af fondsmæglerselskabets  

 ansvarlige kapital.
 Stk. 10. Et fondsmæglerselskabs kernekapital,  

 opskrivningshenlæggelser, samt eventuelle kapitalelementer, jf. stk. 5, skal  

 være fratrukket enhver form for skat, der kan forudses på det tidspunkt, hvor  

 beløbet beregnes, eller det skal være behørigt tilpasset i det omfang, skat  

 reducerer det beløb, hvormed denne kapital kan anvendes til dækning af risici  

 eller tab.
 § 18. Værdipapirer med ubestemt løbetid og andre kapitalindskud  

 medregnes ved opgørelsen af den ansvarlige kapital, såfremt følgende  

 betingelser er opfyldt:
1) de må ikke kunne tilbagebetales på ihændehaverens initiativ eller uden  

 Finanstilsynets godkendelse, 2) aftaler i forbindelse med gældsstiftelse skal give fondsmæglerselskabet  

 mulighed for at udskyde betaling af renter på gælden, 3) långiverens krav mod fondsmæglerselskabet skal efterstilles al anden  

 ikke-efterstillet gæld, 4) de for udstedelsen af værdipapirerne gældende dokumenter skal indeholde  

 bestemmelse om, at gæld og ikke-betalte renter skal kunne medgå til dækning  

 af tab, uanset om det tillades fondsmæglerselskabet at fortsætte sine  

 aktiviteter, 5) beløbet skal være indbetalt, 6) når kapitalindskuddet har fast løbetid, indskrænkes det beløb, hvormed  

 kapitalindskuddet medregnes, årligt med 25 pct. af den oprindelige kapital de  

 sidste 3 år inden den aftalte forfaldsdato, og 7) beholdningen af egne beviser modregnes i kapitalindskuddet efter de i  

 nr. 6 fastsatte regler.
Erhvervelse af egne beviser skal være godkendt af  

 Finanstilsynet i henhold til nr. 1.
 Stk. 2. For kortfristet supplerende kapital gælder foruden  

 betingelserne i stk. 1, nr. 1, 3, 4 og 5, følgende betingelser:
 1) Der må ikke ske tilbagebetaling af hovedstolen eller betaling af renter  

 af den kortfristede supplerende kapital, såfremt solvenskravet i § 16 ikke er  

 opfyldt, eller såfremt tilbagebetalingen vil medføre, at solvenskravet ikke  

 er opfyldt.
 2) Kapitalen skal have en oprindelig løbetid eller et opsigelsesvarsel på  

 mindst 2 år.
 3) Den kortfristede supplerende kapital kan højst medregnes med 5,3 pct.  

 af de vægtede poster med markedsrisiko.
4) Beholdningen af egne beviser modregnes i kapitalindskuddet.
Erhvervelse  

 af egne beviser skal være godkendt af Finanstilsynet i henhold til stk. 1.
Stk. 3. Finanstilsynet kan i særlige tilfælde tillade, at et  

 fondsmæglerselskabs nettofortjeneste ved handelsbeholdningen indregnes i den  

 kortfristede supplerende kapital.
Finanstilsynet fastsætter nærmere regler  

 for opgørelse af nettofortjenesten ved handelsbeholdningen.
Stk. 4. Finanstilsynet kan fastsætte nærmere regler for  

 kapitalindskuddene i stk. 1 og 2, herunder fastlægge tidspunktet for  

 kapitalindskuddenes nedskrivning og principper for konstatering af  

 nedskrivningsbeløbets størrelse.
Finanstilsynet fastsætter endvidere  

 bestemmelser om opgørelsen af handelsbeholdningen.
 Stk. 5. Såfremt kapital, som nævnt i stk. 1 og 2, udstedes i form  

 af massegældsbreve, skal fondsmæglerselskabet benævne disse kapitalbeviser.
Kapitel 7 Midlernes anbringelse og likviditet § 19 . Et fondsmæglerselskabs engagement uden for  

 handelsbeholdningen, jf. stk. 5, med en kunde eller gruppe af indbyrdes  

 forbundne kunder må ikke overstige 25 pct. af fondsmæglerselskabets  

 ansvarlige kapital, jf. § 17, stk. 1.
Stk. 2. Engagementer uden for handelsbeholdningen, der udgør 10  

 pct. eller mere af den ansvarlige kapital, skal indberettes til  

 Finanstilsynet hvert kvartal.
Tilsynet fastsætter nærmere bestemmelser om  

 indberetningerne, herunder om undtagelse for indberetning af visse  

 engagementer uden for handelsbeholdningen.
 Stk. 3. Det samlede beløb af et fondsmæglerselskabs engagementer  

 uden for handelsbeholdningen, der udgør 10 pct. eller mere af den ansvarlige  

 kapital, må ikke overstige 800 pct. af fondsmæglerselskabets ansvarlige  

 kapital.
Stk. 4. Et fondsmæglerselskab skal til enhver tid overholde de i  

 stk. 1 og 3 fastsatte øvre engagementsgrænser.
Overstiger engagementerne uden  

 for handelsbeholdningen de fastsatte grænser, skal Finanstilsynet omgående  

 underrettes.
Finanstilsynet kan under særlige omstændigheder give et  

 fondsmæglerselskab en bestemt tidsfrist til atter at overholde grænserne.
 Stk. 5. Ved et engagement uden for handelsbeholdningen forstås  

 summen af de dele af følgende poster, der ligger uden for  

 handelsbeholdningen:
1) tilgodehavender, 2) garantier og andre poster under stregen, 3) kapitalandele, 4) rente- og valutakursrelaterede poster, samt 5) andre mellemværender, der indebærer en kreditrisiko for selskabet.
 Stk. 6. De i stk. 1 og 3 nævnte grænser finder ikke anvendelse på  

 engagementer uden for handelsbeholdningen med virksomheder, der indgår fuldt  

 i konsolideringen i henhold til § 23, stk. 1. Bank- og sparekasselovens § 37  

 a, stk. 9, stk. 11, 2. pkt, eller stk. 12, finder tilsvarende anvendelse.
 Stk. 7. Såfremt et engagement uden for handelsbeholdningen er  

 garanteret af et kreditinstitut i zone A, jf. artikel 2, stk. 1, 4. led, i  

 Rådets direktiv om solvensnøgletal, betragtes den garanterede del af  

 engagementet uden for handelsbeholdningen som et engagement uden for  

 handelsbeholdningen med vedkommende kreditinstitut.
 Stk. 8. Finanstilsynet kan fastsætte bestemmelser om, at der ved  

 beregningen af de i stk. 1 og 3 nævnte grænser kan ses bort fra særlig sikre  

 krav.
 § 20. Et fondsmæglerselskabs engagement, jf. stk. 5, med en kunde  

 eller gruppe af indbyrdes forbundne kunder må ikke overstige 25 pct. af  

 fondsmæglerselskabets ansvarlige kapital med tillæg af kortfristet  

 supplerende kapital.
Stk. 2. Engagementer, der udgør 10 pct. eller mere af den  

 ansvarlige kapital med tillæg af kortfristet supplerende kapital, skal  

 indberettes til Finanstilsynet hvert kvartal.
Tilsynet fastsætter nærmere  

 bestemmelser om indberetningerne, herunder om undtagelse for indberetning af  

 visse engagementer.
 Stk. 3. Det samlede beløb af et fondsmæglerselskabs engagementer,  

 der udgør 10 pct. eller mere af den ansvarlige kapital med tillæg af  

 kortfristet supplerende kapital, jf. § 18, stk. 2, må ikke overstige 800 pct.  

 af fondsmæglerselskabets ansvarlige kapital med tillæg af kortfristet  

 supplerende kapital.
Stk. 4. Et fondsmæglerselskab skal til enhver tid overholde de i  

 stk. 1 og 3 fastsatte øvre engagementsgrænser.
Overstiger engagementerne de  

 fastsatte grænser, skal Finanstilsynet omgående underrettes.
Finanstilsynet  

 kan efter anmodning fra et selskab i særlige tilfælde tillade, at grænsen i  

 stk. 1 midlertidigt overskrides.
Overskridelsen medfører et tillæg til de  

 vægtede aktiver m.v.
 Stk. 5. Ved et engagement forstås engagementet uden for  

 handelsbeholdningen med tillæg af engagementet inden for handelsbeholdningen.
 Stk. 6. De i stk. 1 og 3 nævnte grænser finder ikke anvendelse på  

 engagementer med virksomheder, der indgår fuldt i konsolideringen i henhold  

 til § 23, stk. 1. Bank- og sparekasselovens § 37 a, stk. 9, stk. 11, 2. pkt.,  

 eller stk. 12, finder tilsvarende anvendelse.
 Stk. 7. Såfremt et engagement er garanteret af et kreditinstitut i  

 zone A, jf. artikel 2, stk. 1, 4. led, i Rådets direktiv om solvensnøgletal,  

 betragtes den garanterede del af engagementet som et engagement med  

 vedkommende kreditinstitut.
 Stk. 8. Finanstilsynet kan fastsætte bestemmelser om:
1) at der ved beregningen af de i stk. 1 og 3 nævnte grænser kan ses bort  

 fra særlig sikre krav, og 2) tillæg til de vægtede aktiver m.v. ved midlertidige overskridelser af  

 grænsen i stk. 1.
 § 21. Et fondsmæglerselskab må ikke eje kapitalandele i et enkelt  

 selskab til et højere bogført beløb end 15 pct. af fondsmæglerselskabets  

 ansvarlige kapital før fradrag i henhold til § 17, stk. 9.  

 Fondsmæglerselskabets interesser i vedkommende virksomhed må dog ikke herved  

 overstige den i § 19, stk. 1, nævnte grænse.
 Stk. 2. Et fondsmæglerselskabs beholdning af kvalificerede andele,  

 jf. § 9, stk. 2, må ikke overstige 60 pct. af fondsmæglerselskabets  

 ansvarlige kapital før fradrag i henhold til § 17, stk. 9. Den bogførte værdi  

 af de kapitalandele, som et fondsmæglerselskab har erhvervet, må ikke  

 overstige 100 pct. af fondsmæglerselskabets ansvarlige kapital.  

 Kapitalandele, der fradrages ved beregning af fondsmæglerselskabets  

 ansvarlige kapital, eller kapitalandele i selskaber, som sammen med  

 fondsmæglerselskabet er omfattet af konsolidering, medregnes ikke i de i stk.  

 1 og nærværende stykkes 1. og 2. pkt. nævnte grænser.
 Stk. 3. Et fondsmæglerselskabs beholdning af kapitalandele kan  

 overstige de i stk. 1 og stk. 2, 1. pkt., nævnte grænser, når der foretages  

 fradrag for den overskydende del ved beregning af den ansvarlige kapital.
 Stk. 4. Sammen med årsregnskabet skal fondsmæglerselskabet give  

 Finanstilsynet en opgørelse over, hvad det ejer af aktier i  

 fondsmæglerselskaber og pengeinstitutter.
 Stk. 5. Et fondsmæglerselskab må ikke erhverve egne aktier til et  

 større samlet pålydende end 10 pct. af aktiekapitalen.
Stk. 6. Ved opgørelsen af de i stk. 1, 2 og 5 nævnte grænser  

 indgår tillige de aktiekøbs- og aktiesalgsforretninger m.v., som  

 fondsmæglerselskabet har indgået.
Finanstilsynet fastsætter nærmere  

 bestemmelser herom.
 Stk. 7. Finanstilsynet kan undtage fra bestemmelsen i stk. 2, 2.  

 pkt.
 § 22. Et fondsmæglerselskab skal have en efter dets forhold  

 forsvarlig beholdning af likvide midler.
Stk. 2. Finanstilsynet kan stille krav om en forøgelse af de  

 likvide midler, hvis disse ikke skønnes at være forsvarlige.
Finanstilsynet  

 fastsætter en frist for opfyldelsen af kravene.
Kapitel 8 Regnskab og revision § 23. Reglerne i bank- og sparekasselovens kapitel 7 om  

 regnskabsaflæggelse, revision og konsolidering finder tilsvarende anvendelse  

 på fondsmæglerselskaber.
 Stk. 2. Finanstilsynet kan fastsætte særlige regler om regnskab,  

 revision og konsolidering for fondsmæglerselskaber.
Kapitel 9 Inddragelse af tilladelse og opløsning § 24. Finanstilsynet kan inddrage et fondsmæglerselskabs  

 tilladelse:
1) hvis virksomhed som fondsmæglerselskab ikke påbegyndes inden 12 måneder  

 efter tilladelsens meddelelse, 2) hvis virksomhed som fondsmæglerselskab ikke udøves i en periode på over  

 6 måneder, 3) hvis fondsmæglerselskabet gør sig skyldig i grov eller gentagen  

 overtrædelse af bestemmelser i denne lov eller af forskrifter udstedt i  

 medfør af loven, eller 4) i de i § 5, stk. 6 og 7, nævnte tilfælde.
 Stk. 2. Opfylder fondsmæglerselskabet ikke solvenskravet i § 16,  

 og har det ikke tilvejebragt den foreskrevne kapital inden for den i § 16,  

 stk. 3, fastsatte frist, skal Finanstilsynet inddrage tilladelsen.  

 Finanstilsynet kan bestemme, at bestyrelsen inden for en nærmere angiven  

 frist, uanset vedtægternes bestemmelse herom, skal indkalde  

 generalforsamlingen og redegøre for fondsmæglerselskabets økonomiske forhold.
 § 25. Opfylder et fondsmæglerselskabs ansvarlige kapital ikke  

 kapitalkravet på tilladelsestidspunktet i henhold til § 3, kan Finanstilsynet  

 enten fastsætte en frist til at bringe den ansvarlige kapital op på dette  

 minimum eller straks inddrage tilladelsen.
 Stk. 2. Stk. 1 gælder ikke for fondsmæglerselskaber, omfattet af §  

 3, stk. 3, som har påbegyndt virksomhed før lovens ikrafttræden, og hvis  

 ansvarlige kapital på dette tidspunkt ikke opfyldte kapitalkravet i henhold  

 til § 3, stk. 3. Den ansvarlige kapital skal for disse selskaber inden 3 år  

 efter lovens ikrafttræden svare til modværdien af mindst 150.000 ECU og  

 senest 5 år efter lovens ikrafttræden til modværdien af mindst 300.000 ECU.
 Stk. 3. Hvis den ansvarlige kapital for de i stk. 2 nævnte  

 selskaber falder under det beløb, som den ansvarlige kapital udgjorde den 1.  

 juli 1995, eller hvis stk. 2, 2. pkt., ikke er opfyldt, kan Finanstilsynet  

 enten fastsætte en frist til at bringe den ansvarlige kapital op på dette  

 minimum eller straks inddrage tilladelsen.
 Stk. 4. Overtages kontrollen med et fondsmæglerselskab, der er  

 omfattet af stk. 2, af en anden fysisk eller juridisk person, skal  

 fondsmæglerselskabets ansvarlige kapital inden 3 måneder fra  

 overtagelsestidspunktet opfylde kapitalkravet i henhold til § 3, jf. dog §  

 30, stk. 2.
 § 26. Finanstilsynet kan efter de procedurer, der er fastsat i  

 Rådets direktiv om investeringsservice, forbyde et udenlandsk  

 fondsmæglerselskab med hjemsted i et andet land inden for Den Europæiske  

 Union eller lande, som fællesskabet har indgået samarbejdsaftale med, at  

 udøve virksomhed her i landet gennem en filial eller i form af  

 grænseoverskridende tjenesteydelser, hvis selskabet groft eller gentagne  

 gange har overtrådt bestemmelser i denne lov, regler udfærdiget i medfør af  

 loven eller anden lovgivning, der retter sig mod finansiel virksomhed, og det  

 ikke ved påbud eller sanktioner efter denne lov har været muligt at bringe  

 overtrædelserne til ophør.
 § 27. Finanstilsynet kan anmelde betalingsstandsning for et  

 fondsmæglerselskab, når hensynet til investorernes interesser tilsiger det.
 Stk. 2. En anmeldelse om betalingsstandsning kan ikke  

 tilbagekaldes af fondsmæglerselskabet uden samtykke fra Finanstilsynet.
§ 28. Inddrages et fondsmæglerselskabs tilladelse, skal  

 fondsmæglervirksomheden afvikles.
Anden virksomhed må ikke påbegyndes, før  

 afviklingen er afsluttet.
 Stk. 2. Sker afviklingen på anden måde end ved likvidation,  

 konkurs eller i henhold til § 30, skal afviklingens form, indhold og  

 gennemførelse godkendes af Finanstilsynet.
 § 29. Bliver et fondsmæglerselskab insolvent, kan Finanstilsynet  

 indgive konkursbegæring.
Kapitel 10 Fusion § 30. Et fondsmæglerselskab må ikke uden Finanstilsynets  

 tilladelse overtage et fondsmæglerselskab eller en forretningsafdeling af et  

 sådant.
Tilsvarende gælder, hvor et fondsmæglerselskab sammensmeltes med et  

 andet fondsmæglerselskab.
 Stk. 2. Den samlede ansvarlige kapital i det fondsmæglerselskab,  

 der opstår i forbindelse med en fusion af to eller flere  

 fondsmæglerselskaber, der er omfattet af § 25, stk. 2, må ikke være mindre  

 end de fusionerede selskabers samlede ansvarlige kapital på tidspunktet for  

 fusionen, så længe det fusionerede fondsmæglerselskab ikke opfylder  

 kapitalkravet i henhold til § 3. Falder den samlede ansvarlige kapital under  

 beløbet på fusionstidspunktet, kan Finanstilsynet enten fastsætte en frist  

 til at bringe den ansvarlige kapital op på dette minimum eller straks  

 inddrage tilladelsen.
Kapitel 11 Tilsyn § 31. Finanstilsynet påser overholdelsen af denne lov og af de  

 bestemmelser, der er udstedt i medfør af loven.
Erhvervs- og  

 Selskabsstyrelsen påser overholdelsen af § 5, stk. 4 og 5.
 Stk. 2. § 49, stk. 2, § 50, stk. 1, 1. og 2. pkt. og stk. 2-4, §§  

 50 b og 51 i lov om banker og sparekasser m.v. finder tilsvarende anvendelse  

 for Finanstilsynets tilsyn efter denne lov.
 Stk. 3. I det omfang det er nødvendigt for bedømmelsen af et  

 fondsmæglerselskabs økonomiske stilling, har Finanstilsynet adgang til at  

 indhente oplysninger og foretage inspektionsbesøg hos virksomheder, med  

 hvilke fondsmæglerselskabet har særlig direkte eller indirekte forbindelse,  

 jf. definitionerne i årsregnskabslovens § 1, stk. 2, nr. 5, 7 og 8.
 Stk. 4. Finanstilsynet kan kræve alle oplysninger, herunder  

 regnskaber og regnskabsmaterialer, udskrift af bøger, andre  

 forretningspapirer og elektronisk lagrede data, som skønnes nødvendige for  

 Finanstilsynets virksomhed eller til afgørelse af, om en fysisk eller  

 juridisk person er omfattet af lovens bestemmelser.
§ 32. Udgifterne ved tilsynet afholdes af fondsmæglerselskaberne  

 efter regler fastsat af erhvervsministeren.
Bidrag tillægges udpantningsret.
Kapitel 12 Delegations- og klagebestemmelser § 33. Henlægger erhvervsministeren sine beføjelser efter loven til  

 Finanstilsynet, kan ministeren fastsætte regler om klageadgangen, herunder at  

 klager ikke kan indbringes for højere administrativ myndighed.
 § 34. Afgørelser truffet af Finanstilsynet eller Erhvervs- og  

 Selskabsstyrelsen i henhold til loven eller forskrifter udstedt i medfør af  

 loven kan indbringes for Erhvervsministeriets Erhvervsankenævn senest 4 uger  

 efter, at afgørelsen er meddelt den pågældende.
Kapitel 13 Straffebestemmelser m.v.
 § 35. Undlader et fondsmæglerselskabs bestyrelse, direktion eller  

 revisor i rette tid at efterkomme de pligter, som efter loven påhviler dem  

 over for Finanstilsynet eller Erhvervs- og Selskabsstyrelsen, kan  

 Finanstilsynet henholdsvis Erhvervs- og Selskabsstyrelsen som tvangsmiddel  

 pålægge de pågældende daglige eller ugentlige bøder.
 Stk. 2. Undlader en af de i § 31, stk. 3, nævnte virksomheder at  

 opfylde de pligter, som efter denne bestemmelse påhviler virksomhederne, kan  

 Finanstilsynet som tvangsmiddel pålægge virksomheden som sådan eller de for  

 virksomheden ansvarlige personer daglige eller ugentlige tvangsbøder.
 § 36. Overtrædelse af bestemmelserne i § 1, stk. 2, 4 og 6, § 2,  

 stk. 1 og 2, § 5, stk. 1 og 2, § 7, stk. 1 og 5, § 9, stk. 1, 6, 7 og 8, §§  

 11 - 14, § 16, stk. 3, § 18, stk. 5, § 19, stk. 1-4, § 20, stk. 1-4, § 21,  

 stk. 1, 2, 4 og 5, og § 23, § 28 og § 30 straffes med bøde eller hæfte, for  

 så vidt højere straf ikke er forskyldt efter anden lovgivning.
Stk. 2. Bestyrelsesmedlemmer, revisorer, deres suppleanter,  

 direktører og øvrige ansatte, som uberettiget videregiver eller udnytter  

 fortrolige oplysninger, som de under udøvelsen af deres hverv har fået  

 kendskab til, straffes med bøde, for så vidt højere straf ikke er forskyldt  

 efter borgerlig straffelov.
Det samme gælder sådanne personer i et finansielt  

 holdingselskab for så vidt angår de oplysninger, der af et fondsmæglerselskab  

 skal afgives til finansielle holdingselskaber efter § 23, jf. bank- og  

 sparekasselovens § 37 a, stk. 9. Sædvanlige oplysninger om kundeforhold kan  

 videregives til koncernvirksomheder, jf. årsregnskabslovens § 1, stk. 2, nr.  

 8, der er underlagt tavshedspligt som nævnt i 1. pkt., såfremt dette er  

 erhvervsmæssigt begrundet.
Oplysninger om rent private forhold må dog kun  

 videregives med kundens samtykke.
Ansatte i koncernforhold, der får sådanne  

 oplysninger, er underkastet den i 1. pkt. nævnte tavshedspligt.
 Stk. 3. Giver personer, der er knyttet til et fondsmæglerselskab,  

 urigtige eller vildledende oplysninger om forhold vedrørende selskabet til  

 tilsynet, andre offentlige myndigheder eller til noget selskabsorgan,  

 straffes den pågældende med bøde eller hæfte, for så vidt højere straf ikke  

 er forskyldt efter borgerlig straffelov.
 Stk. 4. På samme måde straffes personer, som er knyttet til et  

 fondsmæglerselskab, og som med forsæt eller ved grov uagtsomhed giver  

 urigtige eller vildledende oplysninger til offentligheden eller til  

 fondsmæglerselskabets kunder eller påfører eller fremkalder nærliggende fare  

 for, at der påføres fondsmæglerselskabet tab ved dets virksomhed.
 Stk. 5. Undlader et medlem af et fondsmæglerselskabs bestyrelse  

 eller direktion at træffe nødvendige foranstaltninger i tilfælde af tab eller  

 nærliggende fare for tab af en væsentlig størrelse, straffes vedkommende med  

 bøde eller hæfte, for så vidt højere straf ikke er forskyldt efter anden  

 lovgivning.
 Stk. 6. Den, der forsætligt eller groft uagtsomt undlader at  

 afgive oplysninger eller afgiver urigtige eller vildledende oplysninger i  

 henhold til § 31, stk. 4, straffes med bøde eller hæfte, for så vidt højere  

 straf ikke er forskyldt efter anden lovgivning.
 Stk. 7. I forskrifter, der gives af erhvervsministeren eller  

 Finanstilsynet i medfør af denne lov, kan der fastsættes straf af bøde for  

 overtrædelse af bestemmelser i forskrifterne.
Stk. 8. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 9. Forældelsesfristen for strafansvaret er 5 år.
Kapitel 14 Ikrafttræden og overgangsbestemmelser § 37. Tidspunktet for lovens eller dele af lovens ikrafttræden  

 fastsættes af erhvervsministeren.
 Stk. 2. Et børsmæglerselskab, der har tilladelse til at deltage i  

 handelen over Københavns Fondsbørs' handelssystemer, kan fortsætte  

 virksomheden uden at søge om ny tilladelse, såfremt aktiekapitalen ved lovens  

 ikrafttræden overstiger den i § 3, stk. 1, nævnte startkapital.  

 Børsmæglerselskabet skal indgive anmeldelse til Finanstilsynet om, hvilke  

 former for tjenesteydelser i henhold til bilag 1, afsnit A, og dertil  

 knyttede accessoriske tjenesteydelser i henhold til bilag 1, afsnit C, som  

 børsmæglerselskabet udfører.
Stk. 3. Virksomheder, der ikke er omfattet af stk. 2, og som har  

 påbegyndt virksomheden før lovens ikrafttræden, skal senest 6 måneder efter,  

 at § 3, stk. 3, er trådt i kraft, have indgivet ansøgning om tilladelse til  

 Finanstilsynet.
Virksomheden kan herefter fortsætte uden tilladelse, indtil  

 Finanstilsynet har truffet afgørelse om ansøgningen.
 Stk. 4. Direktører, vicedirektører og underdirektører samt  

 filialbestyrere og dermed ligestillede, der ved lovens ikrafttræden lovligt  

 drev selvstændig erhvervsvirksomhed, eller som bestyrelsesmedlem, funktionær  

 eller på anden måde deltog i ledelsen eller driften af en anden  

 erhvervsvirksomhed end fondsmæglerselskabet, kan uanset bestemmelserne i § 11  

 efter anmeldelse til Finanstilsynet fortsætte sådan virksomhed.
 Stk. 5. Personer, der var aktionærer i børsmæglerselskaber ved  

 lovens ikrafttræden, skal ikke godkendes i medfør af § 9, stk. 1.
§ 38. Uanset bestemmelsen i § 19 kan et engagement uden for  

 handelsbeholdningen med en kunde eller gruppe af indbyrdes forbundne kunder  

 indtil den 31. december 1998 udgøre op til 35 pct. af fondsmæglerselskabets  

 ansvarlige kapital.
I samme periode kan Finanstilsynet i særlige tilfælde  

 tillade, at et engagement uden for handelsbeholdningen udgør op til 40 pct.  

 af den ansvarlige kapital.
Engagementet må dog ikke i disse særlige tilfælde  

 overstige 50 pct. af fondsmæglerselskabets kernekapital og  

 opskrivningshenlæggelser.
 Stk. 2. For engagementer, der den 5. februar 1993 oversteg 25 pct.  

 af et børsmæglerselskabs ansvarlige kapital, og som er indberettet senest den  

 1. april 1994, finder stk. 1 anvendelse indtil den 31. december 2001. Efter  

 den 31. december 1998 må engagementet uden for handelsbeholdningen dog ikke  

 overstige det beløb, som engagementet uden for handelsbeholdningen udgjorde  

 den 5. februar 1993.
Stk. 3. Uanset bestemmelsen i § 20 kan et engagement med en kunde  

 eller gruppe af indbyrdes forbundne kunder indtil den 31. december 1998  

 udgøre op til 35 pct. af fondsmæglerselskabets ansvarlige kapital med tillæg  

 af kortfristet supplerende kapital.
I samme periode kan Finanstilsynet i  

 særlige tilfælde tillade, at et engagement udgør op til 40 pct. af den  

 ansvarlige kapital med tillæg af kortfristet supplerende kapital.  

 Engagementet må dog ikke i disse særlige tilfælde overstige 50 pct. af  

 fondsmæglerselskabets kernekapital og opskrivningshenlæggelser.
 Stk. 4. For engagementer, der den 5. februar 1993 oversteg 25 pct.  

 af et børsmæglerselskabs ansvarlige kapital, og som er indberettet senest den  

 1. april 1994, finder stk. 3 anvendelse indtil den 31. december 2001. Efer  

 den 31. december 1998 må engagementet dog ikke overstige det beløb, som  

 engagementet udgjorde den 5. februar 1993.
 § 39. I næringslov, jf. lovbekendtgørelse nr. 185 af 25. marts  

 1988, som ændret ved lov nr. 936 af 27. december 1991 og lov nr. 453 af 30.  

 juni 1993, foretages følgende ændring:
 1. I § 22, stk. 1, indsættes som 2. pkt.:
»Virksomhed i henhold til lov om fondsmæglerselskaber er dog ikke  

 omfattet af denne lov.« 2. § 22, stk. 4, affattes således:
» Stk. 4. I det omfang vekselerervirksomhed er tilladt i  

 henhold til anden lovgivning, kan vekselerervirksomhed drives uden  

 næringsbrev.« § 40. I lov om Lønmodtagernes Dyrtidsfond, jf. lovbekendtgørelse  

 nr. 587 af 27. juni 1994, som ændret ved lov nr. 252 af 19. april 1995,  

 foretages følgende ændring:
 I § 6, stk. 3, erstattes »børsmæglervirksomhed« af  

 »fondsmæglervirksomhed«.
 § 41. I lov om Arbejdsmarkedets Tillægspension, jf.  

 lovbekendtgørelse nr. 588 af 27. juni 1994, som ændret ved lov nr. 252 af 19.  

 april 1995, foretages følgende ændring:
 I § 26, stk. 5, erstattes »børsmæglervirksomhed« af  

 »fondsmæglervirksomhed«.
 § 42. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige grønlandske og færøske forhold tilsiger.
Bilag 1 AFSNIT A Tjenesteydelser 1) a) modtagelse og formidling for investorers regning af ordrer  

 vedrørende et eller flere af de i afsnit B nævnte instrumenter, b) udførelse af sådanne ordrer for tredjemands regning.
 2) Forretninger for egen regning med ethvert af de i afsnit B nævnte  

 instrumenter.
 3) Skønsmæssig porteføljepleje af de enkelte kunders  

 værdipapirbeholdninger efter instruks fra investorerne, såfremt  

 beholdningerne omfatter et eller flere af de i afsnit B nævnte instrumenter.
 4) Afsætningsgaranti i forbindelse med emissioner af et eller flere af de  

 i afsnit B nævnte instrumenter og/eller placering af sådanne emissioner.
AFSNIT B Instrumenter 1) a) værdipapirer, b) andele udstedt af institutter for kollektiv investering.
 2) Pengemarkedsinstrumenter.
 3) Finansielle futures, herunder tilsvarende instrumenter, der afregnes  

 kontant.
 4) Fremtidige renteaftaler (FRA-kontrakter).
 5) Rente- og valutaswaps samt swaps på aktier og aktieindeks.
6) Optioner på at erhverve eller afhænde et instrument, der falder ind  

 under dette afsnit i bilaget, herunder tilsvarende instrumenter, der afregnes  

 kontant.
I denne kategori indgår valuta- og renteoptioner.
 7) Råvareinstrumenter m.v., herunder tilsvarende instrumenter, der  

 afregnes kontant.
AFSNIT C Accessoriske tjenesteydelser 1) Opbevaring og forvaltning i forbindelse med et eller flere af de i  

 afsnit B nævnte instrumenter.
 2) Boksudlejning.
 3) Kredit- eller långivning til en investor, således at denne kan udføre  

 en transaktion med et eller flere af de i afsnit B nævnte instrumenter,  

 såfremt den virksomhed, der yder kreditten eller lånet, deltager i  

 transaktionen.
 4) Rådgivning til virksomheder vedrørende kapitalstrukturer,  

 industristrategi og dermed beslægtede spørgsmål, samt rådgivning og  

 tjenesteydelser vedrørende fusioner og opkøb af virksomheder.
 5) Tjenesteydelser i forbindelse med afsætningsgaranti.
 6) Investeringsrådgivning vedrørende et eller flere af de i afsnit B  

 nævnte instrumenter.
 7) Valutatransaktioner, når de pågældende transaktioner er et led i  

 ydelsen af investeringsservice.
Bemærkninger til lovforslaget Almindelige bemærkninger 1. Baggrund Formålet med lovforslaget er navnlig at implementere Rådets direktiv om investeringsservice i forbindelse med værdipapirer  

 93/22/EØF (herefter kaldet investeringsservicedirektivet), og Rådets direktiv om kravene til investeringsselskabers og  

 kreditinstitutters kapitalkrav 93/6/EØF (herefter kaldet  

 kapitalkravsdirektivet) for så vidt angår reglerne om investeringsselskaber, der i lovforslaget  

 betegnes fondsmæglerselskaber.
De øvrige dele af direktiverne vil blive implementeret i forslag til lov  

 om værdipapirhandel og forslag til lov om ændring af bank- og  

 sparekasseloven, der samtidig er forelagt Folketinget som en del af  

 børsreformen.
Investeringsservicedirektivets bestemmelser om  

 kreditinstitutters adgang til regulerede markeder, herunder fondsbørser, er  

 allerede blevet implementeret ved lov nr. 452 af 30. juni 1993, der er  

 indarbejdet i lovbekendtgørelse nr. 713 af 8. september 1993 af lov om  

 Københavns Fondsbørs.
Der henvises til Folketingstidende 1992-93 tillæg A,  

 spalte 7689, L 224 af 17. marts 1993.
 Direktiverne skal implementeres i medlemslandenes lovgivning senest den 1.  

 juli 1995 og træde i kraft ved udgangen af 1995.
2. Lovforslagets væsentligste bestemmelser Bestemmelserne i lovforslaget svarer til bestemmelserne i bank- og  

 sparekasseloven i det omfang, det er muligt under hensyn til forskellene i de  

 aktiviteter, som fondsmæglerselskaber må udføre i forhold til  

 pengeinstitutter, herunder særligt, at fondsmæglerselskaber ikke må yde lån.
Med forslaget etableres en tilladelsesprocedure for virksomheder, der  

 udfører tjenesteydelser på erhvervsmæssigt grundlag for tredjemand.
Hidtil  

 har kun henvendelser til offentligheden i forbindelse med danske børsnoterede  

 værdipapirer været reguleret i lov om Københavns Fondsbørs.
Herved reguleres ud over børsmæglerselskaber en kreds af fysiske og  

 juridiske personer, som hidtil har kunnet nøjes med et næringsbrev.
Som  

 konsekvens heraf foreslås der samtidig visse justeringer i næringsloven.
Det  

 er usikkert, hvor omfattende denne kreds vil være.
Det følger af investeringsservicedirektivet, at investeringsselskaber og  

 kreditinstitutter, der har fået tilladelse til at udøve virksomhed i deres  

 hjemland, kan udøve denne virksomhed i hele Den Europæiske Union.
Denne  

 tilladelse vil give ret til fri etablering af filialer og fri udveksling af  

 tjenesteydelser i andre EU-lande (»det europæiske pas«).
Fondsmæglerselskaber, der skal være aktieselskaber, får ud over de  

 aktiviteter, der følger af investeringsservicedirektivet, adgang til at udøve  

 investeringsservice i forbindelse med råvareinstrumenter.
Endvidere får de  

 adgang til at formidle pantebreve.
Disse aktiviteter er ikke omfattet af  

 investeringsservicedirektivet og dermed heller ikke af det såkaldte  

 »europæiske pas«.
Startkapitalkravet for fondsmæglerselskaber, der ønsker medlemskab af en  

 fondsbørs eller en afviklingscentral eller at handle værdipapirer for egen  

 regning, er et beløb mindst svarende til modværdien af 1 mio.
ECU, hvilket  

 stort set svarer til en pristalsregulering af det startkapitalkrav på 5 mio.  

 kr., der ved børsreform I blev stillet til børsmæglerselskaber.
Der  

 fastsættes ikke overgangsregler for fondsmæglerselskaber, der skal være eller  

 have mulighed for at blive medlemmer af fondsbørser (børsmæglerselskaber) og  

 dermed skal accepteres som modparter af andre børsmedlemmer og selskaber, der  

 vil handle værdipapirer for egen regning, da sådanne selskaber bør opfylde  

 det højeste kapitalkrav ved lovens ikrafttræden.
Det skønnes, at ingen af de  

 bestående børsmæglerselskaber vil få problemer med at opfylde de nye  

 kapitalkrav.
Andre fondsmæglerselskaber skal have en startkapital svarende til  

 modværdien af 300.000 ECU.
Der er foreslået overgangsregler for disse  

 selskaber, således at de den 1. januar 1999 skal have en egenkapital mindst  

 svarende til modværdien af 150.000 ECU og senest den 1. januar 2001 en  

 egenkapital mindst svarende til modværdien af 300.000 ECU.
 Endvidere indeholder forslaget bestemmelser om procedurerne i forbindelse  

 med, at danske fondsmæglerselskaber ønsker at etablere sig eller udøve  

 grænseoverskridende virksomhed i et andet EU-land eller et EØS-land i øvrigt  

 samt den tilsvarende adgang for udenlandske fondsmæglervirksomheder til at  

 udøve investeringsservice i Danmark på grundlag af hjemlandets tilladelse.
 Svarende til bank- og sparekasselovens bestemmelser skal Finanstilsynet  

 godkende aktionærer, der erhverver en kvalificeret andel i et  

 fondsmæglerselskab.
Forslaget indeholder krav om, at forretningsordenen for bestyrelsen skal  

 indeholde de bestemmelser, der i aktieselskabslovens § 56, stk. 5, gælder for  

 forretningsordenen for bestyrelsen i børsnoterede selskaber.
Endvidere er der  

 i forhold til gældende lovgivning bestemmelser, der skærper kravene til  

 fondsmæglerselskabers indretning og ledelse, herunder krav om fyldestgørende  

 interne kontrolprocedurer.
 Reglerne om solvens, midlernes anbringelse, regnskab og revision,  

 inddragelse af tilladelse og opløsning, fusion og tilsyn, indgivelse af  

 klage, straf m.v. svarer til de gældende regler i bank- og sparekasseloven  

 med de ændringer, der følger af det samtidig med dette forslag fremsatte  

 forslag til ændring af bank- og sparekasseloven.
3. Høring Samtidig med fremsættelse af lovforslaget har dette været sendt i høring  

 hos Danmarks Nationalbank, Københavns Fondsbørs, Finansrådet,  

 Sammenslutningen af Danske Andelskasser, Børsmæglerforeningen,  

 Realkreditrådet, Kommunekredit, Dansk Industri, Danmarks Rederiforening, Det  

 danske Handelskammer, Arbejdsmarkedets Tillægspension, Lønmodtagernes  

 Dyrtidsfond, Assurandør-Societetet, AMPR-Samarbejdet,  

 Arbejdsmarkedspensionsrådet, Foreningen af Firmapensionskasser, Danske  

 Investeringsforeningers Fællesrepræsentation, Garantifonden for Danske  

 Optioner og Futures, Værdipapircentralen, Justitsministeriet,  

 Finansministeriet, Boligministeriet, Økonomiministeriet, Statsministeriet,  

 Finanssektorens Arbejdsgiverforening, Finansforbundet og Sammenslutningen af  

 Danske Pantebrevsselskaber.
4. Administrative og statsfinansielle konsekvenser Forslaget, der skal ses i sammenhæng med forslaget til en  

 værdipapirhandelslov, forventes at medføre behov for 3 årsværk i  

 Finanstilsynet, da undersøgelser har vist, at et større antal virksomheder,  

 hvis aktiviteter hidtil ikke har været lovregulerede, vil blive inddraget  

 under tilsyn, hvortil kommer det internationale samarbejde, som direktivet  

 medfører.
De samlede udgifter hertil skønnes at blive 1,2 mio. kr. om året,  

 heraf 1 mio. kr. lønsum.
Disse udgifter dækkes af de virksomheder, der er  

 under tilsyn, jævnfør forslagets § 32.
5. Erhvervsøkonomiske konsekvenser Lovforslaget giver fondsmæglerselskaberne adgang til det indre marked for  

 værdipapirhandel i EU.
Fondsmæglerselskaberne får herved mulighed for at  

 handle på værdipapirmarkederne, herunder børserne, i hele EU.
De  

 erhvervsøkonomiske konsekvenser heraf skønnes positive.
 Som konsekvens af lovforslaget vil en række virksomheder, som ikke hidtil  

 har været underlagt særskilt regulering, men som falder ind under  

 lovforslagets virksomhedsområde (investeringsservice), fremover blive  

 omfattet af lovgivning og offentligt tilsyn.
 Disse virksomheder vil blive omfattet af en række krav til startkapital og  

 til løbende kapital samt en række andre krav, der skal betrygge de kunder,  

 der henvender sig hos fondsmæglerselskaberne, og sikre, at  

 fondsmæglerselskaberne overholder god værdipapirhandelsskik m.v.
Dette indebærer, at de virksomheder, som ikke vil eller kan opfylde  

 lovgivningens krav, må ændre virksomhedsområde eller lukke.
Det er vanskeligt  

 at skønne over de erhvervsøkonomiske konsekvenser heraf.
 Samlet skønnes de erhvervsøkonomiske konsekvenser af lovforslaget dog at  

 være positive.
6. Forholdet til EU-retten I dette afsnit redegøres nærmere for de væsentligste nydannelser i  

 lovforslaget som følge af de for investeringsselskaber, herefter kaldet  

 fondsmæglerselskaber, relevante dele af direktiverne.
 Indledningsvis skal det bemærkes, at investeringsservicedirektivet og  

 kapitalkravsdirektivet er minimumsdirektiver, som giver de enkelte  

 medlemslande mulighed for på visse områder at vedtage strengere bestemmelser  

 end anført i direktiverne.
6.1. Investeringsservicedirektivet Investeringsservicedirektivet fastsætter for fondsmæglerselskaber, d.v.s.  

 virksomheder der på erhvervsmæssigt grundlag udfører tjenesteydelser i  

 forbindelse med værdipapirer for tredjemand, bestemmelser svarende til 1.  

 (77/780/EØF) og 2. (89/289/EØF) bankharmoniseringsdirektiv for  

 kreditinstitutter.
Dermed indføres som noget nyt i dansk lovgivning på dette  

 område princippet om, at der kræves en offentlig tilladelse for at kunne yde  

 investeringsservice i forbindelse med såvel børsnoterede som unoterede  

 værdipapirer.
Tilladelse kræver som et minimum opfyldelse af visse i  

 direktivet opregnede krav.
En konsekvens heraf vil være, at en medlemsstat  

 kan indføre tilsynsmæssige regler, der går ud over det foreskrevne minimum,  

 f.eks. med hensyn til selskabsretlige forhold.
Investeringsservicedirektivet omfatter virksomheder, hvis sædvanlige  

 erhverv eller virksomhed består i at yde investeringsservice til tredjemand  

 på et erhvervsmæssigt grundlag.
Ved investeringsservice forstås de former for  

 tjenesteydelser, som er opregnet i lovforslagets bilag 1, afsnit A, i  

 forbindelse med de finansielle instrumenter, som er nævnt under afsnit B.
 Direktivet giver mulighed for, at den nationale lovgivning kun tillader  

 juridiske personer at udøve investeringsservice, så længe denne begrænsning  

 ikke gøres gældende over for fysiske personer, der er meddelt tilladelse i et  

 andet land inden for Den Europæiske Union eller lande, som fællesskabet har  

 indgået samarbejdsaftale med.
 Principperne om gensidig anerkendelse og hjemlandskontrol er foreslået på  

 grundlag af investeringsservicedirektivet, som i lighed med 2.  

 samordningsdirektiv på bankområdet er en af hovedhjørnestenene i  

 gennemførelsen af det indre marked for udøvelse af investeringsservice i  

 forbindelse med værdipapirer.
Medlemslandene skal gensidigt anerkende fondsmæglerselskaber, der er  

 godkendt i andre medlemslande, og de aktiviteter, som de har tilladelse til  

 at udføre, og som er indeholdt i direktivets bilag.
Det vil således i  

 fremtiden være tilstrækkeligt med godkendelse i et medlemsland for at kunne  

 udøve virksomhed gennem en filial eller for at kunne udbyde  

 grænseoverskridende tjenesteydelser og opnå adgang til fondsbørser og  

 regulerede markeder i andre medlemslande.
 Princippet om hjemlandskontrol indebærer, at tilsynsmyndighederne i et  

 fondsmæglerselskabs hjemland er ansvarlige for tilsynet med  

 fondsmæglerselskabet, herunder tilsynet med fondsmæglerselskabets aktiviteter  

 i andre medlemslande.
Investeringsservicedirektivet indeholder gennem henvisninger til  

 kapitalkravsdirektivet harmonisering af kravene til startkapital, idet  

 direktivet henviser til kapitalkravsdirektivet.
Investeringsservicedirektivet  

 indeholder endvidere regler om adgangen til at erhverve en væsentlig  

 kapitalandel eller indflydelse i et fondsmæglerselskab samt om tavshedspligt  

 for Finanstilsynets ansatte og andre, der handler eller har handlet på  

 Finanstilsynets vegne, samt bestemmelser om tilsynssamarbejde på tværs af  

 landegrænserne.
6.2. Kapitalkravsdirektivet Direktivet om kravene til investeringsselskabers og kreditinstitutters  

 kapitalgrundlag indeholder bestemmelser om minimumskapitalen for  

 fondsmæglerselskaber og om kapitalkravene til de såkaldte markedsrisici,  

 d.v.s. de risici som fondsmæglerselskaber og kreditinstitutter påtager sig  

 som følge af renteændringer og ændringer i aktie- og valutakurser m.v.  

 Direktivet indeholder dermed også kapitalkrav til afledte finansielle  

 instrumenter.
Kapitalkravsdirektivet supplerer direktiverne om solvens, konsolidering,  

 egenkapital og store engagementer.
Kapitalkravene til markedsrisici kommer  

 til at gælde såvel fondsmæglerselskaber som kreditinstitutter, idet de  

 gældende regler for de sidstnævnte samtidig kommer til at gælde for  

 fondsmæglerselskaber.
Kapitaldækningsregler m.v. vil hermed være ens for de  

 to typer af institutter.
Dette er tilstræbt for at skabe samme  

 konkurrencemæssige forhold for de to virksomhedstyper.
 Direktivet skal endvidere ses på baggrund af banksamordningsdirektiverne  

 og investeringsservicedirektivet, der giver mulighed for på grundlag af en  

 tilladelse i et EU-land at tilbyde finansielle tjenesteydelser, herunder  

 investeringsservice på tværs af grænserne i Den Europæiske Union og lande,  

 som fællesskabet har indgået samarbejdsaftale med, og som dermed blandt andet  

 kræver harmonisering af kapitaldækningsreglerne.
Bemærkninger til lovforslagets enkelte bestemmelser Til kapitel 1 Indledende bestemmelser Til § 1 Ved implementering af investeringsservicedirektivet udvides antallet af  

 selskaber under tilsyn.
 Lovens anvendelsesområde i stk. 1 omfatter dels børsmæglerselskaber, der  

 har været reguleret i lov om Københavns Fondsbørs, dels personligt drevne  

 virksomheder og selskaber, der i dag i kraft af et næringsbrev i henhold til  

 næringslovens § 22 driver investeringsservice.
Det foreslås derfor at ændre næringslovens § 22, fordi begrebet  

 investeringsservice, som det er defineret i forslagets § 1, omfatter  

 hovedparten af de personligt drevne virksomheder og selskaber, der hidtil har  

 skullet løse næringsbrev, jf. § 39. Dette gælder dog ikke virksomheder, som  

 beskæftiger sig med f.eks. direkte veksling af valuta eller som handler med  

 pantebreve eller anparter, da sådanne handler ikke omfattes af begrebet  

 investeringsservice.
Disse virksomheder skal derfor fortsat løse næringsbrev.
De virksomheder, som bliver omfattet af lovens anvendelsesområde, er  

 selskaber, der udøver investeringsservice over for tredjemand på  

 erhvervsmæssigt grundlag.
Ved investeringsservice forstås de tjenesteydelser,  

 der er angivet i forslagets bilag 1, afsnit A, d.v.s. modtagelse og  

 formidling for investorers regning af ordrer, udførelse af sådanne ordrer,  

 forretninger for egen regning, skønsmæssig porteføljepleje og afgivelse af  

 afsætningsgaranti, når de udføres i forbindelse med de instrumenter, som er  

 nævnt i bilag 1, afsnit B, d.v.s. værdipapirer, investeringsforeningsandele,  

 pengemarkedsinstrumenter, finansielle futures, FRA-kontrakter, rente- og  

 valutaswaps m.v.
Fondsmæglerselskaber kan også udføre genkøbs- og omvendte  

 genkøbsforretninger, da disse forretninger ligger i naturlig forlængelse af  

 forretningsområdet, idet de indebærer en spothandel og en terminshandel.
 For så vidt angår de i bilag 1, afsnit B, nævnte instrumenter, svarer de i  

 nr. 1 a) anførte værdipapirer til de i forslag til lov om værdipapirhandel §  

 2, stk. 1, nr. 1 til 3, nævnte værdipapirer, og de i bilag 1, afsnit B, nr. 1  

 b) og nr. 2 til 7, nævnte instrumenter svarer til forslag til lov om  

 værdipapirhandel § 2, stk. 1, nr. 4 til 10. Der henvises til bemærkningerne  

 til § 2 i forslag til lov om værdipapirhandel vedrørende definitionen af  

 disse instrumenter.
I stk. 2 slås fast, at fondsmæglerselskaber sammen med pengeinstitutter,  

 realkreditinstitutter og kreditinstitutter med særlig tilladelse er  

 eneberettigede til at drive investeringsservice.
De nærmere regler for  

 pengeinstitutter, realkreditinstitutter og kreditinstitutter med særlig  

 tilladelse findes i den lovgivning, der regulerer de respektive virksomheders  

 forretningsområder.
 Det bemærkes, at den investeringsservice, realkreditinstitutter i medfør  

 af realkreditloven kan udøve, er mere begrænset, end hvad der gælder for  

 f.eks. pengeinstitutter.
I investeringsservicedirektivets artikel 2 nævnes de virksomheder,  

 personer og institutioner, som ikke er omfattet af direktivet.
Som en  

 konsekvens heraf kan f.eks. advokater, revisorer og ejendomsmæglere, hvis  

 ikke anden lov eller fagetisk-kodeks forbyder det, fortsat yde  

 investeringsservice som hidtil, hvis denne service ydes lejlighedsvis i  

 forbindelse med den pågældendes erhvervsmæssige virksomhed.
Virksomheder, der udelukkende yder investeringsservice til andre selskaber  

 inden for deres egen koncern, er heller ikke omfattet af direktivet og dermed  

 heller ikke af forslaget.
Det vil derfor fortsat være muligt for et selskab  

 f.eks. at stille en afsætningsgaranti for andre selskaber i koncernen i  

 forbindelse med en emission eller formidle værdipapirer uden at have  

 tilladelse.
I stk. 3 omtales investeringsservice gennem en henvisning til bilag 1 til  

 lovforslaget.
Bilaget til lovforslaget er udarbejdet på baggrund af  

 investeringsservicedirektivets bilag.
Ud over direktivets anvendelsesområde  

 omfatter lovforslaget også investeringsservice i forbindelse med  

 råvareinstrumenter, herunder tilsvarende instrumenter, der afregnes kontant.
 Tilladelse til at beskæftige sig med denne instrumenttype gives således  

 med hjemmel i dansk ret, men er ikke omfattet af  

 investeringsservicedirektivet og dermed heller ikke af det »europæiske  

 pas«.
Det har været overvejet, om fondsmæglerselskaber som accessorisk  

 virksomhed skulle have ret til at drive bank- og forsikringsvirksomhed.
Da  

 kravene til fondsmæglerselskabers kapitalgrundlag er beskedne i forhold til  

 øvrige finansielle virksomheder, jf. § 3, er det fundet rimeligt, at  

 fondsmæglerselskaberne alene udøver investeringsservicevirksomhed som  

 beskrevet i stk. 4.
 I henhold til stk. 5 må fondsmæglerselskaber formidle tinglyste,  

 negotiable pantebreve, der giver pant i fast ejendom eller løsøre.
Fondsmæglerselskaber må kun formidle pantebreve og er afskåret fra at have  

 dem i egenbeholdningen, da pantebreve er individuelle fordringer (udlån) med  

 deraf følgende individuelle risici i modsætning til massegældsbreve.
En  

 konsekvens, af at fondsmæglerselskaber kun må formidle pantebreve, men ikke  

 have dem i egenbeholdningen, er, at de ikke skal indgå under  

 solvensberegningen.
I modsætning til udøvelse af de øvrige tjenesteydelser baseret på de i  

 bilag 1, afsnit B, nævnte instrumenter, jf. § 5, kræves der ikke tilladelse  

 fra Finanstilsynet til pantebrevsformidling.
Fondsmæglerselskaber, som  

 formidler pantebreve, skal dog ikke have et næringsbrev, jf. forslag til  

 ændring af næringsloven i § 39.
I stk. 6 gives mulighed for, at der også kan drives  

 investeringsservicevirksomhed i datterselskabsform.
Bestemmelsen svarer til  

 fondsbørslovens § 24, stk. 3.
Til § 2 Stk. 1 fastsætter en eneret til at anvende betegnelsen  

 »fondsmæglerselskab« i forbindelse med betegnelsen af selskabets  

 virksomhed eller navn.
Bestemmelsen svarer til bank- og sparekasselovens § 2  

 og til fondsbørslovens § 26.
 Ifølge stk. 2 er fondsmæglerselskaber, der er medlemmer af en fondsbørs,  

 tillige eneberettigede, men ikke forpligtede, til at anvende betegnelsen  

 »børsmæglerselskab«, der hidtil har været betegnelsen på selskaber,  

 som i medfør af § 20 i lov om Københavns Fondsbørs har fået tilladelse til at  

 deltage i handlen på Københavns Fondsbørs.
 Hverken bestemmelsens stk. 2 eller § 11 i forslag til lov om  

 værdipapirhandel er til hinder for, at et fondsmæglerselskab, der er medlem  

 af en fondsbørs, i sit navn bruger f.eks. ordet børs, således at selskabet  

 kan kalde sig xx - børs, fondsmæglerselskab eller, hvis det ønskes, xx -  

 børs, børsmæglerselskab.
 Pengeinstitutter, realkreditinstitutter og kreditinstitutter med særlig  

 tilladelse, som i henhold til § 3 i forslag til lov om værdipapirhandel kan  

 blive medlemmer af en fondsbørs, er fortsat omfattet af de respektive  

 virksomhedsloves bestemmelser om navne. § 2 er ikke til hinder for, at f.eks.  

 en bank skal kunne kalde sig xx - Børs Bank.
Stk. 3 medfører en forpligtigelse for fondsmæglerselskaberne til enten at  

 anvende betegnelsen fondsmæglerselskab eller børsmæglerselskab.
Betegnelsen  

 »børsmæglerselskab« kan dog kun benyttes af selskaber, der er  

 medlemmer af en fondsbørs.
 Stk. 4 regulerer alene forholdet til filialer af udenlandske  

 investeringsselskaber og svarer til bank- og sparekasselovens § 2, stk. 2.
Til kapitel 2 Stiftelse m.m.
Til § 3 I kapitalkravsdirektivets artikel 3 er start- og minimumskapitalen fastsat  

 til 730.000 ECU.
Selskaber, der ikke handler finansielle instrumenter for egen regning  

 eller deltager i emissioner, behøver efter direktivet alene at have en start-  

 og minimumskapital på 125.000 ECU.
Hvis de hverken har tilladelse til at  

 forvalte kunders penge eller værdipapirer, handle for egen regning eller  

 deltage i emissioner, kan kapitalkravet reduceres til 50.000 ECU.
I forslaget  

 er der helt set bort fra at foreskrive kapitalkrav på 125.000 ECU og 50.000  

 ECU, dels fordi aktiekapitalen i et aktieselskab ifølge aktieselskabsloven  

 skal være på mindst 500.000 kr., dels fordi så lave kapitalkrav ikke er  

 forenelige med, at et selskab påtager sig investeringsservice for kunder.
 Ved implementering i dansk lovgivning foreslås det, at der som i  

 kapitalkravsdirektivet fastsættes forskellige startkapitalkrav.
I stk. 2 foreslås det, at kravet til startkapitalen bliver modværdien af 1  

 mio.
ECU for selskaber, der er eller ønsker at blive medlemmer af en  

 fondsbørs eller en clearingcentral, handler for egen regning, stiller  

 emissionsgarantier eller opbevarer og forvalter værdipapirer for kunder m.v.
 Baggrunden er, at direktivets krav om 730.000 ECU i realiteten ikke engang  

 svarer til en indeksregulering af de 5 mio. kr., der i sin tid blev fastsat  

 som minimumskapital for danske børsmæglerselskaber.
Endvidere har det vist sig, at fondsmæglerselskaber, der kan deltage i  

 market-makerordninger og handle for egen regning, har behov for en større  

 egenkapital end fondsbørslovens mindstekrav på 5 mio. kr.
Hertil kommer, at  

 omkostningerne, herunder tilslutningsgebyrer til Københavns Fondsbørs og  

 Garantifonden for Danske Optioner og Futures, samt teknisk udstyr i  

 forbindelse med etablering og forsvarlig drift af et fondsmæglerselskab, der  

 er medlem af en fondsbørs m.v., ofte vil være betydelige.
For så vidt angår  

 selskaber, der drev fondsmæglervirksomhed ved lovens ikrafttræden, henvises  

 til bemærkningerne til § 25.
Det i stk. 2 nævnte afgrænsningskriterium »medlem af . . . en  

 clearingcentral, hvor selskabet deltager i clearing og afvikling«  

 omfatter situationer, hvor værdipapirer udveksles mod penge eller omvendt.  

 »Deltagelse« omfatter ikke situationer, hvor der udelukkende sker  

 indberetning på egne eller kunders vegne uden hæftelse, indeståelse eller  

 sikkerhedsstillelse.
Således vil de selskaber, der er tilsluttet  

 Garantifonden for Danske Optioner og Futures med status af  

 »handler« eller »agent«, ikke være omfattet af stk. 2.
Øvrige fondsmæglerselskaber, jf. stk. 3, skønnes ikke at have behov for  

 samme kapitalkrav som de i stk. 2 nævnte fondsmæglerselskaber.
Det foreslås  

 derfor, at kapitalkravet for disse selskaber fastsættes til 300.000 ECU.  

 Reglerne i stk. 3 er en skærpelse i forhold til direktivet, hvor lignende  

 selskaber pålægges et kapitalkrav på 125.000 ECU.
Der henvises i øvrigt til  

 overgangsreglen i § 25, stk. 2, 2. pkt.
Selskaber, der er omfattet af stk. 3, er selskaber, der f.eks. formidler  

 værdipapirer for tredjemand, jf. bilag 1, afsnit A, nr. 1, uden at være  

 medlem af en fondsbørs eller en clearingcentral, eller som tilbyder  

 skønsmæssig porteføljepleje i medfør af bilag 1, afsnit A, nr. 3. Som  

 accessorisk ydelse vil de i medfør af bilag 1, afsnit C, kunne leje bokse ud,  

 rådgive virksomheder, jf. nr. 4, yde tjenesteydelser i forbindelse med  

 afsætningsgarantier, f.eks. formidle en sådan, men ikke selv afgive den,  

 eller yde investeringsrådgivning.
De vil også kunne udføre  

 valutatransaktioner som nævnt i bilag 1, afsnit C, nr. 7, når hovedydelsen  

 ikke kræver den store startkapital.
 Alle betingelserne i stk. 3 skal være opfyldt, for at et selskab kan komme  

 ind under det lave startkapitalkrav.
 Reglerne i stk. 4 om indbetaling af den tegnede aktiekapital og forbudene  

 mod at anvende goodwill som en del af den indbetalte kapital, henholdsvis  

 opdele i aktieklasser med forskellig stemmeret, som foreskrevet i stk. 4,  

 svarer til de gældende regler i § 3 i bank- og sparekasseloven, hvor et  

 sådant forbud mod opdeling i aktieklasser er indsat for at undgå visse former  

 for spekulation i bankaktier.
Til § 4 Reglerne om, at et fondsmæglerselskabs ansvarlige kapital skal svare til  

 mindst 25 pct. af et års faste omkostninger, fremgår af  

 kapitalkravsdirektivets bilag IV.
Finanstilsynet kan tilpasse kravet hertil i  

 både opad- og nedadgående retning, hvis selskabets faste omkostninger f.eks.  

 til husleje, lønudgifter eller andre driftsomkostninger forøges eller  

 formindskes væsentligt i forhold til forrige år.
 Ved faste omkostninger forstås lønninger og vederlag til bestyrelse og  

 direktion, personaleomkostninger, edb-omkostninger, forsikringer, husleje,  

 bidrag til Københavns Fondsbørs og til de eventuelle øvrige børser, som måtte  

 komme, samt afskrivninger på materielle og immaterielle aktiver.
 Det er en af de få regler i direktivet, som gælder alene for  

 fondsmæglerselskaber, men ikke for kreditinstitutter.
 Ansvarlig kapital er defineret i forslagets § 17, hvortil der henvises.
 Finanstilsynet fastsætter nærmere regler for opgørelsen af  

 fondsmæglerselskabers faste omkostninger.
Til kapitel 3 Tilladelse m.m.
Til § 5 Bestemmelsen er formuleret på grundlag af investeringsservicedirektivets  

 artikel 1, 3, 4, 7 og 8.
I henhold til investeringsservicedirektivets artikel 3 skal der meddeles  

 tilladelse, før et fondsmæglerselskab må udføre investeringsservice.
I  

 tilladelsen, som meddeles af Finanstilsynet, skal det i overensstemmelse med  

 artikel 3, stk. 1, specificeres, hvilke former for investeringsservice og  

 eventuelle accessoriske tjenesteydelser, som fondsmæglerselskabet kan yde i  

 henhold til afsnit A og C i bilag 1 til lovforslaget, jf. § 5, stk. 1 og 3,  

 jf. § 1, stk. 3 og 4. Med denne bestemmelse indføres der et  

 koncessionslignende system i lighed med det, som allerede gælder på  

 forsikringsområdet.
Det betyder, at fondsmæglerselskaber kun må udføre den  

 type virksomhed, som de har søgt om og fået tilladelse til at udøve.
Herved  

 opnår de ikke en universaltilladelse, som børsmæglerselskaber hidtil har  

 fået.
Ved universaltilladelse forstås en tilladelse, der giver adgang til at  

 udføre alle de aktiviteter, som den pågældende virksomhedstype må udøve i  

 henhold til den lov, der regulerer dem.
Således får pengeinstitutter en  

 universaltilladelse, der giver mulighed for at drive pengeinstitutvirksomhed,  

 d.v.s. alle de aktiviteter der er nævnt i bilaget til bank- og  

 sparekasseloven, herunder investeringsservice.
Det kan være en fordel for de  

 fondsmæglerselskaber, der kun ønsker at udføre enkelte af de i bilag 1,  

 afsnit A, nævnte aktiviteter, f.eks. formidling af præmieobligationer,  

 porteføljepleje, eller formidling af aktier og obligationer, idet det giver  

 mulighed for en individuel tilladelse, der kan »skræddersys« til  

 selskabet og dermed tilgodese det enkelte selskabs behov.
Hertil kommer, at  

 Finanstilsynet får viden om det enkelte selskabs aktiviteter og kan indrette  

 sit tilsyn på det, d.v.s. koncentrere indsatsen, hvor der er størst behov.
Lovforslagets bilag 1 om tjenesteydelser og finansielle instrumenter er  

 identisk med bilaget til investeringsservicedirektivet med undtagelse af  

 råvareinstrumenter, hvorfor tilladelse kun kan gives til at udføre denne  

 service i Danmark.
Denne virksomhed vil derfor ikke være omfattet af det  

 »europæiske pas«.
 I investeringsservicedirektivets artikel 4, jf. artikel 1, stilles der  

 krav om, at en ansøgning om tilladelse til at yde investeringsservice skal  

 indeholde oplysninger om alle aktionærer, der ejer en kvalificeret andel på  

 mindst 10 pct.
 Omfattet af bestemmelsen er foruden direkte ejerskab tillige ejerandele  

 erhvervet gennem kontrol med andre selskaber, som ejer kapitalandele i  

 fondsmæglerselskabet.
I stk. 2, 2. pkt., er der valgt en grænse på 5 pct.
Baggrunden herfor er,  

 at der allerede efter aktieselskabslovens § 28 a gælder en pligt til at  

 meddele et selskab, hvis en ejer besidder 5 pct. af aktiekapitalen.
 I medfør af stk. 6 kan Finanstilsynet nægte tilladelse, hvis et medlem af  

 ledelsen ikke besidder den nødvendige erfaring og hæderlighed, på  

 betingelser, der svarer til § 6, stk. 6, i bank- og sparekasseloven.
I henhold til stk. 7 kan Finanstilsynet nægte at give en tilladelse, hvis  

 en eller flere af aktionærerne efter stk. 1 skønnes at ville modvirke en  

 forsvarlig drift af fondsmæglerselskabet.
Dette kan eksempelvis være  

 tilfældet, hvis de pågældende i forbindelse med ejerskab eller deltagelse i  

 ledelsen af andre finansielle virksomheder har vist sig uegnede til at drive  

 finansiel virksomhed forsvarligt.
 Det foreslås i stk. 8, at der under alle omstændigheder skal træffes  

 afgørelse senest 12 måneder efter indgivelse af en fyldestgørende ansøgning,  

 svarende til bank- og sparekasselovens § 6, stk. 8.
Bestemmelsen i stk. 9 muliggør, at Finanstilsynet kan efterleve eventuelle  

 krav fra Europa-Kommissionen om suspension i henhold til artikel 7 i  

 investeringsservicedirektivet.
Bestemmelsen omfatter alene ansøgninger fra  

 tredjelandes investeringsselskaber, der ikke allerede er meddelt tilladelse i  

 en af EU's medlemsstater.
 Med bestemmelsen i stk. 10 sikres det, at Finanstilsynet, før et  

 fondsmæglerselskab påbegynder nye aktiviteter, kan kontrollere, at det har  

 sørget for forretningsgange m.v.
Stk. 11 gennemfører investeringsservicedirektivets artikel 3, stk. 2, og  

 fastslår, at et fondsmæglerselskab, der meddeles tilladelse her i landet, har  

 pligt til at have sit hovedkontor og udøve virksomhed her i landet.
Herved  

 sikres det, at Finanstilsynet, der meddeler tilladelsen, også fører tilsynet  

 med selskabet og dets virksomhed.
Bestemmelsen har ligeledes til formål at  

 undgå, at et selskab, der har fået tilladelse i Danmark, hovedsagelig driver  

 virksomhed i et andet EU-land eller et land, som EU har indgået aftale med,  

 eller i et tredjeland.
Til § 6 I § 6 fastsættes som i bank- og sparekasselovens § 6 a de procedurer,  

 efter hvilke et udenlandsk fondsmæglerselskab, der er meddelt tilladelse i et  

 andet land inden for Den Europæiske Union eller lande, som EU har indgået  

 aftale med, kan påbegynde virksomhed her i landet gennem en filial eller i  

 form af grænseoverskridende tjenesteydelser.
Den virksomhed, som et udenlandsk fondsmæglerselskab kan påbegynde,  

 omfatter de aktiviteter, der er opført som bilag 1 til lovforslaget bortset  

 fra den undtagelse, som er angivet under bemærkningerne til § 5  

 (investeringsservice i forbindelse med råvareinstrumenter), og som  

 udelukkende reguleres efter dansk lovgivning.
Det er dog en betingelse, at  

 det udenlandske fondsmæglerselskab har tilladelse til at udøve de ønskede  

 aktiviteter i hjemlandet.
Aktiviteter, som ikke er opført i bilaget til  

 investeringsservicedirektivet, er ikke omfattet af den gensidige  

 anerkendelse.
 Ifølge investeringsservicedirektivet omfatter den gensidige anerkendelse  

 også fondsmæglerselskaber, som er datterselskaber af fondsmæglerselskaber,  

 herunder fællesejede datterselskaber af flere fondsmæglerselskaber, under  

 nærmere angivne vilkår.
En filial kan påbegynde sin virksomhed 2 måneder efter, at Finanstilsynet  

 har modtaget meddelelse bilagt de i stk. 2 nævnte oplysninger fra hjemlandets  

 tilsynsmyndigheder om, at et fondsmæglerselskab ønsker at oprette en filial  

 her i landet for at udøve virksomhed.
Finanstilsynet har således en frist på  

 2 måneder til at tilrettelægge sin del af tilsynet med filialen samt  

 fastlægge eventuelle vilkår for udøvelse af virksomhed begrundet i  

 samfundsmæssige interesser.
 I medfør af stk. 5 skal repræsentationskontorer registreres i  

 Finanstilsynet for at give offentligheden og Finanstilsynet overblik over  

 antallet.
 Da repræsentationskontorerne alene må drive virksomhed i form af  

 henvisning til moderselskabet, indebærer registreringen ikke, at der skal  

 føres tilsyn med repræsentationskontorerne.
Til § 7 I § 7, der svarer til bank- og sparekasselovens § 6 b, fastsættes  

 proceduren for danske fondsmæglerselskabers etablering af filialer eller  

 udbydelse af grænseoverskridende tjenesteydelser i andre EU-lande.
Proceduren  

 svarer til den i § 6 anførte.
 Bestemmelsen giver Finanstilsynet indsigt i fondsmæglerselskabets  

 aktiviteter i udlandet og gør det muligt at tilrettelægge tilsynet med  

 aktiviteterne, inden de påbegyndes, herunder aftale det nødvendige samarbejde  

 med selskabet og det pågældende lands tilsynsmyndigheder.
Ifølge stk. 3 kan Finanstilsynet undlade at fremsende oplysninger til  

 myndighederne i værtslandet, hvis fondsmæglerselskabets administrative  

 struktur og finansielle situation ikke er forsvarlig i forhold til den  

 påtænkte etablering.
Blandt kravene til den administrative struktur i denne  

 sammenhæng kan specielt nævnes, at fondsmæglerselskabets organisation skal  

 være så veludviklet, at den muliggør en forsvarlig styring af aktiviteterne i  

 udlandet.
 Ud over informationskravene i § 7 vil bestemmelsen i § 31, stk. 2, jf.  

 bank- og sparekasselovens § 50, stk. 1, om at et fondsmæglerselskab på  

 forlangende skal give Finanstilsynet enhver oplysning om selskabets forhold,  

 gøre det muligt for Finanstilsynet at få yderligere oplysninger, såfremt  

 dette måtte anses for hensigtsmæssigt.
Til § 8 Bestemmelsen, der svarer til bank- og sparekasselovens § 6 c, omfatter  

 filialer af tredjelandes fondsmæglerselskaber.
Til kapitel 4 Ejerforhold Til § 9 I § 9 reguleres adgangen til at eje eller kontrollere betydelige  

 kapitalandele i et fondsmæglerselskab.
Denne måde at regulere finansielle  

 virksomheder på blev første gang indført ved implementeringen af 2.  

 banksamordningsdirektiv og senere fulgt op med implementering i  

 forsikringsvirksomhedsloven af 3. skadesforsikringsdirektiv og 3.  

 livsforsikringsdirektiv. § 9 har derfor fået samme udformning som bank- og  

 sparekasselovens § 7 b, jf. dog bemærkningen til stk. 2. Ejerforholdene i  

 børsmæglerselskaber har hidtil været offentligt kendt, da Finanstilsynet i  

 medfør af fondsbørslovens § 37 har ført børsmæglerselskabernes aktiebøger.
 Fysiske eller juridiske personer kan forhindres i at eje et  

 fondsmæglerselskab, såfremt der er risiko for, at de vil modvirke en  

 forsvarlig drift af selskabet.
Ifølge stk. 1 skal Finanstilsynet på forhånd underrettes om og godkende,  

 når nogen direkte eller indirekte erhverver en kvalificeret andel i et  

 fondsmæglerselskab.
Finanstilsynet skal på forhånd ligeledes underrettes om  

 og godkende enhver efterfølgende forøgelse af kvalificerede andele, der  

 bringer den samlede ejerandel op på eller over en grænse på 20 pct., 33 pct.  

 og 50 pct. eller medfører, at fondsmæglerselskabet bliver et datterselskab.
 Da det er almindeligt, at fondsmæglerselskaber ejes af en enkelt eller et  

 begrænset antal aktionærer, må bestemmelsen antages at få større betydning  

 end den næsten tilsvarende i bank- og sparekasseloven, også fordi grænsen i §  

 9, stk. 2, er på 5 pct. i modsætning til grænsen på 10 pct. i bank- og  

 sparekasseloven.
 En kvalificeret andel defineres i stk. 2, hvor grænsen er 5 pct., hvorimod  

 grænsen i investeringsservicedirektivets artikel 1, nr. 10, er på 10 pct. §  

 9, stk. 2, er således bragt i overensstemmelse med grænsen på 5 pct. i  

 aktieselskabslovens § 28 a.
Såfremt det er et fondsmæglerselskab i et andet medlemsland inden for EU,  

 der ønsker at erhverve en kvalificeret andel, skal Finanstilsynet altid  

 konsultere tilsynsmyndighederne i det pågældende fondsmæglerselskabs  

 hjemland, inden en afgørelse træffes.
Det samme gælder for et moderselskab  

 til et fondsmæglerselskab i et andet medlemsland og for en fysisk eller  

 juridisk person, der kontrollerer et fondsmæglerselskab i et andet  

 medlemsland.
Ifølge stk. 3 har Finanstilsynet en frist på 3 måneder til at træffe  

 beslutning om, hvorvidt en erhvervelse af en andel kan godkendes.
Fristen  

 regnes fra Finanstilsynets modtagelse af underretning om den påtænkte  

 erhvervelse af andelen.
I henhold til stk. 4 kan Finanstilsynet i sin godkendelse fastsætte en  

 gennemførelsesfrist.
Overholdes fristen ikke, er godkendelsen bortfaldet.
I stk. 5 åbnes mulighed for, at Finanstilsynet kan suspendere behandlingen  

 af ansøgninger efter stk. 1, hvis der er tale om et selskab med hjemsted uden  

 for EU.
Bestemmelsen hænger sammen med reglerne i  

 investeringsservicedirektivets artikel 7, stk. 5, om forholdet til  

 tredjelande.
 Ifølge stk. 7, der svarer til investeringsservicedirektivets artikel 9,  

 stk. 4, 1. afsnit, skal fondsmæglerselskabet, når det får kendskab til  

 overdragelser, som hæver eller sænker andelen i forhold til niveauer, der er  

 angivet i stk. 1, straks indberette forholdet til Finanstilsynet.
Investeringsservicedirektivets artikel 9, stk. 4, 2. afsnit, kræver, at  

 fondsmæglerselskaberne mindst en gang om året meddeler navnene på de  

 kapitalejere, som ejer en kvalificeret andel samt størrelsen af disse  

 kapitalandele.
Oplysninger herom tænkes indberettet samtidig med  

 fondsmæglerselskabernes indberetning af regnskabsmæssige oplysninger til  

 Finanstilsynet på samme måde som foreskrevet i bank- og sparekasselovens § 7  

 b, dog med den forskel at oplysningerne skal indberettes sammen med  

 årsregnskabet for selskabet ultimo april måned.
Til § 10 Stk. 1 giver Finanstilsynet mulighed for at ophæve stemmeretten for  

 kvalificerede andele, jf. investeringsservicedirektivets artikel 9, stk. 5,  

 1. afsnit, hvis ejere modvirker en forsvarlig drift af fondsmæglerselskabet,  

 eller påbyde fondsmæglerselskabet at følge bestemte retningslinjer.
 Ifølge stk. 2, jf. investeringsservicedirektivets artikel 9, stk. 5, 2.  

 afsnit, kan Finanstilsynet ophæve stemmeretten for kapitalandele, hvis ejere  

 ikke har overholdt forpligtelsen efter § 9, stk. 1, til forudgående at  

 underrette Finanstilsynet om erhvervelse eller udvidelse af  

 aktiekapitalandelen.
Såfremt Finanstilsynet efterfølgende godkender den pågældende investering,  

 tildeles kapitalandelen igen sin stemmeret.
Beslutninger, der efter  

 aktieselskabsloven gyldigt er truffet i perioden, hvor kapitalandelene er  

 frataget stemmeret, har fuld gyldighed også efter stemmerettens retablering.
Stk. 3 omhandler den situation, hvor en person køber nogle aktier, selv om  

 Finanstilsynet har afvist at godkende erhvervelsen.
Ifølge stk. 3 er  

 Finanstilsynet forpligtet til i disse situationer at ophæve stemmeretten for  

 kapitalandele.
 Bestemmelsen svarer til § 7 c i bank- og sparekasseloven.
Til kapitel 5 Ledelse m.m.
Til § 11 Bestemmelsen svarer til fondsbørslovens § 29 samt bank- og  

 sparekasselovens § 19, stk. 5.
 I § 37, stk. 4, er der indsat en overgangsbestemmelse, hvorefter de  

 personer, der ikke hidtil har været omfattet af nogen lovregulering, kan  

 fortsætte hidtidig erhvervsvirksomhed eller hverv ved at anmelde forholdet  

 til Finanstilsynet.
Til § 12 Bestemmelsen svarer til fondsbørslovens § 30 og til dels til  

 spekulationsforbuddet i bank- og sparekasselovens § 19, stk. 4. Bestemmelsen  

 suppleres af forslagets § 14, nr. 3, hvorefter et fondsmæglerselskab skal  

 have fyldestgørende interne kontrolprocedurer, der også skal omfatte regler  

 for medarbejdernes adgang til at foretage personlige transaktioner.
Til § 13 Der henvises til bemærkningerne til aktieselskabslovens § 56, stk. 5, der  

 omfatter børsnoterede aktieselskaber.
Det er fundet hensigtsmæssigt og  

 rimeligt, at der gælder de samme krav til et fondsmæglerselskabs  

 forretningsorden, som der gælder for forretningsordenen i et børsnoteret  

 selskab.
Til § 14 I bestemmelsen, der er formuleret på baggrund af  

 investeringsservicedirektivets artikel 10, 1. pind, stilles der  

 tilsynsmæssige krav til et fondsmæglerselskabs forretningsgange og  

 regnskabsmæssige praksis, som til stadighed skal efterleves af selskabet.  

 Bestemmelsen skal ses i sammenhæng med de regler, der er fastsat i forslag  

 til lov om værdipapirhandel §§ 5 og 6 samt de principper, der gælder i  

 aktieselskabslovens § 54 og årsregnskabsloven.
 Nr. 1) svarer delvis til fondsbørsbekendtgørelsens § 7, og nr. 2) svarer  

 delvis til fondsbørslovens § 35, stk. 1, nr. 4. Der har ikke hidtil i loven  

 været et generelt krav om fyldestgørende kontrolprocedurer, som nævnt i nr.  

 3). Dog har de ansattes handler været reguleret i fondsbørslovens § 30, hvis  

 indhold nu fremgår af forslagets § 12.
Til § 15 Bestemmelsen svarer til fondsbørsbekendtgørelsens § 9, stk. 1, og bank- og  

 sparekasselovens § 17, stk. 2.
Til kapitel 6 Solvens Til § 16 Bestemmelserne om solvensopgørelsen svarer til bank- og sparekasselovens §  

 21 med de ændringer, der følger af forslag til lov om ændring af lov om  

 banker og sparekasser.
 Vægtningen af aktiverne m.v. specificeres i  

 kapitaldækningsbekendtgørelsen, mens beregningen af den ansvarlige kapital  

 fremgår af loven.
Efter stk. 2 kan erhvervsministeren i ganske særlige tilfælde ændre de i  

 stk. 1 fastsatte solvenskrav.
Bestemmelsen, der indsættes for at undgå  

 konkurrenceforvridning, svarer til bank- og sparekasselovens § 21, stk. 2,  

 der blev indsat i bank- og sparekasseloven ved lov nr. 303 af 16. maj 1990,  

 hvor kravene til pengeinstitutternes solvens blev lempet.
Bestemmelsen i bank- og sparekasseloven tænkes alene anvendt, såfremt de  

 lempeligere krav til pengeinstitutternes solvens viser sig at indebære en  

 uacceptabel svækkelse af pengeinstitutsektorens soliditet.
Fastsætter  

 erhvervsministeren regler for pengeinstitutternes solvens efter bank- og  

 sparekasselovens § 21, stk. 2, bør der af konkurrencemæssige årsager  

 fastsættes tilsvarende regler for fondsmæglerselskaber.
 Erhvervsministeren bemyndiges til at ændre de i stk. 1 fastsatte  

 solvenskrav, såfremt der måtte være behov herfor.
Til § 17 Bestemmelsen svarer til bank- og sparekasselovens § 21 a med de ændringer,  

 der følger af forslag til lov om ændring af lov om banker og sparekasser.
 Forslaget til regler for fondsmæglerselskaber for opgørelse af ansvarlig  

 kapital adskiller sig fra udkastet for pengeinstitutter på følgende punkter:
I stk. 6 og 7 erstattes »kredit- og finansieringsinstitut« med  

 »fondsmæglerselskab, kredit- eller finansieringsinstitut«.
Da  

 fondsmæglerselskaber er omfattet af definitionen af finansieringsinstitutter,  

 er ændringen alene medtaget for at tydeliggøre teksten.
 Bestemmelsen i bank- og sparekasselovens § 21 a, stk. 9, hvorefter der  

 skal ske fradrag for kapitalandele og efterstillede kapitalindskud i  

 forsikringsdatterselskaber, er ikke medtaget, da fondsmæglerselskaber ikke må  

 have kapitalandele i andre datterselskaber end fondsmæglerselskaber, jf. § 1,  

 stk. 6.
 De i stk. 3 omtalte immaterielle aktiver, således som begrebet defineres i  

 årsregnskabsloven, indbefatter bl.a. tilslutningsafgifter til fondsbørser og  

 Garantifonden for Danske Optioner og Futures, samt andre clearingcentraler.
Til § 18 Bestemmelsen svarer til bank- og sparekasselovens § 22 med de ændringer,  

 der følger af forslag til lov om ændring af lov om banker og sparekasser med  

 tilføjelse af reglerne om kortfristet supplerende kapital i stk. 2. Dog er  

 der forskelle som følge af, at fondsmæglerselskaber ikke modtager sikkerhed  

 for lån og garantistillelse, hvorfor stk. 2, nr. 4, ikke omhandler beviser,  

 der tjener som sikkerhed for lån eller garantier.
 Forslaget adskiller sig fra forslag til lov om ændring af bank- og  

 sparekasseloven, § 22, ved, at bestemmelserne i § 18, stk. 2, nr. 3, angiver,  

 at den korte supplerende kapital højst kan medregnes med 5,3 pct. af de  

 vægtede poster med markedsrisiko mod 5,7 pct. for pengeinstitutter.
 Kapitalkravsdirektivet giver mulighed for, at fondsmæglerselskaber ligesom  

 pengeinstitutter kan medregne kortfristet supplerende kapital med 5,7 pct.,  

 hvis de fratrækker illikvide aktiver ved beregning af den ansvarlige kapital.  

 Da det vurderes som uhensigtsmæssigt at anvende en metode baseret på fradrag  

 af illikvide aktiver for fondsmæglerselskaber, giver forslaget ikke mulighed  

 herfor.
Den nye kapitalform - kortfristet supplerende kapital - kan ifølge  

 kapitalkravsdirektivets bilag V højst udgøre 200 pct. for  

 fondsmæglerselskaber og 250 pct. for pengeinstitutter af den kernekapital,  

 der er afsat til at dække risikoen på de vægtede poster med markedsrisiko.  

 Beregnet efter de samme principper, der gælder for pengeinstitutter, betyder  

 det, at kortfristet supplerende kapital højst kan udgøre 200/300 x 8 pct. =  

 5,3 pct. af de vægtede poster med markedsrisiko.
For pengeinstitutter vil en  

 lignende beregning se således ud: 250/350 x 8 pct. = 5,7 pct.
Nævneren  

 henholdsvis 300 og 350 er kernekapitalen med tillæg af den kortfristede  

 supplerende kapital.
Til kapitel 7 Midlernes anbringelse og likviditet Til § 19 Bestemmelserne svarer til § 23 i bank- og sparekasseloven med de  

 ændringer, der følger af forslag til lov om ændring af lov om banker og  

 sparekasser.
Bestemmelsen vedrører fondsmæglerselskabernes engagementsgrænser og  

 adskiller sig kun fra reglerne for pengeinstitutter ved undladelse af  

 bestemmelsen om uudnyttede trækningsrettigheder i stk. 5, pkt. 1, og  

 undladelse af bestemmelsen i stk. 6 om, at datterselskaber, der driver  

 forsikringsvirksomhed, skal undtages fra engagementsgrænserne.
Baggrunden  

 herfor er, at fondsmæglerselskaber ikke må yde lån eller drive  

 forsikringsvirksomhed.
Selv om stk. 5, pkt. 1, omtaler fondsmæglerselskabers tilgodehavender, må  

 fondsmæglerselskaber ikke i almindelig forstand yde udlån.
Det fremgår af  

 bilag 1, afsnit C, at den kredit- og långivningsvirksomhed, der er tale om,  

 er den, hvor et fondsmæglerselskab køber værdipapirer til en kunde, der  

 derved opnår en kredit, når kunden ikke har forudbetalt.
Engagementer i et fondsmæglerselskab er af en anden karakter end  

 engagementer i pengeinstitutter.
Imidlertid indebærer kapitalkravsdirektivets  

 regler, at der også for fondsmæglerselskaber skal fastsættes regler om store  

 engagementer.
Forslaget tager udgangspunkt i pengeinstitutreglerne.
I bestemmelsens stk. 5, nr. 2, er der tale om afsætningsgaranti ved  

 emissioner, som fremgår af bilag 1, afsnit A, nr. 4, samt garantier over for  

 Værdipapircentralen og Garantifonden for Danske Optioner og Futures.
Der er  

 således ikke tale om almindelige garantiforpligtelser i form af indeståelse  

 over for f.eks. investorer.
 Henvisningen i stk. 6 til § 23, stk. 1, medfører, at bank- og  

 sparekasselovens § 37 a, stk. 9, stk. 11, 2. pkt., eller stk. 12, finder  

 anvendelse.
Til § 20 Bestemmelsen svarer til § 23 a i bank- og sparekasseloven, der fremgår af  

 forslag til lov om ændring af lov om banker og sparekasser.
 Bestemmelsen sætter grænser for et fondsmæglerselskabs samlede engagement  

 med en kunde eller gruppe af kunder, det vil sige både engagementet i og uden  

 for handelsbeholdningen.
 Henvisningen i stk. 6 til § 23, stk. 1, medfører, at bank- og  

 sparekasselovens § 37 a, stk. 9, stk. 11, 2. pkt., eller stk. 12, finder  

 anvendelse.
Til § 21 Bestemmelsen, der sætter grænser for fondsmæglerselskabers besiddelse af  

 kapitalandele, svarer til § 24 i bank- og sparekasseloven.
 Forslaget adskiller sig fra bank- og sparekasseloven på en række områder:
 I stk. 1 og 4 er bestemmelserne om belånte kapitalandele ikke medtaget, da  

 fondsmæglerselskaber ikke må yde lån.
 Stk. 2 medtager ikke bestemmelser svarende til bestemmelserne om aktiver  

 erhvervet fra en virksomhed i henhold til bank- og sparekasselovens § 1 a,  

 stk. 1, da et fondsmæglerselskab ikke må overtage sådanne aktiver og drive  

 anden virksomhed.
Bestemmelsen i bank- og sparekasseloven indeholder regler om modtagelse af  

 egne aktier som pant.
Tilsvarende bestemmelser gælder ikke for  

 fondsmæglerselskaber, der ikke må yde lån m.v., hvorfor de ikke er medtaget i  

 stk. 5.
 Bestemmelser svarende til bank- og sparekasselovens § 24, stk. 6, om  

 ydelse af lån til køb af aktiekapital m.v. gælder ikke for  

 fondsmæglerselskaber og er derfor ikke medtaget i stk. 6.
Bank- og sparekasselovens § 24, stk. 8 og 9, indeholder særlige  

 bestemmelser for sparekasser og andelskasser.
Disse bestemmelser medtages  

 heller ikke i forslaget.
 Finanstilsynets adgang til at give dispensation svarende til bank- og  

 sparekasselovens § 26 fra stk. 2, 2. pkt., hvorefter den bogførte værdi af  

 erhvervede kapitalandele ikke må overstige 100 pct. af fondsmæglerselskabets  

 ansvarlige kapital, fremgår af stk. 7.
Til § 22 De foreslåede likviditetsregler svarer til de nuværende regler i § 7 i  

 kapitaldækningsbekendtgørelsen for børsmæglerselskaber, hvoraf det fremgår,  

 at der i selskabet skal være en forsvarlig beholdning af likvide midler.
 Fondsmæglerselskabernes særlige forretningsområde indebærer, at 10 pct.-  

 og 15 pct.-reglerne i bank- og sparekasselovens § 28 ikke er relevante for  

 fondsmæglerselskaber.
Til kapitel 8 Regnskab og revision Til § 23 Henvisningen til bank- og sparekasselovens kapitel 7 om regnskab, revision  

 og konsolidering i koncernforhold er i overensstemmelse med den gældende  

 bestemmelse i fondsbørslovens § 36, som blev indsat i fondsbørsloven ved  

 reformen i 1986.
Det er hensigtsmæssigt, at fondsmæglerselskaber undergives samme krav om  

 regnskab og revision som pengeinstitutter.
Dette sker ved en egentlig  

 henvisning til bestemmelserne, der gælder for pengeinstitutter.
 Med forslagets stk. 2 præciseres det, at det er regnskabsreglerne m.v. i  

 selve bank- og sparekasseloven, som finder anvendelse, og ikke de i medfør af  

 loven udstedte bekendtgørelser for pengeinstitutter.
Til kapitel 9 Inddragelse af tilladelse og opløsning Til § 24 Bestemmelsen i § 24 stammer fra investeringsservicedirektivets artikel 3,  

 stk. 3 og 7, artikel 4, 2. afsnit, og svarer til bank- og sparekasselovens §  

 43.
 Bestemmelsen er en konsekvens af tilladelsesordningen, som er foreskrevet  

 i direktivets artikel 3. Når et fondsmæglerselskab skal have tilladelse til  

 at udøve investeringsservice, vil der kunne opstå situationer, hvor  

 tilladelsen kan inddrages med den følge, at virksomhed som  

 fondsmæglerselskab, der kan yde investeringsservice, skal ophøre.
 Inddragelse af tilladelsen kan ifølge forslaget ske i følgende tilfælde:
1) hvis selskabets virksomhed som fondsmæglerselskab ikke er påbegyndt  

 inden 12 måneder efter tilladelsens meddelelse, jf. artikel 3, stk. 7, litra  

 a, 1. led, 2) hvis virksomhed som fondsmæglerselskab ikke udøves i en periode på over  

 6 måneder, jf. artikel 3, stk. 7, litra a, 2. led, 3) hvis fondsmæglerselskabet gør sig skyldig i grov eller gentagen  

 overtrædelse af loven eller forskrifter udstedt i medfør heraf, f.eks  

 manglende egenkapitaldækning, urigtige erklæringer, jf. artikel 3, stk. 3 og  

 stk. 7, litra b, e og f, der bl.a. henviser til de regler, der er vedtaget i  

 medfør af artikel 10 og 11, 4) hvis ledelsen ikke længere opfylder kravene i forslagets § 5, stk. 6 og  

 7, om bl.a. hæderlighed, jf. artikel 3, stk. 7, litra e, og artikel 4, 2.  

 afsnit.
 Inddragelse af tilladelsen kan blive aktuel, når blot en af de ovenfor  

 nævnte situationer indtræder.
I stk. 2, der svarer til § 43, stk. 2, i bank- og sparekasseloven,  

 indføjes en pligt for Finanstilsynet til at inddrage tilladelsen, såfremt et  

 fondsmæglerselskab ikke opfylder solvenskravet i § 16 og ikke har  

 tilvejebragt den foreskrevne ansvarlige kapital indenfor den i § 16, stk. 3,  

 fastsatte frist.
Såfremt Finanstilsynet finder det formålsløst at fastsætte  

 en frist, skal tilladelsen ligeledes inddrages.
Til § 25 Reglerne for fondsmæglerselskaber, der ikke opfylder kapitalkravene i § 3,  

 følger i et vist omfang de gældende regler i bank- og sparekasselovens § 44  

 a.
For fondsmæglerselskaber gælder, at det ikke er afgørende for at  

 opretholde en tilladelse, om den oprindelige aktiekapital er delvis tabt, så  

 længe den ansvarlige kapital overstiger aktiekapitalkravet i henhold til § 3,  

 d.v.s. at de i § 3, stk. 2, nævnte selskaber altid skal have en ansvarlig  

 kapital mindst svarende til modværdien af 1 mio.
ECU, og de i § 3, stk. 3,  

 nævnte selskaber altid skal have en ansvarlig kapital mindst svarende til  

 300.000 ECU.
For selskaber, der drev virksomhed før 1. januar 1996, gælder  

 dog de i stk. 2 nævnte overgangsregler.
For de i § 3, stk. 2, nævnte selskaber fastsættes ikke overgangsregler,  

 fordi de selskaber, der skal være - eller have mulighed for at blive -  

 medlemmer af fondsbørser og dermed skal accepteres som modpart af andre  

 børsmedlemmer eller handle værdipapirer for egen regning, bør opfylde det  

 højeste kapitalkrav ved lovens ikrafttræden.
Selskaber, der ved lovforslagets  

 ikrafttræden drev børsmæglervirksomhed, og som havde en aktiekapital svarende  

 til det i § 3, stk. 2, fastsatte krav, skal ikke have en fornyet tilladelse.  

 Børsmæglerselskaber med en aktiekapital, der ved lovens ikrafttræden er  

 mindre end det i § 3, stk. 2, fastsatte, skal have en fornyet tilladelse.  

 Bestemmelsen gennemfører herved investeringsservicedirektivets artikel 30,  

 stk. 1, jf. artikel 3, stk. 3.
De foreslåede regler for en trinvis stramning af kapitalkravene (50 pct.  

 efter 3 år og 100 pct. efter 5 år) for de selskaber, der meddeles tilladelse  

 i medfør af lovforslagets § 3, stk. 3, er en skærpelse i forhold til de  

 regler, der gælder for banker og sparekasser m.v., jf. bank- og  

 sparekasselovens § 44 a.
Imidlertid er kapitalkravene i øvrigt lempeligere  

 for fondsmæglerselskaber, hvilket retfærdiggør strengere overgangsregler.
 Med stk. 4 omfatter begrebet »overtagelse af kontrollen« i  

 medfør af artikel 1 i direktiv 83/349/EØF, der er implementeret i bank- og  

 sparekasselovens § 37 a, de tilfælde, hvor et selskab bliver moderselskab til  

 et andet selskab.
Til § 26 Bestemmelsen, der gennemfører investeringsservicedirektivets artikel 19,  

 stk. 3-8, svarer til bank- og sparekasselovens § 44 b.
 Finanstilsynet har herefter mulighed for at udstede påbud, iværksætte  

 sanktioner og forbyde et udenlandsk fondsmæglerselskab med hjemsted i et  

 andet land inden for Den Europæiske Union fortsat at udøve virksomhed her i  

 landet.
Den i artikel 19, stk. 4, 5 og 7, fastsatte forpligtelse til underretning  

 af hjemlandets tilsynsmyndighed skal følges, idet Finanstilsynet som  

 hovedregel først skal søge at bringe lovovertrædelserne til ophør gennem  

 påbud og sanktioner efter lovforslagets og værdipapirhandelslovens  

 bestemmelser.
Hvis det ikke hermed lykkes at bringe overtrædelserne til  

 ophør, og foranstaltninger, iværksat af hjemlandets tilsynsmyndigheder,  

 derudover ikke har haft den ønskede virkning, kan Finanstilsynet forbyde  

 selskabet at udøve virksomhed her i landet.
Bestemmelsen vil også kunne ramme  

 grovere overtrædelser af markedsføringsloven.
I særlig akutte tilfælde kan  

 Finanstilsynet, inden den i artikel 19, stk. 3, 4 og 5, fastsatte procedure  

 iværksættes, iværksætte de nødvendige retsbevarende foranstaltninger for at  

 beskytte investorer og andre, for hvem der udføres tjenesteydelser.
Til § 27 Bestemmelsen, der svarer til bank- og sparekasselovens § 46, er begrundet  

 i, at lovforslagets regler bør supplere konkurslovens regler for blandt andet  

 at tage hensyn til de særlige regler om tilladelse, kapitalkrav og tilsyn,  

 der gælder for fondsmæglerselskaberne.
Der tænkes her særligt på hensynet til  

 investorerne, der nødvendiggør, at forholdsregler tages på et tidligere  

 tidspunkt end forudsat i konkursloven.
 Det bemærkes, at Europa-Kommissionen har fremsat forslag til et direktiv  

 om en investorbeskyttelsesordning, hvori visse investorer vil få adgang til i  

 et vist omfang at modtage erstatning, såfremt et fondsmæglerselskab træder i  

 betalingsstandsning eller erklæres konkurs.
Til § 28 Bestemmelsen i lovforslagets § 28, der svarer til bank- og  

 sparekasselovens § 47, skal ses som en beskyttelse af investorerne i en  

 situation, hvor et fondsmæglerselskab ikke længere har tilladelse til at yde  

 investeringsservice.
Til § 29 Forslaget adskiller sig fra bank- og sparekasselovens § 47 d ved, at  

 Finanstilsynet kan indgive konkursbegæring, når et fondsmæglerselskab er  

 insolvent, men der er ikke pligt til det.
Baggrunden for denne forskel er, at  

 pengeinstitutter altid vil have indskydere, hvis interesser skal beskyttes,  

 medens et fondsmæglerselskab kun i begrænset omfang kan opbevare  

 investorernes penge i form af forudbetalinger og marginindbetalinger.
Dertil  

 kommer, at et fondsmæglerselskab, uagtet det er insolvent, kan være i en  

 situation, hvor der ikke er investorer, der har penge eller værdipapirer til  

 gode, således at der ikke er investorinteresser at tage hensyn til.
Til kapitel 10 Fusion Til § 30 Reglerne om fusion og minimumskravene i forbindelse med en fusion svarer  

 til bank- og sparekasselovens § 48.
Til kapitel 11 Tilsyn Til § 31 I stk. 1 fastslås det, at Finanstilsynet har en tilsynspligt, idet  

 Finanstilsynet påser overholdelsen af loven og de i medfør af denne udstedte  

 regler.
På samme måde slås det fast, at Erhvervs- og Selskabsstyrelsen påser  

 overholdelsen af bestemmelserne i § 5, stk. 4 og 5, om registrering af  

 fondsmæglerselskaberne og anmeldelse af disses vedtægtsændringer.
 Med henvisningen i stk. 2 til bank- og sparekasselovens § 49, stk. 3,  

 foreslås det, at Finanstilsynet udarbejder en årlig beretning om  

 fondsmæglerselskabernes virksomhed.
Henvisningen til § 50 betyder, at Finanstilsynet skal undersøge  

 fondsmæglerselskabernes forhold, og at disse skal give tilsynet de  

 oplysninger, der er nødvendige for dets virksomhed.
Endvidere kan tilsynet  

 fra et andet EU- eller EØS-land efter forudgående meddelelse foretage  

 inspektion af filialer af fondsmæglerselskaber, som det har under tilsyn.  

 Finanstilsynet kan ved aftale overdrage tilsynet med et fondsmæglerselskab  

 til den myndighed, der fører tilsyn med dets udenlandske moderselskab.  

 Endelig kan erhvervsministeren tillade, at der anvendes fremmed bistand ved  

 undersøgelser.
Henvisningen til § 50 b betyder en overførelse af bank- og  

 sparekasselovens tavshedspligtbestemmelser på Finanstilsynets tilsyn efter  

 denne lov.
Det samme gælder på forsikringsområdet og realkreditområdet.
 Bestemmelsen fastslår som hovedprincip, at de ansatte i Finanstilsynet og  

 eksperter, der handler eller har handlet på deres vegne, er forpligtede til  

 at hemmeligholde, hvad de gennem deres virksomhed bliver vidende om. § 50 b  

 indeholder dog en række undtagelser om, hvornår fortrolige oplysninger kan  

 videregives.
I lovforslag nr.
L 160 om lov om en indskydergarantifond, der blev fremsat  

 den 25. januar 1995, er der foreslået en ændring af § 50 b, stk. 2, med  

 indsættelse af et nyt nr. 10, således at Folketingets stående udvalg i  

 særlige tilfælde kan få fortrolige oplysninger.
 Med henvisningen til § 51 foreslås begrænsninger i de i Finanstilsynet  

 ansattes mulighed for at deltage i erhvervsvirksomhed m.v.
 Finanstilsynet har efter stk. 3 i det omfang, det er nødvendigt for  

 bedømmelsen af et fondsmæglerselskabs økonomiske stilling, adgang til at  

 indhente oplysninger og foretage inspektionsbesøg hos virksomheder, med  

 hvilke fondsmæglerselskabet har særlig direkte eller indirekte forbindelse,  

 jf. definitionerne i årsregnskabslovens § 1, stk. 2, nr. 5, 7 og 8.
 I stk. 4, der til dels svarer til § 6 i konkurrenceloven, gives der  

 Finanstilsynet mulighed for efter tilsynets skøn at indkræve oplysninger fra  

 fysiske og juridiske personer til bedømmelse af, om deres aktiviteter er  

 omfattet af lovforslagets bestemmelser.
 De afgivne oplysninger er omfattet af Finanstilsynets tavhedspligt.
Til § 32 Finanstilsynets hjemmel til at opkræve bidrag fra børsmæglerselskaberne og  

 de andre handelsberettigede virksomheder har hidtil stået i fondsbørslovens §  

 38 og er uddybet i fondsbørsbekendtgørelsens § 30.
Til kapitel 12 Delegations- og klagebestemmelser Til § 33 Bestemmelsen svarer til bank- og sparekasselovens § 52 a.
Til § 34 Bestemmelsen svarer til bank- og sparekasselovens § 52 b.
Til kapitel 13 Straffebestemmelser m.v.
Til § 35 Bestemmelsen svarer til bank- og sparekasselovens § 53.
Til § 36 Bestemmelsen, der hjemler straf for overtrædelse af en række af forslagets  

 bestemmelser, svarer til straffebestemmelserne i bank- og sparekasseloven.  

 Dog er det også strafbart, hvis et fondsmæglerselskab påbegynder virksomhed i  

 udlandet, jf. § 7, uden at have orienteret Finanstilsynet først.
 Bestemmelsens stk. 2-5 svarer til bank- og sparekasselovens § 54, stk.  

 2-8.
 Ifølge stk. 6 er det strafbart, hvis nogen forsætligt eller groft uagtsomt  

 overtræder § 31, stk. 3.
 Stk. 8 giver adgang til at straffe juridiske personer, der overtræder  

 loven, med bøde.
Til kapitel 14 Ikrafttræden og overgangsbestemmelser Til § 37 Det er hensigten, at loven skal træde i kraft så hurtigt, som det er  

 praktisk muligt.
Da forslaget skal ses i sammenhæng med forslaget til lov om  

 værdipapirhandel, og da der kan være behov for forskellige  

 ikrafttrædelsestidspunkter for lovens bestemmelser, der tænkes særligt på  

 forslagets § 39 om ændring af næringsloven, gives der erhvervsministeren  

 bemyndigelse til at fastsætte de nærmere tidspunkter for de enkelte kapitlers  

 eller bestemmelsers ikrafttræden.
De bestemmelser, der har reguleret børsmæglerselskabernes forhold i lov om  

 Københavns Fondsbørs, reguleres fremover i denne lov, hvorfor disse  

 bestemmelser i lov om Københavns Fondsbørs skal ophæves.
I forslag til lov om  

 værdipapirhandel bemyndiges erhvervsministeren til at fastsætte tidspunkterne  

 for den gradvise ophævelse af lov om Københavns Fondsbørs.
Der henvises til §  

 128, stk. 2, i forslag til lov om værdipapirhandel og bemærkningerne til  

 denne bestemmelse.
Bestemmelsen i stk. 2 vedrører de børsmæglerselskaber, som drev virksomhed  

 med tilladelse inden lovforslagets ikrafttræden.
Bestemmelsen implementerer  

 investeringsservicedirektivets artikel 30, stk. 1.
Bestemmelsen i stk. 3 vedrører virksomheder, der ikke tidligere har været  

 under regulering.
Bestemmelsen svarer stort set til bank- og sparekasselovens  

 overgangsbestemmelse i § 8, stk. 2, i lov nr. 154 af 24. april 1985.
 Stk. 4 medfører, at de i § 11 nævnte personer efter anmeldelse til  

 Finanstilsynet kan fortsætte med at drive selvstændig erhvervsvirksomhed  

 eller deltage i ledelsen af sådanne.
 Stk. 5 medfører, at aktionærer i de nuværende børsmæglerselskaber ikke  

 skal godkendes i medfør af § 9, stk. 1. Såfremt disse aktionærer sælger deres  

 aktier, skal de nye aktionærer godkendes efter forslagets bestemmelser herom.
Til § 38 Den gældende lov om banker og sparekasser indeholder overgangsbestemmelser  

 for reglerne om store engagementer i § 23, der svarer til fondsmæglerlovens §  

 19. Det foreslås, at disse regler også indføres for fondsmæglerselskaber, og  

 at de skal gælde for både engagementet uden for handelsbeholdningen i § 20 og  

 det samlede engagement inden for og uden for handelsbeholdningen i § 21.
 Bestemmelsen vil kun få betydning for børsmæglerselskaber, idet andre  

 fondsmæglerselskaber ikke har været reguleret før lovens ikrafttræden.
Til § 39 Hovedparten af virksomheden som vekselerer i henhold til næringsloven vil  

 blive omfattet af lov om fondsmæglerselskaber.
Dette betyder, at  

 fondsmæglerselskaber ikke skal have næringsbrev i henhold til næringsloven  

 for at drive sådan virksomhed.
Dette gælder også for fondsmæglervirksomheder,  

 der i henhold til § 1, stk. 5, formidler tinglyste, negotiable pantebreve  

 udstedt med pant i fast ejendom eller løsøre.
Andre virksomheder, der ikke er  

 omfattet af § 22, stk. 4, og som driver vekselerervirksomhed i form af f.eks.  

 formidling af tinglyste, negotiable pantebreve i fast ejendom eller løsøre,  

 valutaveksling og handel med anparter, vil fortsat skulle have næringsbrev i  

 medfør af næringsloven.
Der henvises til bemærkningerne til forslagets § 1.
Til §§ 40 og 41 Med disse bestemmelser præciseres det, at Lønmodtagernes Dyrtidsfond og  

 Arbejdsmarkedets Tillægspension, der kan drive børsmæglervirksomhed i et  

 datterselskab, i fremtiden vil kunne drive fondsmæglervirksomhed.
(* 1) Loven indeholder bestemmelser, der gennemfører Rådets direktiv nr.  

 93/6/EØF, EF-Tidende, nr.
L 141, s. 1, og Rådets direktiv nr. 93/22/EØF,  

 EF-Tidende, nr.
L 141, s. 27.
