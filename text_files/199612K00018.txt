Nr LSF 18 Forslag til Lov om ændring af varemærkeloven og retsplejeloven  

 (Gennemførelse af TRIPS-aftalen, Trademark Law Treaty m.v.)(* 1) Fremsat af erhvervsministeren (Mimi Jakobsen) den 3. oktober 1996 Vedtaget ved tredjebehandling den 20. december 1996 Lov nr. 1201 af 27/12/1996 § 1 I varemærkeloven, lov nr. 341 af 6. juni 1991, foretages følgende  

 ændringer:
 1. § 4, stk. 1, affattes således:
»Indehaveren af en varemærkeret kan forbyde andre, der ikke har  

 dennes samtykke, at gøre erhvervsmæssig brug af tegn, hvis 1) tegnet er identisk med varemærket og de varer eller tjenesteydelser,  

 for hvilke tegnet er taget i brug, er af samme art som de varer eller  

 tjenesteydelser, for hvilke varemærket er beskyttet, eller 2) tegnet er identisk med eller ligner varemærket og varerne eller  

 tjenesteydelserne er af samme eller lignende art, såfremt der er risiko for  

 forveksling, herunder at det antages, at der er en forbindelse med  

 varemærket.« 2. I § 12, stk. 1, 1. pkt., udgår ordet  

 »skriftligt«.
 3. § 15, stk. 3, affattes således:
»Stk. 3. Et varemærke er også udelukket fra registrering,  

 hvis 1) det er identisk med eller ligner et ældre EF-varemærke, jf. stk. 2, og  

 det søges registreret for varer eller tjenesteydelser af en anden art end  

 dem, for hvilke det ældre EF-varemærke er registreret, når det ældre  

 EF-varemærke er velkendt i Den Europæiske Union og brugen af det yngre  

 varemærke vil medføre en utilbørlig udnyttelse af det ældre EF-varemærkes  

 særpræg eller renomme eller en sådan brug ville skade dette særpræg eller  

 renomme, 2) det er identisk med eller ligner et »vitterlig kendt«  

 varemærke, jf. stk. 2, nr. 4, og det søges registreret for varer eller  

 tjenesteydelser af en anden art end dem, for hvilke det ældre varemærke er  

 vitterlig kendt, når brugen af det yngre varemærke kan føre til, at det  

 antages, at der er en forbindelse mellem mærkerne, og at brugen vil medføre  

 en utilbørlig udnyttelse af det ældre varemærkes særpræg eller renomme eller  

 en sådan brug ville skade dette særpræg eller renomme, eller 3) det er identisk med eller kun adskiller sig uvæsentligt fra et  

 varemærke, som på tidspunktet for ansøgningen, eventuelt tidspunktet for den  

 fortrinsret, der gøres gældende til støtte for ansøgningen, er taget i brug i  

 udlandet og stadig anvendes der for varer eller tjenesteydelser af samme  

 eller lignende art som dem, det yngre mærke søges registreret for, og  

 ansøgeren på ansøgningstidspunktet havde eller burde have haft kendskab til  

 det udenlandske mærke.' 4. I § 15, stk. 4, nr. 2, indsættes efter »til støtte  

 for ansøgningen af det yngre varemærke«:», hvis indehaveren af den  

 ældre ret kan forbyde brugen af det yngre mærke.« 5. § 18 affattes således:
»§ 18. Hvis en ansøgning om registrering af et varemærke  

 indleveres her i landet senest 6 måneder efter, at den første ansøgning om  

 registrering af varemærket er indleveret i et land, som er tilsluttet  

 Pariserkonventionen til beskyttelse af industriel ejendomsret, eller som er  

 medlem af Verdenshandelsorganisationen (WTO), vil ansøgningen på begæring få  

 prioritet fra den første indleveringsdato.
Prioriteten indebærer, at  

 ansøgningen i forhold til senere indtrufne omstændigheder såsom andres  

 ansøgninger om eller andres brug af mærket skal anses som indleveret samtidig  

 med ansøgningens indlevering i den fremmede stat.
Stk. 2. Stk. 1 finder under forudsætning af gensidighed  

 tilsvarende anvendelse på varemærker, der første gang er ansøgt om i et land,  

 der ikke er tilsluttet Pariserkonventionen og ikke er medlem af  

 Verdenshandelsorganisationen.« 6. I § 19 indsættes efter 1. pkt.:
»Prioriteten indebærer, at ansøgningen i forhold til senere indtrufne  

 omstændigheder såsom andres ansøgninger om eller andres benyttelse af mærket  

 skal anses som indleveret samtidig med dets anvendelse på udstillingen.« 7. § 23 affattes således:
»§ 23. Når registreringen er offentliggjort, er der adgang  

 til at fremsætte indsigelse mod registreringens gyldighed.
Indsigelsen, der  

 skal være begrundet, skal fremsættes til Patentdirektoratet inden 2 måneder  

 fra offentliggørelsesdatoen.
Med indsigelsen skal følge et gebyr, hvis  

 størrelse fastsættes af erhvervsministeren.
Stk. 2 . Er indsigelse fremsat, tager direktoratet registreringen  

 op til fornyet behandling i overensstemmelse med § 20. Under behandlingen  

 finder reglen i § 28, stk. 5, tillige anvendelse.
Indehaveren af den  

 registrerede ret skal underrettes om indsigelsen og have adgang til at udtale  

 sig.
 Stk. 3 . Opretholdes registreringen, skal dette meddeles den, der  

 har gjort indsigelse, og rettighedsindehaveren.
Stk. 4 . Ophæves registreringen helt eller delvis, offentliggøres  

 afgørelsen herom, når den er blevet endelig.« 8. I § 24 indsættes som stk. 3:
»Stk. 3. Endvidere kan der efter anmodning fra indehaveren foretages  

 uvæsentlige ændringer af et ansøgt varemærke.« 9. § 26, stk. 1, affattes således:
»Den varemærkeret, der opnås ved registreringen, gælder fra den dag,  

 ansøgningen i henhold til § 12 er indgivet, og varer i 10 år fra  

 registreringsdagen.« 10. I § 27, stk. 1, ændres »3 måneder« til:  

 »6 måneder«.
 11. I § 28 indsættes som stk. 5:
»Stk. 5. Hvis ophævelsesgrunden er et ældre kolliderende mærke, kan  

 krav om ophævelse kun gøres gældende, hvis den, der har krævet registreringen  

 ophævet, på den anden parts begæring kan godtgøre, at det ældre mærke har  

 været brugt i overensstemmelse med § 25. Hvis et ældre registreret varemærke  

 kun er blevet anvendt for en del af de varer eller tjenesteydelser, for  

 hvilke det er registreret, anses det kun for registreret for denne del af  

 varerne eller tjenesteydelserne.
Enhver af parterne kan til enhver tid  

 anlægge sag mod den anden part om spørgsmål, der er rejst i sagen, hvad enten  

 Patentdirektoratet har truffet afgørelse i sagen eller ej.« 12. I § 29 indsættes efter »ved dom«: »jf.  

 dog § 30«.
 13. § 30 affattes således:
»§ 30. Efter registreringsprocedurens afslutning kan enhver  

 over for Patentdirektoratet begære en varemærkeregistrering ophævet, hvis  

 betingelserne for ophævelse i § 28 er opfyldt.
Med begæringen skal følge et  

 gebyr, hvis størrelse fastsættes af erhvervsministeren.
 Stk. 2 . Indehaveren af den registrerede ret skal underrettes om  

 begæringen og have adgang til at udtale sig.
 Stk. 3 . Ophæves registreringen helt eller delvis, offentliggøres  

 afgørelsen herom, når den er blevet endelig.
Stk. 4 . Patentdirektoratets afgørelse kan indbringes for  

 Patentankenævnet og domstolene i overensstemmelse med § 46. Enhver af  

 parterne kan dog til enhver tid anlægge sag mod den anden part om spørgsmål,  

 der er rejst i sagen, hvad enten Patentdirektoratet har truffet afgørelse i  

 sagen eller ej.« 14. I § 35, stk. 1, indsættes efter »industriel  

 ejendomsret«: »eller som er medlem af Verdenshandelsorganisationen  

 (WTO)».
 15. I § 35, stk. 2, § 36, § 47, stk. 2, og § 60  

 ændres »Industriministeren« til: »Erhvervsministeren«, og  

 i § 49 og § 61, stk. 4, ændres »industriministeren«  

 til: »erhvervsministeren«.
 16. I § 40, stk. 3, ændres »det område, inden for  

 hvilket der må gøres brug af varemærket« til: »det geografiske  

 område, inden for hvilket varerne må forsynes med varemærket«.
 17. § 42, stk. 3, affattes således:
»Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« 18. Efter § 43 indsættes:
» § 43 a.
Sø- og Handelsretten i København er  

 EF-varemærkedomstol i første instans, og Højesteret er EF-varemærkedomstol i  

 anden instans i henhold til EF-varemærkeforordningens artikel 91.
§ 43 b.
Forbud i henhold til EF-varemærkeforordningens artikel 99,  

 stk. 1, nedlægges af fogedretten.
 Stk. 2. Bestemmelserne i retsplejelovens kapitel 57 finder  

 tilsvarende anvendelse.
§ 43 c.
Forbud, der skal have virkning på enhver medlemsstats  

 område, jf.
EF-varemærkeforordningens artikel 99, stk. 2, nedlægges af Sø- og  

 Handelsretten i København.
 Stk. 2 . Sø- og Handelsrettens afgørelser i medfør af stk. 1 kan  

 kæres til Østre Landsret.
Stk. 3 . Bestemmelserne i retsplejelovens kapitel 57 finder i  

 øvrigt tilsvarende anvendelse.
Fogedretten yder efter anmodning Sø- og  

 Handelsretten bistand til varetagelsen af de opgaver, der er nævnt i  

 retsplejelovens § 645.
§ 43 d.
Forbud, der både vedrører et nationalt varemærke og et  

 EF-varemærke, nedlægges af Sø- og Handelsretten i København, hvis forbudet  

 vedrørende EF-varemærket skal have virkning på enhver medlemsstats område,  

 jf.
EF-varemærkeforordningens artikel 99, stk. 2. § 43 c, stk. 2 og 3, finder  

 tilsvarende anvendelse.« 19. § 48 affattes således:
»§ 48. Erhvervsministeren fastsætter nærmere bestemmelser om  

 varemærkeansøgninger og deres behandling.
Det kan herunder bestemmes, i  

 hvilket omfang Patentdirektoratet af egen drift skal påse, om betingelserne  

 for registrering af varemærket er til stede.
Erhvervsministeren fastsætter  

 endvidere bestemmelser om deling af ansøgninger og registreringer, om  

 behandling af indsigelser og administrativ ophævelse, om påberåbelse af  

 fortrinsrettigheder, jf. §§ 18 og 19, om registrering og udslettelse af  

 varemærker og om ekspeditioner, underretninger, udskrifter af registret m.v.
 Stk. 2 . Erhvervsministeren fastsætter nærmere bestemmelser om  

 registrets indretning og førelse, om, hvilke oplysninger der kan indføres i  

 registret, og om offentliggørelse af registreringer m.v.
Stk. 3 . Erhvervsministeren kan fastsætte gebyrer for deling af  

 ansøgninger og registreringer, for ekspeditioner, underretninger, udskrifter  

 m.v.
Erhvervsministeren kan endvidere fastsætte bestemmelser om  

 tilbagebetaling m.v. af de omhandlede gebyrer.
 Stk. 4 . Erhvervsministeren fastsætter de bestemmelser, der er  

 nødvendige for anvendelsen af forordningen om EF-varemærker, herunder  

 bestemmelser om EF-varemærkeansøgningers og -registreringers overgang til  

 nationale ansøgninger, om ekspeditioner, underretninger m.v. samt om gebyrer  

 herfor.
Stk. 5 . Erhvervsministeren kan fastsætte nærmere regler til  

 bestemmelse af, hvilke dage der betragtes som lukkedage for  

 Patentdirektoratet.« 20. § 53, stk. 2, affattes således:
»Stk. 2. Slettes den internationale registrering efter  

 Protokollen efter anmodning fra den oprindelige registreringsmyndighed eller  

 som følge af, at en kontraherende part udtræder af Protokollen, kan  

 indehaveren indgive en dansk varemærkeansøgning med samme virkning, som hvis  

 ansøgningen var indleveret på indleveringsdatoen for den internationale  

 registrering eller datoen for en efterfølgende designering, forudsat at 1) ansøgningen indgives senest 3 måneder efter udslettelsesdatoen, 2) ansøgningen ikke omfatter andre varer eller tjenesteydelser end den  

 internationale varemærkeregistrering og 3) ansøgningen i øvrigt opfylder kravene til en dansk varemærkeansøgning  

 og ansøgeren betaler de foreskrevne gebyrer.« 21. § 55 affattes således:
»§ 55. En international varemærkeansøgning kan indleveres af  

 danske statsborgere samt fysiske eller juridiske personer, som er bosat i  

 Danmark eller er indehavere af en regulær industriel eller kommerciel  

 virksomhed i Danmark.« 22. § 56 affattes således:
»§ 56. Internationale varemærkeansøgninger på basis af en  

 ansøgning eller registrering i Danmark indleveres til Patentdirektoratet i  

 overensstemmelse med de bestemmelser, der fastsættes af erhvervsministeren,  

 jf. § 60.« § 2 I lov om rettens pleje, jf. lovbekendtgørelse nr. 752 af 15. august 1996,  

 foretages følgende ændring:
 1. I § 9 a indsættes efter stk. 6 som nyt stykke:
»Stk. 7 . Sager om nedlæggelse af forbud vedrørende  

 EF-varemærker, jf. varemærkelovens § 43 c, behandles uden tilkaldelse af  

 sagkyndige.« Stk. 7 bliver herefter stk. 8.
§ 3 Stk. 1. Loven træder i kraft den 1. januar 1997.
 Stk. 2. § 23 som affattet ved § 1, nr. 7, finder anvendelse på  

 registreringer offentliggjort efter lovens ikrafttræden.
§ 4 Loven gælder ikke for Færøerne og Grønland, men kan ved kongelig anordning  

 sættes i kraft for Færøerne og Grønland med de afvigelser, som de særlige  

 færøske og grønlandske forhold tilsiger.
Oprindeligt fremsat forslag § 1 I varemærkeloven, lov nr. 341 af 6. juni 1991, foretages følgende  

 ændringer:
 1. § 4, stk. 1, affattes således:
»Indehaveren af en varemærkeret kan forbyde andre, der ikke har  

 dennes samtykke, at gøre erhvervsmæssig brug af tegn, hvis 1) tegnet er identisk med varemærket, og de varer eller tjenesteydelser,  

 for hvilke tegnet er taget i brug, er af samme art som de varer eller  

 tjenesteydelser, for hvilke varemærket er beskyttet, eller 2) tegnet er identisk med eller ligner varemærket, og varerne eller  

 tjenesteydelserne er af samme eller lignende art, såfremt der er risiko for  

 forveksling, herunder at det antages, at der er en forbindelse med  

 varemærket.« 2. I § 12, stk. 1, 1. pkt., slettes ordet:  

 »skriftligt«.
 3. § 15, stk. 3, affattes således:
»Et varemærke er også udelukket fra registrering, hvis 1) det er identisk med eller ligner et ældre EF-varemærke, jf. stk. 2, og  

 det søges registreret for varer eller tjenesteydelser af en anden art end  

 dem, for hvilke det ældre EF-varemærke er registreret, når det ældre  

 EF-varemærke er velkendt i Den Europæiske Union, og brugen af det yngre  

 varemærke vil medføre en utilbørlig udnyttelse af det ældre EF-varemærkes  

 særpræg eller renomme, eller en sådan brug ville skade dette særpræg eller  

 renomme, 2) det er identisk med eller ligner et »vitterlig kendt«  

 varemærke, jf. stk. 2, nr. 4, og det søges registreret for varer eller  

 tjenesteydelser af en anden art end dem, for hvilke det ældre varemærke er  

 vitterlig kendt, når brugen af det yngre varemærke kan føre til, at det  

 antages, at der er en forbindelse mellem mærkerne, og at brugen vil medføre  

 en utilbørlig udnyttelse af det ældre varemærkes særpræg eller renomme, eller  

 en sådan brug ville skade dette særpræg eller renomme, eller 3) det er identisk med eller kun adskiller sig uvæsentligt fra et  

 varemærke, som på tidspunktet for ansøgningen, eventuelt tidspunktet for den  

 fortrinsret, der gøres gældende til støtte for ansøgningen, er taget i brug i  

 udlandet og stadig anvendes der for varer eller tjenesteydelser af samme  

 eller lignende art som dem, det yngre mærke søges registreret for, og  

 ansøgeren på ansøgningstidspunktet havde eller burde have haft kendskab til  

 det udenlandske mærke.' 4. I § 15, stk. 4, nr. 2, indsættes efter »til støtte  

 for ansøgningen af det yngre varemærke«:», hvis indehaveren af den  

 ældre ret kan forbyde brugen af det yngre mærke.« 5. § 18, stk. 1, affattes således:
»Hvis en ansøgning om registrering af et varemærke indleveres her i  

 landet senest 6 måneder efter, at den første ansøgning om registrering af  

 varemærket er indleveret i et land, som er tilsluttet Pariserkonventionen til  

 beskyttelse af industriel ejendomsret, eller som er medlem af  

 Verdenshandelsorganisationen (WTO), vil ansøgningen på begæring få prioritet  

 fra den første indleveringsdato.
Prioriteten indebærer, at ansøgningen i  

 forhold til senere indtrufne omstændigheder, såsom andres ansøgninger om  

 eller andres brug af mærket, skal anses som indleveret samtidig med  

 ansøgningens indlevering i den fremmede stat.
Stk. 2. Stk. 1 finder, under forudsætning af gensidighed,  

 tilsvarende anvendelse for varemærker, der første gang er ansøgt i et land,  

 der ikke er tilsluttet Pariserkonventionen eller er medlem af  

 Verdenshandelsorganisationen.« 6. I § 19 indsættes efter 1. pkt.:
»Prioriteten indebærer, at ansøgningen i forhold til senere indtrufne  

 omstændigheder, såsom andres ansøgninger om eller andres benyttelse af  

 mærket, skal anses som indleveret samtidig med dets anvendelse på  

 udstillingen.« 7. § 23 affattes således:
»§ 23. Når registreringen er offentliggjort, er der adgang til at  

 fremsætte indsigelse mod registreringens gyldighed.
Indsigelsen, der skal  

 være begrundet, skal fremsættes til Patentdirektoratet inden 2 måneder fra  

 offentliggørelsesdatoen.
Med indsigelsen skal følge et gebyr, hvis størrelse  

 fastsættes af erhvervsministeren.
Stk. 2 . Er indsigelse fremsat, tager direktoratet registreringen  

 op til fornyet behandling i overensstemmelse med § 20. Under behandlingen  

 finder reglen i § 28, stk. 5, tillige anvendelse.
Indehaveren af den  

 registrerede ret skal underrettes om indsigelsen og have adgang til at udtale  

 sig.
 Stk. 3 . Opretholdes registreringen, skal dette meddeles den, der  

 har gjort indsigelse, og rettighedsindehaveren.
Stk. 4 . Ophæves registreringen helt eller delvis, offentliggøres  

 afgørelsen herom, når den er blevet endelig.« 8. I § 24 indsættes som stk. 3:
»Stk. 3. Endvidere kan der efter anmodning fra indehaveren  

 foretages uvæsentlige ændringer af et ansøgt varemærke.« 9. § 26, stk. 1, affattes således:
»Den varemærkeret, der opnås ved registreringen, gælder fra den dag  

 ansøgningen i henhold til § 12 er indgivet, og varer i 10 år fra  

 registreringsdagen.« 10. I § 27, stk. 1, ændres »3 måneder« til:  

 »6 måneder«.
 11. I § 28 indsættes som stk. 5:
» Stk. 5. Hvis ophævelsesgrunden er et ældre kolliderende  

 mærke, kan krav om ophævelse kun gøres gældende, hvis den, der har krævet  

 registreringen ophævet, på den anden parts begæring kan godtgøre, at det  

 ældre mærke har været brugt i overensstemmelse med § 25. Hvis et ældre  

 registreret varemærke kun er blevet anvendt for en del af de varer eller  

 tjenesteydelser, for hvilke det er registreret, anses det kun registreret for  

 denne del af varerne eller tjenesteydelserne.
Enhver af parterne kan til  

 enhver tid anlægge sag mod den anden part om spørgsmål, der er rejst i sagen,  

 hvad enten Patentdirektoratet har truffet afgørelse i sagen eller ej.« 12. I § 29 indsættes efter »ved dom«: »jf.  

 dog § 30«.
 13. § 30 affattes således:
»§ 30. Efter registreringsprocedurens afslutning kan enhver over for  

 Patentdirektoratet begære en varemærkeregistrering ophævet, hvis  

 betingelserne for ophævelse i § 28 er opfyldt.
Med begæringen skal følge et  

 gebyr, hvis størrelse fastsættes af erhvervsministeren.
 Stk. 2 . Indehaveren af den registrerede ret skal underrettes om  

 begæringen og have adgang til at udtale sig.
 Stk. 3 . Ophæves registreringen helt eller delvis, offentliggøres  

 afgørelsen herom, når den er blevet endelig.
Stk. 4 . Patentdirektoratets afgørelse kan indbringes for  

 Patentankenævnet og domstolene i overensstemmelse med § 46. Enhver af  

 parterne kan dog til enhver tid anlægge sag mod den anden part om spørgsmål,  

 der er rejst i sagen, hvad enten Patentdirektoratet har truffet afgørelse i  

 sagen eller ej.« 14. I § 35, stk. 1, indsættes efter »industriel  

 ejendomsret«: »eller som er medlem af Verdenshandelsorganisationen  

 (WTO)» 15. I § 40, stk. 3, ændres »det område, inden for  

 hvilket der må gøres brug af varemærket« til: »det geografiske  

 område, inden for hvilket varerne må forsynes med varemærket.« 16. § 42, stk. 3, affattes således:
»Der kan pålægges selskaber m.v. (juridiske personer) strafansvar  

 efter reglerne i straffelovens 5. kapitel.« 17. Efter § 43 indsættes:
 » § 43a: Sø- og Handelsretten i København er  

 EF-varemærkedomstol i første instans, og Højesteret er EF-varemærkedomstol i  

 anden instans i henhold til EF-varemærkeforordningens art. 91.
 § 43b: Forbud i henhold til EF-varemærkeforordningens art. 99,  

 stk. 1, nedlægges af fogedretten.
 Stk. 2. Bestemmelserne i retsplejelovens kap. 57 finder  

 tilsvarende anvendelse.
§ 43c: Forbud, der skal have virkning på enhver medlemsstats  

 område, jf.
EF-varemærkeforordningens art. 99, stk. 2, nedlægges af Sø- og  

 Handelsretten i København.
 Stk. 2 . Sø- og Handelsrettens afgørelser i medfør af stk. 1 kan  

 kæres til Østre Landsret.
Stk. 3 . Bestemmelserne i retsplejelovens kap. 57 finder i øvrigt  

 tilsvarende anvendelse.
Fogedretten yder efter anmodning Sø- og Handelsretten  

 bistand til varetagelsen af de opgaver, der er nævnt i retsplejelovens § 645.
§ 43d: Forbud, der både vedrører et nationalt varemærke og et  

 EF-varemærke, nedlægges af Sø- og Handelsretten i København, hvis forbudet  

 vedrørende EF-varemærket skal have virkning på enhver medlemsstats område,  

 jf.
EF-varemærkeforordningens art. 99, stk. 2. § 43c, stk. 2-3, finder  

 tilsvarende anvendelse.« 18. § 48 affattes således:
»§ 48. Erhvervsministeren fastsætter nærmere bestemmelser om  

 varemærkeansøgninger og deres behandling.
Det kan herunder bestemmes, i  

 hvilket omfang Patentdirektoratet af egen drift skal påse, om betingelserne  

 for registrering af varemærket er til stede.
Erhvervsministeren fastsætter  

 endvidere bestemmelser om deling af ansøgninger og registreringer, om  

 behandling af indsigelser og administrativ ophævelse, om påberåbelse af  

 fortrinsrettigheder, jf. §§ 18 og 19, om registrering og udslettelse af  

 varemærker og om ekspeditioner, underretninger, udskrifter af registret m.v.
 Stk. 2 . Erhvervsministeren fastsætter nærmere bestemmelser om  

 registrets indretning og førelse, om hvilke oplysninger, der kan indføres i  

 registret, og om offentliggørelse af registreringer m.v.
Stk. 3 . Erhvervsministeren kan fastsætte gebyrer for deling af  

 ansøgninger og registreringer, for ekspeditioner, underretninger, udskrifter  

 m.v.
Erhvervsministeren kan endvidere fastsætte bestemmelser om  

 tilbagebetaling m.v. af de omhandlede gebyrer.
 Stk. 4 . Erhvervsministeren fastsætter de bestemmelser, der er  

 nødvendige for anvendelsen af Forordningen om EF-varemærker, herunder  

 bestemmelser om EF-varemærkeansøgningers og -registreringers overgang til  

 nationale ansøgninger, om ekspeditioner, underretninger m.v. samt om gebyrer  

 herfor.
Stk. 5 . Erhvervsministeren kan fastsætte nærmere regler til  

 bestemmelse af, hvilke dage, der betragtes som lukkedage for  

 Patentdirektoratet.« 19. § 53, stk. 2, affattes således:
»Stk. 2. Slettes den internationale registrering efter  

 Protokollen efter anmodning fra den oprindelige registreringsmyndighed eller  

 som følge af, at en kontraherende part udtræder af Protokollen, kan  

 indehaveren indgive en dansk varemærkeansøgning med samme virkning, som hvis  

 ansøgningen var indleveret på indleveringsdatoen for den internationale  

 registrering eller datoen for en efterfølgende designering, forudsat at 1) ansøgningen indgives senest 3 måneder efter udslettelsesdatoen, 2) ansøgningen ikke omfatter andre varer eller tjenesteydelser end den  

 internationale varemærkeregistrering, og 3) ansøgningen i øvrigt opfylder kravene til en dansk varemærkeansøgning,  

 og ansøgeren betaler de foreskrevne gebyrer.« 20. § 55 affattes således:
»§ 55. En international varemærkeansøgning kan indleveres af  

 danske statsborgere samt fysiske eller juridiske personer, som er bosat i  

 Danmark eller er indehavere af en regulær industriel eller kommerciel  

 virksomhed i Danmark.« 21. § 56 affattes således:
»§ 56. Internationale varemærkeansøgninger på basis af en  

 ansøgning eller registrering i Danmark indleveres til Patentdirektoratet i  

 overensstemmelse med de bestemmelser, der fastsættes af erhvervsministeren,  

 jf. § 60.« 22. I § 35, stk. 2, § 36, § 47, stk. 2 og § 60  

 ændres »Industriministeren« til: »Erhvervsministeren« og  

 i § 49 og § 61, stk. 4, ændres »industriministeren« til:  

 »erhvervsministeren«.
§ 2 I lov om rettens pleje, jf. lovbekendtgørelse nr. 752 af 15. august 1996,  

 foretages følgende ændring:
 I § 9a indsættes efter stk. 6 som nyt stykke:
» Stk. 7 . Sager om nedlæggelse af forbud vedrørende  

 EF-varemærker, jf. varemærkelovens § 43c, behandles uden tilkaldelse af  

 sagkyndige.« Stk. 7 bliver herefter stk. 8.
§ 3 Loven træder i kraft den 1. januar 1997.
 Stk. 2 . § 1, nr. 7, finder anvendelse for registreringer  

 offentliggjort efter lovens ikrafttræden.
§ 4 Loven gælder ikke for Færøerne og Grønland, men kan ved kongelig anordning  

 sættes i kraft for Færøerne og Grønland med de afvigelser, som de særlige  

 færøske og grønlandske forhold tilsiger.
Bemærkninger til lovforslaget Almindelige bemærkninger 1. Indledning Lovforslaget er begrundet i gennemførelsen af en række internationalt  

 vedtagne regler på varemærkeområdet.
Det drejer sig om overenskomsten om  

 oprettelse af verdenshandelsorganisationen (WTO), som Danmark ratificerede  

 ved folketingsbeslutning af 16. december 1994, samt om Trademark Law Treaty,  

 der er en traktat om forenkling af de administrative procedurer for  

 registrering af varemærker, som Danmark sammen med 35 andre lande underskrev  

 den 28. oktober 1994. Lovforslaget vil gøre det muligt for Danmark at  

 ratificere traktaten.
Endelig drejer det sig om supplerende gennemførelse af  

 Rådets første direktiv om harmonisering af medlemsstaternes lovgivning om  

 varemærker (89/104/EØF).
 Lovforslaget er endvidere begrundet i et ønske om at forenkle og  

 smidiggøre varemærkeloven bl.a. for at sikre, at Patentdirektoratets  

 sagsbehandling løbende kan tilpasses udviklingen ikke mindst set i forhold  

 til de internationale registreringssystemer, EF-varemærkesystemet og  

 Madrid-Protokollen, som begge trådte i kraft 1. april 1996.
2. Lovforslagets indhold 2.1. WTO-overenskomsten WTO-overenskomsten, der med tiden skal erstatte GATT-aftalen fra 1947,  

 trådte i kraft 1. januar 1995. Dette gælder også for den del af  

 overenskomsten, der udgøres af »Aftale om Handelsrelaterede Aspekter af  

 Intellektuelle Ejendomsrettigheder« (TRIPS-aftalen). Danmark er efter  

 TRIPS-aftalen forpligtet til at gennemføre tilpasningen af landets lovgivning  

 inden udgangen af 1995. Inden for varemærkelovens rammer er dette hidtil sket  

 på administrativt plan, men forpligtelserne findes af ordensmæssige hensyn at  

 burde fremgå direkte af loven.
Lovforslaget vil gøre det muligt at anerkende prioritet fra lande, der  

 ikke er tilsluttet Pariserkonventionen, men som har tiltrådt  

 WTO-overenskomsten.
Forslaget fastslår endvidere, at den undtagelse fra  

 kravet om hjemlandsregistrering, der er fastsat i varemærkeloven, udvides til  

 at omfatte virksomheder fra lande, der har tiltrådt WTO-overenskomsten.  

 TRIPS-aftalen indebærer også en forpligtelse til at udvide beskyttelsen af  

 »vitterlig kendte« mærker, og lovforslaget er udformet i  

 overensstemmelse hermed.
2.2. Trademark Law Treaty Trademark Law Treaty blev vedtaget på en diplomatisk konference i Geneve  

 den 28. oktober 1994. Traktaten, som blev udarbejdet af Verdensorganisationen  

 for Intellektuel Ejendomsret (WIPO), der er et særorgan under FN, omhandler  

 de administrative procedurer for opnåelse og vedligeholdelse af  

 varemærkerettigheder.
Traktatens indhold er blevet til i et tæt samarbejde  

 mellem WIPO, nationale eksperter og brugerne af varemærkesystemet  

 repræsenteret ved deres internationale organisationer.
Danmark har gennem  

 hele forløbet støttet formålet med og indholdet af traktaten.
En forenkling  

 af de krav, som de nationale registreringsmyndigheder kan stille, vil gøre  

 det nemmere og dermed billigere for danske virksomheder at opnå beskyttelse  

 af deres varemærker på de udenlandske markeder.
Traktaten nødvendiggør kun på enkelte punkter ændringer af den nugældende  

 varemærkelov, idet de formelle krav m.v., der skal opfyldes i medfør af  

 loven, er bragt ned på et minimum og således allerede i vidt omfang opfylder  

 traktatens bestemmelser.
Lovforslaget indeholder således en ændring af den  

 lovfastsatte frist for fornyelse af varemærkeregistreringer samt en  

 udtrykkelig hjemmel til at foretage deling af ansøgninger og registreringer.
Danmark har underskrevet traktaten.
Gennemføres lovforslaget, vil Danmark  

 kunne ratificere traktaten.
2.3. Supplerende gennemførelse af varemærkedirektivet fra 1989 Den gældende varemærkelov, som trådte i kraft 1. januar 1992,  

 implementerede Rådets første direktiv om harmonisering af medlemsstaternes  

 lovgivning om varemærker (89/104/EØF).
Europa-Kommissionen har gennemgået den danske gennemførelse af  

 varemærkedirektivet og er i den forbindelse fremkommet med visse  

 bemærkninger.
Der er primært tale om teknisk-juridiske bemærkninger, idet den  

 materielle retsstilling, som direktivets bestemmelser fastlægger, antages at  

 være dækket af den danske lov.
For at klargøre lovteksten indeholder  

 forslaget en række præciseringer af bestemmelserne i den gældende lov i  

 overensstemmelse med Kommissionens angivelser.
Europa-Kommissionen har sat spørgsmålstegn ved, hvorvidt bestemmelsen i  

 varemærkelovens § 37, som kræver en her i landet bosat fuldmægtig for  

 udenlandske indehavere, er i overensstemmelse med EU's konkurrenceregler.  

 Danmark har i sit svar til Kommissionen redegjort for bestemmelsens formål,  

 og i den forbindelse fremhævet, at et sådan krav også findes i de danske  

 patent-, brugsmodel og mønsterlove samt i mange af de øvrige EU-landes  

 tilsvarende love.
Kommissionen har ikke færdiggjort sine overvejelser, og  

 lovens § 37 foreslås derfor ikke ændret.
 Kommissionen har endvidere anført, at det er tvivlsomt, om lovens § 9 og §  

 10, stk. 2 om muligheden for, at et yngre og et ældre varemærke kan  

 sameksistere hvis indehaveren af det ældre mærke har udvist passivitet, er i  

 overensstemmelse med direktivets art. 9. Efter dansk opfattelse er der  

 imidlertid ingen modstrid, hvorfor de nævnte paragraffer ikke foreslås  

 ændret.
Direktivet indeholder desuden en række fakultative bestemmelser, hvoraf  

 kun nogle er taget med i den nuværende varemærkelov.
Efter fornyede  

 overvejelser, bl.a. på baggrund af indhøstede erfaringer, foreslås yderligere  

 to af disse bestemmelser indført i varemærkeloven.
Lovforslaget medtager således direktivets artikel 11, som gør det muligt i  

 visse situationer at se helt eller delvist bort fra et allerede registreret  

 varemærke, hvis det ikke opfylder brugspligten.
Efter den gældende lov vil en  

 sådan registrering først skulle ophæves, hvilket kan være en  

 omkostningsmæssig og ressourcemæssig byrde for den indehaver af et mærke, som  

 bliver mødt med en indsigelse fra indehaveren af det ældre mærke.
 Forslaget medtager også direktivets artikel 4, stk. 4, g), hvorefter et  

 varemærke kan nægtes registrering, hvis det er forveksleligt med et  

 varemærke, der er brugt i udlandet, og ansøgeren har indgivet ansøgningen i  

 ond tro.
2.4. Forenkling og smidiggørelse af varemærkeloven Den nugældende varemærkelov trådte som nævnt i kraft 1. januar 1992. De  

 sidste fire års erfaringer med at behandle sager efter lovens regler har  

 vist, at der er behov for på enkelte punkter at smidiggøre og præcisere  

 loven.
Forslaget indeholder derfor en række mindre tilføjelser, præciseringer  

 og justeringer, som fx. vil gøre det muligt at modtage ansøgninger m.v.  

 elektronisk.
Reglerne for indsigelsesbehandling foreslås ændret, og muligheden for  

 administrativ ophævelse foreslås udvidet.
Muligheden for at få ændret,  

 begrænset eller helt ophævet en varemærkeregistrering ved en administrativ  

 procedure kendes i EF-varemærkesystemet, ligesom også patentloven og  

 brugsmodelloven indeholder regler om administrativ omprøvning.
En sådan  

 adgang vil være hurtigere og billigere for erhvervslivet end en  

 domstolsprøvelse, der i dag i en række tilfælde er den eneste mulighed.
 Forslaget indeholder en udvidelse og præcisering af erhvervsministerens  

 muligheder for at fastsætte de nærmere regler for administration af  

 varemærkeloven.
Loven indeholder i kapitel 2 nogle ganske detaljerede regler for, hvilke  

 kriterier et kendetegn skal opfylde for at kunne registreres som varemærke.  

 Forslaget giver erhvervsministeren mulighed for at fastlægge, i hvilket  

 omfang disse registreringsbetingelser skal påses af Patentdirektoratet.
Et  

 princip, hvorefter loven fastsætter registreringsbetingelserne, og hvor  

 omfanget af myndighedens undersøgelse af, om disse betingelser er opfyldt,  

 fastsættes administrativt, findes i patentloven og i mønsterloven.
Et  

 tilsvarende princip foreslås indført i varemærkeloven.
Hidtil har direktoratets undersøgelse af nye varemærkeansøgninger i  

 princippet omfattet samtlige registreringsbetingelser.
Undersøgelsen har i  

 realiteten været begrænset, idet ikke alle registreringsbetingelser af rent  

 praktiske grunde har kunnet påses.
Her tænkes navnlig på uregistrerede  

 varemærker, firmanavne og lignende kendetegn, som indehaverne selv har måttet  

 gøre gældende i form af indsigelser.
Alene den voldsomme stigning i mængden  

 af undersøgelsesmateriale og vanskelighederne ved at få hurtig adgang til  

 dette materiale, gør det nødvendigt løbende at justere omfanget af  

 Patentdirektoratets undersøgelser.
Hertil kommer, at undersøgelsesmaterialet  

 i stigende omfang vil bestå af »uprøvede« rettigheder.
Danske  

 selskabsnavne undersøges ikke fuldt ud af Erhvervs- og Selskabsstyrelsen for  

 forvekslelighed inden registrering, og EF-varemærker registreres af  

 Harmoniseringskontoret uden endelig stillingtagen til eventuelle konflikter  

 med eksisterende mærker.
Efter gældende praksis udgør sådanne, ikke fuldt  

 prøvede rettigheder, imidlertid registreringshindringer for ansøgte  

 varemærker her i landet.
Det er uhensigtsmæssigt, at Patentdirektoratet påser sådanne  

 registreringshindringer.
Dels tillægges de uprøvede rettigheder derigennem en  

 i mange tilfælde urimelig beskyttelse.
Dels kan ansøger i stedet vælge at  

 anvende EF-varemærkesystemet og derigennem få registreret sit mærke med  

 gyldighed for Danmark.
Det må forventes, at direktoratets sagsbehandling gradvist vil blive  

 ændret, så den bringes på linie med den praksis, der følges af  

 Harmoniseringskontoret (EF-varemærkemyndigheden) og af varemærkemyndighederne  

 i bl.a.
Frankrig og Østrig samt af Beneluxlandenes fælles varemærkemyndighed.  

 I disse systemer undersøges de absolutte registreringsbetingelser, herunder  

 om et ansøgt mærke har særpræg eller er vildledende.
Det undersøges også, om  

 der findes eksisterende ansøgte eller registrerede varemærker, som et ansøgt  

 mærke kan være forveksleligt med.
Ansøgeren bliver underrettet om resultatet,  

 men kan herefter selv beslutte, om mærket skal registreres, eller om  

 undersøgelsesresultatet giver anledning til at ændre ansøgningen, at trække  

 den tilbage, eller at søge at få en aftale i stand med indehaverne af de  

 eksisterende varemærker.
En overgang til et lignende system i Danmark vil altså medføre, at en  

 ansøgning ikke vil blive afslået fra Patentdirektoratets side, fordi der  

 findes eksisterende, forvekslelige varemærker.
En registrering kan  

 efterfølgende blive ophævet, men det vil være op til indehaverne af de ældre  

 varemærker at gøre deres rettigheder gældende ved at nedlægge indsigelse mod  

 eller begære det yngre mærke ophævet.
Som led i den ændrede sagsbehandling  

 vil indehaverne af de ældre varemærker, der bliver nævnt i en  

 søgningsrapport, blive underrettet, hvis det pågældende mærke senere bliver  

 registreret.
Herved bliver de gjort opmærksom på, at der er blevet  

 registreret et forveksleligt mærke, som kan være i konflikt med deres mærke.  

 Ved denne fremgangsmåde nyder registrerede varemærker altså fortsat en langt  

 bedre beskyttelse end ikke registrerede.
En lignende fremgangsmåde følger  

 Harmoniseringskontoret.
 Fastsættelsen af de nærmere regler for Patentdirektoratets sagsbehandling  

 vil som hidtil ske i tæt samarbejde med brugerne, ligesom navnlig de nordiske  

 lande vil blive inddraget i drøftelserne.
2.5. Udpegelse af dansk EF-varemærkedomstol 2.5.1. Retssager om EF-varemærker Efter Rådets forordning om EF-varemærker (94/40/EF) art. 91 udpeger  

 medlemsstaterne på deres områder det mindst mulige antal nationale retter i  

 første og anden instans - de såkaldte EF-varemærkedomstole - som skal  

 varetage de opgaver, der pålægges dem ved forordningen.
Udpegningen skal være  

 sket inden den 14. marts 1997, jf. forordningens art. 91, stk. 2.
Efter varemærkelovens § 43, stk. 4, anlægges sager om nationale  

 varemærkerettigheder ved Sø- og Handelsretten i København, medmindre parterne  

 aftaler andet.
Det er derfor naturligt, at Sø- og Handelsretten udpeges som  

 EF-varemærkedomstol i første instans, således at alle sager om varemærker -  

 uanset om der er tale om et nationalt varemærke eller et EF-varemærke - som  

 udgangspunkt skal anlægges ved Sø- og Handelsretten i København.
Ved  

 nationale varemærker forstås her såvel de i Danmark registrerede eller  

 ibrugtagne varemærker som internationalt registrerede mærker med gyldighed  

 for Danmark (Madrid-Protokol mærker).
Det følger af retsplejelovens § 368, stk. 3, og § 389, stk. 4, at Sø- og  

 Handelsrettens afgørelser kan indbringes for Højesteret, medmindre andet er  

 bestemt ved lov.
I overensstemmelse hermed udpeges Højesteret efter  

 lovforslaget til EF-varemærkedomstol i anden instans.
2.5.2. Nedlæggelse af forbud Forbud i anledning af krænkelse af et nationalt varemærke nedlægges af  

 fogedretten efter de almindelige regler i retsplejelovens kap. 57.  

 Fogedrettens kendelse kan kæres til vedkommende landsret, jf. retsplejelovens  

 § 650, jf. § 584, stk. 1. Sag om stadfæstelse af forbudet (justifikationssag)  

 anlægges som andre retssager om danske varemærker ved Sø- og Handelsretten i  

 København, jf. ovenfor pkt. 2.5.1.
 Forordningen om EF-varemærker indeholder i art. 99 bestemmelser om forbud  

 vedrørende EF-varemærker.
 Et forbud vedrørende et EF-varemærke, der efter rekvirentens begæring  

 alene skal gælde i den pågældende medlemsstat, kan efter forordningens art.  

 99, stk. 1, kræves foretaget af denne stats retslige myndigheder, herunder  

 EF-varemærkedomstolen, selv om en EF-varemærkedomstol i en anden medlemsstat  

 i medfør af forordningen er kompetent til at afgøre selve sagen.
 Hvis et forbud vedrørende et EF-varemærke efter rekvirentens begæring skal  

 gælde på enhver medlemsstats område, følger det af forordningens art. 99,  

 stk. 2, at kompetencen til at nedlægge forbud skal henlægges til den ret, der  

 efter art. 91 er udpeget som EF-varemærkedomstol.
Efter lovforslaget skal forbud vedrørende et EF-varemærke, der efter  

 rekvirentens begæring alene skal gælde her i landet, jf. forordningens art.  

 99, stk. 1, nedlæges af fogedretten.
Bestemmelserne om nedlæggelse af forbud  

 vedrørende EF-varemærker i tilfælde, hvor forbudet alene skal gælde her i  

 landet, kommer således til at svare til de bestemmelser, der gælder for  

 nedlæggelse af forbud vedrørende danske varemærker.
 Efter lovforslaget skal forbud vedrørende EF-varemærker nedlægges af Sø-  

 og Handelsretten i København, hvis forbudet efter rekvirentens begæring skal  

 have virkning på enhver medlemsstats område, jf. forordningens art. 99, stk.  

 2.
3. Administrative og statsfinansielle konsekvenser Lovforslaget medfører umiddelbart, at der i Patentdirektoratet kun skal  

 foretages mindre administrative omlægninger og edb-tilpasninger.
Udnyttes  

 muligheden for at omlægge direktoratets sagsbehandling, vil det kræve  

 omlægninger af arbejdsrutiner og lignende.
Sagsbehandlingen vil fortsat være  

 indtægtsdækket via gebyrer, og lovforslaget skønnes derfor ikke at få  

 statsfinansielle konsekvenser.
4. Erhvervsøkonomiske konsekvenser Lovforslaget forventes ikke umiddelbart at have erhvervsøkonomiske  

 konsekvenser.
En væsentlig omlægning af direktoratets sagsbehandling vil  

 medføre, at virksomhederne selv i højere omfang må overvåge markedet, hvis de  

 ønsker at gribe ind over for konkurrenter, der får registreret eller bruger  

 mærker, som ligger for tæt på deres kendetegn.
Det vil medføre øgede udgifter  

 for virksomhederne, men dog af en beskeden størrelse.
Muligheden for  

 administrativ omprøvning vil endvidere gøre det forholdsvis billigt at få  

 ugyldiggjort uholdbare rettigheder.
5. Miljømæssige konsekvenser Lovforslaget vil ikke få miljømæssige konsekvenser.
6. Forhold til EU-retten Lovforslaget indebærer, at der sker en supplerende gennemførelse af  

 EF-direktivet om harmonisering af medlemsstaternes lovgivning om varemærker,  

 samt at det bliver muligt at gennemføre de fremtidige foranstaltninger, som  

 er en følge af den løbende udvikling af EF-varemærkesystemet.
Endvidere  

 indebærer lovforslaget, at Sø- og Handelsretten udpeges som  

 EF-varemærkedomstol i henhold til forordning nr. 94/40/EF om EF-varemærker,  

 jf. ovenfor under pkt. 2.5.
7. Høring Lovforslaget har været behandlet i Det Rådgivende Udvalg for Industriel  

 Ejendomsret og har endvidere været forelagt:
Justitsministeriet Sundhedsministeriet Landbrugs- og Fiskeriministeriet Indenrigsministeriet Finansministeriet Miljø- og Energiministeriet Konkurrencerådet Kulturministeriet Udenrigsministeriet Skatteministeriet Dansk Forening for Industriens Patentingeniører De Danske Patentagenters Forening Dansk Patent- og Varemærkekonsulentforening af 1853 Dansk Forening for Industriel Retsbeskyttelse Ingeniørforeningen i Danmark Larsen & Birkeholm A/S Jette Sandel Trademarks A/S Advokatrådet Dansk Industri Håndværksrådet Landbrugsrådet Forbrugerrådet Arbejdsbevægelsens Erhvervsråd Det Danske Handelskammer Dansk Handel og Service Dansk Forening til Fremme af Opfindelser Landsorganisationen i Danmark Professor, dr.jur.
Mogens Koktvedgaard Løvens Kemiske Fabrik MEDIF MEFA LEGO Fonden Dansk Teknologisk Institut Danske Reklamebureauers Brancheforening VSOD Vin og Spiritus Organisationen Sø- & Handelsretten Patentankenævnet Bemærkninger til de enkelte bestemmelser Til § 1 Til nr. 1.
 Der er ikke ved lovændringen tilsigtet materielle ændringer af  

 retstilstanden.
 Ved præciseringen af bestemmelsen tydeliggøres overensstemmelsen med  

 varemærkedirektivet.
Stk. 1, nr. 1 . Der er tale om en præcisering, der tydeliggør, at  

 der ved identiske mærker, anvendt for varer af samme art, ikke er noget krav  

 om, at indehaveren af det ældre varemærke skal sandsynliggøre en  

 forvekslingsrisiko.
Denne præcisering er i overenstemmelse med  

 varemærkedirektivets artikel 5, stk. 1, og TRIPs aftalens art. 16, stk. 1.
 Til nr. 2.
Ved at slette ordet »skriftligt« gives der mulighed for at  

 modtage ansøgninger på andre læsbare medier end papir.
De nærmere krav til  

 ansøgningernes indhold m.v. på de enkelte medier vil kunne fastsættes i  

 medfør af lovens § 48.
 Til nr. 3.
Varemærkelovens § 15, og herunder den nuværende § 15, stk. 3, er  

 formuleret i nøje overensstemmelse med og ved brug af samme systematik som  

 varemærkedirektivets artikel 4. Dette er sket for at sikre korrekt  

 gennemførelse af direktivet.
I sin nuværende ordlyd omhandler stk. 3 kun den  

 udvidede beskyttelse, der under visse omstændigheder skal tillægges velkendte  

 EF-varemærker.
Af systematiske grunde er det fundet hensigtsmæssigt, at den  

 udvidede beskyttelse af andre udenlandske mærker, som forslaget indeholder,  

 jf. nedenfor, samles i dette stykke.
Gennemføres forslaget, vil det altså  

 fortsat være således, at de almindelige regler for, hvornår varemærker er  

 forvekslelige, fremgår af § 15, stk. 1. De særlige regler, der gælder for  

 beskyttelsen af visse udenlandske mærker, vil fremgå af stk. 3, og den  

 udvidede beskyttelse, der tilkommer velkendte danske mærker, samt  

 beskytttelsen af andre former for nationale, erhvervsmæssige kendetegn, vil  

 fremgå af § 15, stk. 4.
Stk. 3, nr. 2 . Forslaget indebærer en udvidelse af beskyttelsen  

 for »vitterlig kendte« mærker, og er udformet i overensstemmelse  

 med TRIPs-aftalens art. 16, stk. 3. Ved »vitterlig kendte« mærker  

 forstås mærker, der har en meget høj bekendthedsgrad, selv i lande hvor det  

 ikke bliver brugt.
Sådanne mærker er efter den nugældende varemærkelovs § 15,  

 stk. 2, nr. 4, alene beskyttet mod registrering og brug af lignende mærker  

 for varer af samme eller lignende art.
Fremover vil de tillige nyde  

 beskyttelse udover de varer eller tjenesteydelser, som mærket er vitterlig  

 kendt for, hvis de betingelser, der er nævnt i bestemmelsen, er opfyldt.
Stk. 3, nr. 3 . Bestemmelsen svarer til den fakultative  

 bestemmelse i varemærkedirektivets art. 4, stk. 4, g), men har dog fået et  

 snævrere anvendelsesområde.
Bestemmelsen kan således kun anvendes, hvis det  

 ansøgte mærke er identisk eller næsten identisk med det ældre udenlandske  

 mærke, og altså ikke hvis mærkerne blot er forvekslelige.
Bestemmelsen er  

 samtidig udformet med henblik på udtrykkeligt at opfylde Danmarks  

 forpligtelser i henhold til Pariserkonventionens artikel 6, (g) og svarer i  

 øvrigt til den tidligere varemærkelovs § 14, nr. 7.
Erfaringerne har vist et behov for en sådan bestemmelse.
I praksis vil  

 bestemmelsen formentlig oftest blive anvendt i tilfælde, hvor der har  

 eksisteret en forretningsmæssig kontakt mellem varemærkeansøgeren og  

 indehaveren af det udenlandske mærke.
Dette er dog ikke en betingelse.
Alene  

 det forhold, at ansøgeren har kendskab til det udenlandske mærke, og dette er  

 åbenbart, f.eks. fordi ansøgeren selv erkender dette, vil være tilstrækkeligt  

 til at bringe ansøgeren i ond tro.
Eksempler på de tilfælde, hvor der har  

 været forretningsmæssig kontakt mellem parterne, er typisk forhandler- eller  

 agentaftaler eller indledende kontakter med henblik på sådanne aftaler.
 Til nr. 4.
Stk. 4, nr. 2 . Ved ændringen er der ikke tilsigtet ændringer i  

 retstilstanden, men præciseringen af bestemmelsen tydeliggør  

 overensstemmelsen med varemærkedirektivets artikel 4, stk. 4, b).  

 Bestemmelsen anvendes i praksis oftest i forbindelse med en uregistreret  

 varemærkeret.
Indehaveren af et ældre uregistreret varemærke vil opfylde  

 betingelsen for at kunne forbyde brugen af det yngre mærke, hvis det ældre  

 mærke har været anvendt og fortsat anvendes.
 Til nr. 5.
Bestemmelsen har som grundlag Pariserkonventionens art. 4. I henhold til  

 denne har prioriteten den virkning, at ansøgningen ikke kan blive erklæret  

 virkningsløs på grund af begivenheder, der er indtrådt i tiden mellem  

 ansøgningens indlevering i det oprindelige land og ansøgningens indlevering i  

 Danmark.
Dette er tydeliggjort i den ændrede formulering af bestemmelsen.
Ved  

 indsættelsen af henvisningen til WTO tilpasses loven TRIPS-aftalens art. 1(3)  

 og art. 2(1), hvoraf fremgår, at prioritet efter Pariserkonventionens regler  

 også skal indrømmes ansøgninger, der første gang er indleveret i et land, der  

 er tilsluttet WTO.
I dag er langt de fleste lande tilsluttet enten Pariserkonventionen eller  

 WTO-overenskomsten eller begge.
Særlig bekendtgørelse efter stk. 2, jf. § 48,  

 stk. 1, vil derfor kun være nødvendig for de lande, der ikke er tilsluttet de  

 nævnte konventioner.
 Til nr. 6.
 Prioritetens virkning er tydeliggjort i den ændrede formulering af  

 bestemmelsen, jf. bemærkningerne til nr. 4.
 Til nr. 7.
Stk. 1 . Indsigelser har hidtil kunnet fremsættes uden betaling af  

 gebyr.
Indsigelser fremsættes oftest af indehavere af andre kendetegn,  

 herunder varemærker, som mener, at mærket er registreret i strid med deres  

 rettigheder.
Det er fundet rimeligt, at indsigerne må bære en del af  

 direktoratets omkostninger ved behandlingen af disse sager.
Indsigelser på  

 patent- og brugsmodelområdet er også gebyrbelagte, ligesom de er det i  

 EF-varemærkesystemet.
Stk. 2 . Den ændrede formulering af bestemmelsen gør det muligt  

 for direktoratet at revurdere alle aspekter af et registreret mærke, hvis der  

 er fremsat indsigelse.
Den nuværende regel giver alene direktoratet mulighed  

 for at tage stilling til de forhold, som indsigeren har fremdraget mod  

 registreringens gyldighed.
Det har i praksis vist sig at være en  

 uhensigtsmæssig begrænsning, som har udelukket direktoratet fra at inddrage  

 andre forhold, som kan have betydning for sagen, men som først er fremkommet  

 efter mærkets registrering.
Reglen i forslagets § 1, nr. 11, der indskrænker beskyttelsesomfanget af  

 et registreret mærke, der ikke eller kun delvist opfylder brugspligten,  

 foreslås også anvendt under behandlingen af en indsigelsessag.
Hvis man som  

 indsiger påberåber sig et tidligere registreret varemærke, som kun har været  

 brugt for enkelte af de varer eller tjenesteydelser, som registreringen  

 omfatter, anses mærket kun registreret for disse varer og tjenesteydelser i  

 relation til behandlingen af indsigelsessagen.
Herved undgår man, at  

 indehaveren af det angrebne mærke må rejse ophævelsessag i medfør af § 29  

 eller § 30 for at få bedømt omfanget af indsigerens rettighed.
Iøvrigt  

 henvises til bemærkningerne til nr. 11.
 Til nr. 8.
Ved at tilføje et nyt stk. 3 præciseres det, at mærkeændringer også kan  

 foretages vedrørende ansøgte varemærker.
Dette er allerede praksis.
Det  

 således ændrede mærke erstatter det oprindelige mærke med virkning tilbage  

 til ansøgningsdatoen og lægges dermed også til grund for en eventuel  

 påberåbelse af prioritet.
Dette er baggrunden for den noget snævre adgang til  

 at foretage ændringer.
 Til nr. 9.
Ved at udelade henvisningen til §§ 18 og 19 opnås en præcisering af, at en  

 egentlig varemærkeret først opnås ved en ansøgnings indlevering i Danmark.  

 Den nuværende formulering tillægger udenlandske ansøgere varemærkeret også i  

 prioritetsperioden, hvilket ligger udover Danmarks konventionsmæssige  

 forpligtelser jf.
Pariserkonventionen art. 4.
 Der henvises også til bemærkningerne til nr. 5 og nr. 6.
 Til nr. 10.
Ved at udvide den periode, inden for hvilken man kan ansøge om at få  

 fornyet sin varemærkeregistrering, bringes loven i overensstemmelse med  

 Artikel 13 og Regel 8 i Trademark Law Treaty.
Den foreslåede  

 fornyelsesperiode svarer endvidere til fornyelsesperioderne i  

 EF-varemærkesystemet og det internationale registreringssystem  

 Madrid-Protokollen.
 Til nr. 11.
Ved at indsætte bestemmelsen i § 28, stk. 5, gennemføres  

 varemærkedirektivets artikel 11, stk. 1 og 4. En indehaver af et yngre  

 varemærke vil i forbindelse med en sag om ophævelse af denne yngre  

 registrering kunne protestere mod et ældre registreret mærkes  

 beskyttelsesomfang, når det ældre mærke enten ikke har været brugt eller kun  

 har været brugt for en del af de varer eller tjenesteydelser, der er omfattet  

 af registreringen.
Bestemmelsen sikrer, at spørgsmålet om, i hvilket omfang  

 det ældre mærke har været brugt, kan inddrages under sagen, uden at  

 indehaveren af det yngre mærke skal anlægge særskilt sag om ophævelse af  

 registreringen.
Det ældre varemærkes beskyttelsesomfang omfatter i relation  

 til det yngre mærke altså kun de varer eller tjenesteydelser, for hvilke det  

 er brugt.
Vurderingen er konkret og får umiddelbart kun betydning for den  

 konkrete konflikt.
 Samtidig er det i forslaget til § 23, jf. bemærkningerne til nr. 7,  

 ligeledes foreslået, at en yngre registrering ej heller under en  

 indsigelsesbehandling vil kunne erklæres ugyldig på baggrund af en ældre  

 registrering, medmindre den ældre registrering opfylder betingelserne om brug  

 i § 25.
 At der kan tages stilling til spørgsmålet om brug af den ældre  

 registrering, uden at der skal anlægges særskilt ophævelssag herom, vil være  

 både omkostningsbesparende og ressourcebesparende for indehaveren af det  

 yngre varemærke.
 Vurderingen af den manglende brug for det ældre mærke baseres på de samme  

 kriterier, som ville kunne opstilles ved en sag om ophævelse på grundlag af  

 manglende brug, jf. også her § 28, stk. 2, nr. 1, og § 28, stk. 3.
 Til nr. 12.
 Tilføjelsen af henvisningen til § 30 er en konsekvens af, at  

 registreringer efter forslaget, jf. nr. 12, tillige skal kunne ophæves  

 administrativt.
 Til nr. 13.
 Med den ændrede formulering af bestemmelsen udvides adgangen til  

 administrativ ophævelse fra kun at omfatte ophævelse i tilfælde af manglende  

 brug af et mærke til at omfatte samtlige gyldighedsbetingelser som nævnt i §  

 28.
Stk. 1 . Administrativ ophævelse kan først finde sted, når  

 registreringsproceduren er afsluttet, hvilket navnlig vil sige, at en  

 begæring ikke kan indleveres, så længe en indsigelse endnu kan fremsættes,  

 eller en verserende indsigelsessag eller ankesag ikke er endeligt afgjort.  

 Enhver kan begære registreringen ophævet.
Normalt vil det være en konkurrent,  

 der for selv at kunne anvende et mærke eller kendetegn ønsker en registrering  

 ophævet eller begrænset, men adgangen er ikke begrænset til denne situation.  

 Mærkeindehaveren kan selv begære sin registrering omprøvet, f.eks. hvis der  

 er fremkommet nye oplysninger, efter at mærket er registreret, og de nye  

 oplysninger kan have betydning for, om registreringen er gyldig i fuldt  

 omfang.
 Stk. 3 . Vedrører en ophævelsesgrund kun en del af de varer og  

 tjenesteydelser, for hvilke mærket er registreret, følger det af § 28, stk.  

 4, at registreringen skal ophæves for netop disse varer og tjenesteydelser.
Stk. 4. Gennemføres forslaget, vil en varemærkeregistrering  

 fremover kunne ophæves administrativt i samme omfang som ved dom, jf.  

 varemærkelovens § 29. Er den samme varemærkeregistrering genstand for såvel  

 en retssag som en begæring om administrativ omprøvning, vil direktoratet i de  

 fleste tilfælde stille sagen i bero, indtil retssagen er afgjort.  

 Domstolsbehandlingen vil normalt give et sikrere grundlag for at vurdere  

 registreringens gyldighed, idet domstolen også vil kunne tage hensyn til  

 markedsføringsretlige og konkurrenceretlige aspekter.
Der kan dog være  

 situationer, hvor en vurdering af en registrerings gyldighed vil kræve en  

 særlig teknisk indsigt, som Patentdirektoratet er i besiddelse af, og hvor en  

 sådan vurdering vil kunne virke procesbesparende i relation til den samtidigt  

 verserende retssag.
Det kan f.eks. dreje sig om påberåbelse af hel eller  

 delvis prioritet eller om en international varemærkeregistrerings  

 konvertering til en national rettighed.
Den, der fremsætter en begæring om administrativ omprøvning, skal betale  

 et gebyr for at få taget sagen under behandling.
Gebyrets størrelse skal  

 fastlægges ud fra de almindelige principper for gebyrberegning, hvilket vil  

 sige, at det som udgangspunkt er Patentdirektoratets omkostninger i  

 forbindelse med sagsbehandlingen, der skal dækkes ind.
Lovforslaget  

 indeholder i § 48, jf. nedenfor under nr. 18, en nærmere bemyndigelse for  

 erhvervsministeren til at fastsætte de omhandlede gebyrer, herunder regler  

 for tilbagebetaling m.v.
Lovforslaget indeholder ingen regler om fordeling af  

 de sagsomkostninger, som de parter, der er involveret i omprøvningssagen, må  

 afholde.
Spørgsmålet blev drøftet under behandlingen af udkastet til  

 lovforslaget i Det Rådgivende Udvalg for Industriel Ejendomsret, idet det  

 blev påpeget, at varemærkeretlige konflikter ofte er omkostningsfulde, og at  

 en behandling ved domstolene vil sikre, at der blev taget stilling til  

 omkostningsfordelingen.
Det ligger imidlertid uden for Patentdirektoratets  

 kompetence at tage stilling til sådanne spørgsmål, som, hvis det blev muligt,  

 endvidere ville rejse andre problemer f.eks. i relation til inddrivelse af  

 pålagte sagsomkostninger.
Erfaringerne med administrativ omprøvning på  

 patent- og brugsmodelområdet har ikke vist, at den manglende  

 omkostningsfordeling skaber problemer med misbrug af systemet.
 Til nr. 14.
 Ved indsættelsen af henvisningen til WTO tilpasses loven TRIPS-aftalens  

 art. 1(3) og art. 2(1).
 Til nr. 15.
Der er ikke ved ændringen i ordlyden tilsigtet materielle ændringer af  

 retstilstanden.
Præciseringen af bestemmelsen tydeliggør implementeringen af  

 Varemærkedirektivet i overensstemmelse med Kommissionens angivelser.
 Til nr. 16.
 Den ændrede formulering er en konsekvens af den ændring af straffeloven,  

 der blev foretaget ved lov nr. 474 af 12. juni 1996. Der er ikke herved sket  

 ændringer i den hidtidige retstilstand.
 Til nr. 17.
§ 43a.
Efter bestemmelsen udpeges Sø- og Handelsretten til  

 EF-varemærkedomstol i første instans, jf.
EF-varemærkeforordningens art. 91,  

 stk. 1.
 I overensstemmelse med retsplejelovens almindelige instansfølge udpeges  

 Højesteret til EF-varemærkedomstol i anden instans.
§ 43b.
Efter bestemmelsen skal forbud vedrørende et EF-varemærke,  

 der efter rekvirentens begæring alene skal gælde her i landet, jf.  

 forordningens art. 99, stk. 1, nedlægges af fogedretten.
 Henvisningen til retsplejelovens kap. 57 indebærer, at bestemmelserne om  

 nedlæggelse af forbud vedrørende EF-varemærker i tilfælde, hvor forbudet  

 alene skal gælde her i landet, kommer til at svare til de bestemmelser, der  

 gælder for nedlæggelse af forbud vedrørende nationale varemærker.
§ 43c.
Efter bestemmelsen skal forbud vedrørende EF-varemærker  

 nedlægges af Sø- og Handelsretten i København, hvis forbudet efter  

 rekvirentens begæring skal have virkning på enhver medlemsstats område, jf.  

 forordningens art. 99, stk. 2.
 Forbudet skal nedlægges af Sø- og Handelsretten i København, selv om  

 sagerne ikke har tilknytning til det storkøbenhavnske område.
 Det forudsættes, at behandlingen af sager om nedlæggelse af forbud sker i  

 Sø- og Handelsrettens skifteafdeling.
Sø- og Handelsrettens afgørelse i forbudssagen kan efter stk. 2 kæres til  

 Østre Landsret.
Landsrettens afgørelse kan med tilladelse fra  

 Procesbevillingsnævnet indbringes for Højesteret, jf. henvisningen i stk. 3  

 til retsplejelovens kap. 57 (§650, jf. § 585).
 Henvisningen i stk. 3 til retsplejelovens kap. 57 indebærer endvidere, at  

 de bestemmelser, der gælder for fogedrettens nedlæggelse af forbud, gælder  

 tilsvarende for Sø- og Handelsretten i sager om nedlæggelse af forbud  

 vedrørende EF-varemærker.
 Af praktiske grunde er det i stk. 3 fastsat, at fogedretten efter  

 anmodning yder Sø- og Handelsretten bistand til varetagelsen af de opgaver  

 vedrørende forbudets opretholdelse m.v., der er nævnt i retsplejelovens §  

 645.
Det følger af varemærkelovens § 43, stk. 4, at justifikationssagen, jf.  

 retsplejelovens § 648, stk. 1, anlægges ved Sø- og Handelsretten, medmindre  

 parterne vedtager andet.
Det forudsættes således, at justifikationssagen, som  

 det er tilfældet for nationale varemærker, efter parternes begæring og med  

 landsrettens indforstående kan behandles af landsretten.
§ 43d.
Bestemmelsen angår den situation, hvor rekvirentens  

 begæring om nedlæggelse af forbud både vedrører et nationalt varemærke, hvor  

 fogedretten efter almindelige regler ville være kompetent, og et  

 EF-varemærke, hvor forbudet, efter rekvirentens begæring, skal omfatte alle  

 EU-medlemslande, hvor Sø- og Handelsretten efter forslagets § 43c er  

 kompetent.
Efter bestemmelsen skal sådanne sager behandles ved Sø- og  

 Handelsretten.
 Til nr. 18.
I forhold til den gældende bestemmelse er der med den foreslåede ordlyd  

 sket en opdeling og dermed tydeliggørelse af, hvilke administrative  

 bestemmelser, der kan fastsættes i tilknytning til loven.
Der er derfor  

 primært tale om redaktionelle ændringer, se dog bemærkningerne til stk. 1 og  

 stk. 4.
Stk. 1 . Bestemmelsen indeholder i 2. pkt. en udtrykkelig  

 bemyndigelse til at fastlægge det nærmere indhold af direktoratets  

 sagsbehandling.
Det gør det muligt løbende at tilpasse sagsbehandlingen, så  

 der fortsat hurtigt og effektivt kan registreres varemærker.
Hensigten er,  

 som omtalt i de almindelige bemærkninger, afsnit 2.4, at tilnærme  

 direktoratets sagsbehandling til den sagsbehandling, der foregår ved  

 Harmoniseringskontoret.
De rettigheder, der fremover ikke vil blive anset som umiddelbare  

 registreringshindringer, må forventes primært at blive ældre kendetegn,  

 herunder selskabsnavne.
Det vil stadig i videst muligt omfang blive undersøgt  

 af Patentdirektoratet, om der eksisterer sådanne ældre kendetegn, der ligner  

 et nu ansøgt mærke, og resultatet af undersøgelsen vil blive sendt til  

 ansøgeren i form af en søgningsrapport.
Den nævnte søgningsrapport til fremover blive et centralt led i  

 sagsbehandlingen.
Den nøjagtige udformning og indholdet af  

 søgningsrapporterne er endnu ikke fastlagt, men udover den konkrete angivelse  

 af mulige konfliktende rettigheder, vil der i, eller i tilknytning til,  

 søgningsrapporten blive givet en grundig vejledning for den videre behandling  

 af den pågældende ansøgning.
Dette vil gøre ansøgeren i stand til på et  

 oplyst grundlag at vurdere, om behandlingen af ansøgningen skal fortsætte  

 uændret, om ansøgningen skal begrænses eller lignende.
Som anført under de almindelige bemærkninger, kan det herudover bestemmes,  

 at indehaverne af de ældre varemærker, som nævnes i en søgningsrapport i en  

 varemærkeansøgning, skal underrettes om den nye ansøgnings eksistens.  

 Registrerede rettigheder vil på denne måde fortsat tillægges en mere effektiv  

 beskyttelse end uregistrerede rettigheder, der af naturlige årsager ikke kan  

 inddrages i denne indledende behandling af ansøgningerne.
Indehavere af ældre  

 rettigheder kan via indsigelse og senere administrativ ophævelse håndhæve  

 deres rettigheder overfor det yngre mærke.
Forslaget indeholder også udtrykkelig hjemmel til at dele ansøgninger og  

 registreringer i overensstemmelse med art. 7 i Trademark Law Treaty.
Herved  

 bliver det muligt at foretage delvise overdragelser af varemærker, hvilket  

 kan være særdeles praktisk for eksempel i forbindelse med frasalg af dele af  

 en virksomhed.
 Stk. 4 . I stk. 4 foreslås en generel bemyndigelse til  

 erhvervsministeren til at udstede regler m.v., der er nødvendige for  

 anvendelsen af EF-varemærkeforordningen.
 Behandlingen af EF-varemærkeansøgninger foregår ved Harmoniseringskontoret  

 i Alicante.
De nationale myndigheder, i Danmark Patentdirektoratet, er i forordningen  

 pålagt visse opgaver i tilknytning hertil.
Patentdirektoratet skal bl.a.  

 kunne modtage og videresende EF-varemærkeansøgninger til  

 Harmoniseringskontoret og skal behandle ansøgninger om  

 EF-varemærkeansøgningers eller -registreringers overgang til danske  

 ansøgninger.
Dette kan komme på tale, hvis EF-varemærket ikke kan  

 registreres, eller en registrering efterfølgende erklæres ugyldig.
Samspillet mellem Harmoniseringskontoret og de nationale myndigheder vil  

 givet udvikle sig i de kommende år, ligesom de indhøstede erfaringer med  

 brugen af systemet kan bevirke, at der skal foretages visse justeringer.  

 Varemærkeforordningen indeholder eksempelvis en udtrykkelig revisionsklausul  

 i art. 39, stk. 7, vedrørende den særlige søgningsordning.
Denne skal  

 revurderes efter 5 år.
 Med den foreslåede bemyndigelse gives der erhvervsministeren hjemmel til  

 løbende at foretage de nødvendige tilpasninger.
Som nævnt i de almindelige bemærkninger punkt 2.4., kan det bestemmes, at  

 indehavere af ældre danske mærker skal have mulighed for at blive  

 underrettet, hvis deres mærke nævnes i en søgningsrapport.
Det vil i givet  

 fald kunne ske som en særskilt, gebyrbelagt ydelse.
 Til nr. 19.
 Med den foreslåede ordlyd præciseres det, i hvilke tilfælde en  

 Madrid-Protokolregistrering kan konverteres til en national dansk  

 varemærkeansøgning.
 Ifølge Madrid-Protokollens artikel 9 er det kun, hvis den internationale  

 registrering udslettes efter anmodning fra den oprindelige nationale  

 registreringsmyndighed, eller hvis den internationale registrering bortfalder  

 som følge af, at indehaverens hjemland udtræder af Protokollen, at der kan  

 ske konvertering til en national registrering.
 Til nr. 20.
Med den foreslåede ordlyd er der ikke tale om en realitetsændring.
Der er  

 alene sket en justering af teksten, således at den er i nøje overensstemmelse  

 med Madrid-Protokollens artikel 2, stk. 1, der svarer til  

 Pariserkonventionens artikel 3.
Forståelsen af begrebet »regulær industriel eller kommerciel  

 virksomhed« giver af og til anledning til tvivl.
Rene postboksadresser  

 er ikke omfattet af begrebet, hvorimod et salgskontor eller et filialkontor  

 kan være tilstrækkeligt.
 Til nr. 21.
 Kun reglerne i Madrid-Arrangementet, ikke i Madrid-Protokollen, kræver, at  

 efterfølgende designering skal ske gennem den oprindelige nationale  

 registreringsmyndighed.
Det vil af praktiske grunde være hensigtsmæssigt ikke at forlange, at  

 efterfølgende designering på basis af en varemærkeregistrering i Danmark skal  

 ske gennem Patentdirektoratet.
Henvisningen til en efterfølgende designering  

 er derfor udeladt.
Det vil indebære en forenkling for såvel mærkeindehaveren  

 som for Patentdirektoratet.
Efter Madrid-Protokollens regler kan gebyrerne for ansøgning om  

 international varemærkeregistrering altid betales direkte til Det  

 Internationale Bureau.
En medlemsstat kan dog bestemme, at betaling også kan  

 ske gennem dennes registreringsmyndighed.
En sådan ordning har der imidlertid  

 ikke været vist interesse for i danske brugerkredse.
Sidste pkt. i § 56  

 foreslås derfor slettet.
 Til nr. 22.
 Forslaget er en konsekvens af Industriministeriets navneskift til  

 Erhvervsministeriet.
Til § 2 Efter forslaget behandles forbudssagen, uden at Sø- og Handelsretten  

 tiltrædes af sagkyndige medlemmer.
Til § 3 Bestemmelsen fastslår, at den ændrede indsigelsesprocedure alene finder  

 anvendelse for registreringer offentliggjort efter lovens ikrafttræden.
De  

 øvrige bestemmelser finder anvendelse for eksisterende registreringer og  

 verserende ansøgninger.
Til § 4 Bestemmelsen er affattet i overensstemmelse med almindelig praksis m.h.t.  

 Færøerne og Grønland.
Skriftlig fremsættelse Erhvervsministeren (Mimi Jakobsen):
 Hermed har jeg den ære for det høje Folketing at fremsætte:
 Forslag til lov om ændring af varemærkeloven. (Gennemførelse af  

 TRIPS-aftalen, Trademark Law Treaty m.v.).
(Lovforslag nr.
L 18).
Lovforslaget har først og fremmest til formål at bringe varemærkeloven i  

 overensstemmelse med den seneste internationale regulering på området.
Det  

 drejer sig om de dele af TRIPs-aftalen som vedrører varemærker, samt om  

 Trademark Law Treaty.
 Forslaget indeholder også en mulighed for større tilpasning til  

 EF-varemærkesystemet samt nogle enkelte præciseringer og opstramninger af den  

 nuværende lovtekst på de punkter, hvor Europa-Kommissionen ved sin gennemgang  

 af varemærkeloven har påpeget, at der kan være uoverensstemmelser mellem EF's  

 første direktiv om harmonisering af medlemsstaternes lovgivning om varemærker  

 og lovens formuleringer.
Forslaget indeholder desuden en række ændringer, som vil gøre det muligt  

 at forenkle og smidiggøre Patentdirektoratets behandling af  

 varemærkeansøgninger.
Endelig skal det nævnes, at Sø- og Handelsretten ifølge  

 forslaget udpeges til EF-varemærkedomstol i 1. instans, hvorfor lovforslaget  

 også indeholder en mindre ændring af retsplejeloven.
Gennemførelsen af TRIPs-aftalen, som er en del af WTO-overenskomsten, og  

 af Trademark Law Treaty, giver kun anledning til få ændringer af loven,  

 primært af teknisk, juridisk karakter.
Det drejer sig f.eks. om en  

 forlængelse af den periode fra 3 til 6 måneder forud for en registrerings  

 udløb inden for hvilken, man kan forny sin varemærkeregistrering.
På et punkt medfører TRIPs-aftalen dog en egentlig materiel ændring af  

 retstilstanden, idet beskyttelsen af de såkaldt »vitterligt kendte«  

 mærker udvides. »Vitterligt kendte« mærker har en særlig høj  

 bekendthedsgrad, så de nyder beskyttelse på tværs af landegrænserne, men kun  

 for varer og tjenesteydelser, som mærket er kendt for.
Efter TRIPs-aftalen  

 vil de fremover også kunne forhindre registrering og brug af forvekslelige  

 mærker selv for andre varer og tjenesteydelser end dem, som mærket er kendt  

 for.
Efter at de to internationale varemærkeregistreringssystemer -  

 EU-varemærkesystemet og Madrid-Protokollen - trådte i kraft pr. 1. april  

 1996, er Patentdirektoratets behandling af varemærkeansøgninger i vidt omfang  

 gjort afhængig af sagsbehandlingen hos Harmoniseringskontoret (EF's  

 varemærkemyndighed) og hos WIPO (World Intellectual Property Organization),  

 som administrerer Madrid-Protokollen.
Det er nødvendigt, at  

 Patentdirektoratets sagsbehandling løbende kan udvikle sig i takt med disse  

 to systemer.
Som et vigtigt punkt i bestræbelserne på at tilnærme Patentdirektoratets  

 sagsbehandling af varemærkeansøgninger til den praksis, der følges af  

 Harmoniseringskontoret, giver forslaget erhvervsministeren mulighed for at  

 fastlægge, i hvilket omfang registreringsbetingelserne for et varemærke skal  

 påses af Patentdirektoratet.
Formålet er at gøre det muligt løbende at ændre  

 og justere Patentdirektoratets sagsbehandling, så der fortsat hurtigt og  

 effektivt kan udstedes varemærkeregistreringer med gyldighed for Danmark.
Efter EF-varemærkeforordningen skal medlemsstaterne på deres områder  

 udpege de domstole, der skal varetage de opgaver, der fremgår af  

 forordningen.
Efter varemærkeloven anlægges sager om national varemærkeret  

 ved Sø- og Handelsretten i København og det er derfor naturligt, at Sø- og  

 Handelsretten også udpeges som EF-varemærkedomstol i første instans.
Efter  

 forslaget vil det både skulle gælde i de egentlig civile retssager såvel som  

 nedlæggelse af fogedforbud vedrørende et EF-varemærke, hvis forbudet skal  

 have gyldighed i samtlige EU-lande.
Højesteret vil efter forslaget være  

 ankeinstans for de civile søgsmål, medens prøvelsen af Sø- og Handelsrettens  

 afgørelser i sager om foreløbige forbud skal indankes til Østre Landsret.
Den gældende varemærkelov, som trådte i kraft 1. januar 1992, gennemfører  

 som nævnt Rådets første direktiv om harmonisering af varemærker (89/104/EØF).  

 Europa-Kommissionen har under sin gennemgang af den danske gennemførelse af  

 varemærkedirektivet fremkommet med visse bemærkninger.
Der er også her  

 primært tale om teknisk, juridiske bemærkninger, idet den retstilling, som  

 direktivets bestemmelser fastlægger, efter min opfattelse er dækket af den  

 danske lov.
Jeg har dog alligevel fundet det hensigtsmæssigt at medtage en  

 række præciseringer i overensstemmelse med Kommissionens angivelser.
Med henblik på at forenkle og smidiggøre Patentdirektoratets  

 sagsbehandling indeholder forslaget en række ændringer af de nuværende  

 regler. Ændringerne vil blandt andet gøre det muligt at indlevere ansøgninger  

 og andre dokumenter elektronisk.
Adgangen til administrativ ophævelse af  

 varemærkeregistreringer foreslås udvidet til at omfatte samtlige  

 ugyldighedsgrunde.
Som det er i dag, er domstolsprøvelse i en række tilfælde  

 den eneste mulighed for at få prøvet gyldigheden af en registrering.
En  

 udvidet mulighed for at få prøvet sagerne administrativt vil gøre det  

 hurtigere og billigere for erhvervslivet og vil i øvrigt bringe  

 varemærkeloven på linie med patentloven og EF-varemærkesystemet.
 Med disse bemærkninger, og idet jeg i øvrigt henviser til de udførlige  

 bemærkninger til lovforslaget, skal jeg hermed anbefale lovforslaget til  

 Folketingets velvillige behandling.
Efter 2. behandling den 17. december 1996 § 1 I varemærkeloven, lov nr. 341 af 6. juni 1991, foretages følgende  

 ændringer:
 1. § 4, stk. 1, affattes således:
»Indehaveren af en varemærkeret kan forbyde andre, der ikke har  

 dennes samtykke, at gøre erhvervsmæssig brug af tegn, hvis 1) tegnet er identisk med varemærket og de varer eller tjenesteydelser,  

 for hvilke tegnet er taget i brug, er af samme art som de varer eller  

 tjenesteydelser, for hvilke varemærket er beskyttet, eller 2) tegnet er identisk med eller ligner varemærket og varerne eller  

 tjenesteydelserne er af samme eller lignende art, såfremt der er risiko for  

 forveksling, herunder at det antages, at der er en forbindelse med  

 varemærket.« 2. I § 12, stk. 1, 1. pkt., udgår ordet  

 »skriftligt«.
 3. § 15, stk. 3, affattes således:
»Stk. 3. Et varemærke er også udelukket fra registrering,  

 hvis 1) det er identisk med eller ligner et ældre EF-varemærke, jf. stk. 2, og  

 det søges registreret for varer eller tjenesteydelser af en anden art end  

 dem, for hvilke det ældre EF-varemærke er registreret, når det ældre  

 EF-varemærke er velkendt i Den Europæiske Union og brugen af det yngre  

 varemærke vil medføre en utilbørlig udnyttelse af det ældre EF-varemærkes  

 særpræg eller renomme eller en sådan brug ville skade dette særpræg eller  

 renomme, 2) det er identisk med eller ligner et »vitterlig kendt«  

 varemærke, jf. stk. 2, nr. 4, og det søges registreret for varer eller  

 tjenesteydelser af en anden art end dem, for hvilke det ældre varemærke er  

 vitterlig kendt, når brugen af det yngre varemærke kan føre til, at det  

 antages, at der er en forbindelse mellem mærkerne, og at brugen vil medføre  

 en utilbørlig udnyttelse af det ældre varemærkes særpræg eller renomme eller  

 en sådan brug ville skade dette særpræg eller renomme, eller 3) det er identisk med eller kun adskiller sig uvæsentligt fra et  

 varemærke, som på tidspunktet for ansøgningen, eventuelt tidspunktet for den  

 fortrinsret, der gøres gældende til støtte for ansøgningen, er taget i brug i  

 udlandet og stadig anvendes der for varer eller tjenesteydelser af samme  

 eller lignende art som dem, det yngre mærke søges registreret for, og  

 ansøgeren på ansøgningstidspunktet havde eller burde have haft kendskab til  

 det udenlandske mærke.' 4. I § 15, stk. 4, nr. 2, indsættes efter »til støtte  

 for ansøgningen af det yngre varemærke«:», hvis indehaveren af den  

 ældre ret kan forbyde brugen af det yngre mærke.« 5. § 18 affattes således:
»§ 18. Hvis en ansøgning om registrering af et varemærke  

 indleveres her i landet senest 6 måneder efter, at den første ansøgning om  

 registrering af varemærket er indleveret i et land, som er tilsluttet  

 Pariserkonventionen til beskyttelse af industriel ejendomsret, eller som er  

 medlem af Verdenshandelsorganisationen (WTO), vil ansøgningen på begæring få  

 prioritet fra den første indleveringsdato.
Prioriteten indebærer, at  

 ansøgningen i forhold til senere indtrufne omstændigheder såsom andres  

 ansøgninger om eller andres brug af mærket skal anses som indleveret samtidig  

 med ansøgningens indlevering i den fremmede stat.
Stk. 2. Stk. 1 finder under forudsætning af gensidighed  

 tilsvarende anvendelse på varemærker, der første gang er ansøgt om i et land,  

 der ikke er tilsluttet Pariserkonventionen og ikke er medlem af  

 Verdenshandelsorganisationen.« 6. I § 19 indsættes efter 1. pkt.:
»Prioriteten indebærer, at ansøgningen i forhold til senere indtrufne  

 omstændigheder såsom andres ansøgninger om eller andres benyttelse af mærket  

 skal anses som indleveret samtidig med dets anvendelse på udstillingen.« 7. § 23 affattes således:
»§ 23. Når registreringen er offentliggjort, er der adgang  

 til at fremsætte indsigelse mod registreringens gyldighed.
Indsigelsen, der  

 skal være begrundet, skal fremsættes til Patentdirektoratet inden 2 måneder  

 fra offentliggørelsesdatoen.
Med indsigelsen skal følge et gebyr, hvis  

 størrelse fastsættes af erhvervsministeren.
Stk. 2 . Er indsigelse fremsat, tager direktoratet registreringen  

 op til fornyet behandling i overensstemmelse med § 20. Under behandlingen  

 finder reglen i § 28, stk. 5, tillige anvendelse.
Indehaveren af den  

 registrerede ret skal underrettes om indsigelsen og have adgang til at udtale  

 sig.
 Stk. 3 . Opretholdes registreringen, skal dette meddeles den, der  

 har gjort indsigelse, og rettighedsindehaveren.
Stk. 4 . Ophæves registreringen helt eller delvis, offentliggøres  

 afgørelsen herom, når den er blevet endelig.« 8. I § 24 indsættes som stk. 3:
»Stk. 3. Endvidere kan der efter anmodning fra indehaveren foretages  

 uvæsentlige ændringer af et ansøgt varemærke.« 9. § 26, stk. 1, affattes således:
»Den varemærkeret, der opnås ved registreringen, gælder fra den dag,  

 ansøgningen i henhold til § 12 er indgivet, og varer i 10 år fra  

 registreringsdagen.« 10. I § 27, stk. 1, ændres »3 måneder« til:  

 »6 måneder«.
 11. I § 28 indsættes som stk. 5:
»Stk. 5. Hvis ophævelsesgrunden er et ældre kolliderende mærke, kan  

 krav om ophævelse kun gøres gældende, hvis den, der har krævet registreringen  

 ophævet, på den anden parts begæring kan godtgøre, at det ældre mærke har  

 været brugt i overensstemmelse med § 25. Hvis et ældre registreret varemærke  

 kun er blevet anvendt for en del af de varer eller tjenesteydelser, for  

 hvilke det er registreret, anses det kun for registreret for denne del af  

 varerne eller tjenesteydelserne.
Enhver af parterne kan til enhver tid  

 anlægge sag mod den anden part om spørgsmål, der er rejst i sagen, hvad enten  

 Patentdirektoratet har truffet afgørelse i sagen eller ej.« 12. I § 29 indsættes efter »ved dom«: »jf.  

 dog § 30«.
 13. § 30 affattes således:
»§ 30. Efter registreringsprocedurens afslutning kan enhver  

 over for Patentdirektoratet begære en varemærkeregistrering ophævet, hvis  

 betingelserne for ophævelse i § 28 er opfyldt.
Med begæringen skal følge et  

 gebyr, hvis størrelse fastsættes af erhvervsministeren.
 Stk. 2 . Indehaveren af den registrerede ret skal underrettes om  

 begæringen og have adgang til at udtale sig.
 Stk. 3 . Ophæves registreringen helt eller delvis, offentliggøres  

 afgørelsen herom, når den er blevet endelig.
Stk. 4 . Patentdirektoratets afgørelse kan indbringes for  

 Patentankenævnet og domstolene i overensstemmelse med § 46. Enhver af  

 parterne kan dog til enhver tid anlægge sag mod den anden part om spørgsmål,  

 der er rejst i sagen, hvad enten Patentdirektoratet har truffet afgørelse i  

 sagen eller ej.« 14. I § 35, stk. 1, indsættes efter »industriel  

 ejendomsret«: »eller som er medlem af Verdenshandelsorganisationen  

 (WTO)».
 15. I § 35, stk. 2, § 36, § 47, stk. 2, og § 60  

 ændres »Industriministeren« til: »Erhvervsministeren«, og  

 i § 49 og § 61, stk. 4, ændres »industriministeren«  

 til: »erhvervsministeren«.
 16. I § 40, stk. 3, ændres »det område, inden for  

 hvilket der må gøres brug af varemærket« til: »det geografiske  

 område, inden for hvilket varerne må forsynes med varemærket«.
 17. § 42, stk. 3, affattes således:
»Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« 18. Efter § 43 indsættes:
» § 43 a.
Sø- og Handelsretten i København er  

 EF-varemærkedomstol i første instans, og Højesteret er EF-varemærkedomstol i  

 anden instans i henhold til EF-varemærkeforordningens artikel 91.
§ 43 b.
Forbud i henhold til EF-varemærkeforordningens artikel 99,  

 stk. 1, nedlægges af fogedretten.
 Stk. 2. Bestemmelserne i retsplejelovens kapitel 57 finder  

 tilsvarende anvendelse.
§ 43 c.
Forbud, der skal have virkning på enhver medlemsstats  

 område, jf.
EF-varemærkeforordningens artikel 99, stk. 2, nedlægges af Sø- og  

 Handelsretten i København.
 Stk. 2 . Sø- og Handelsrettens afgørelser i medfør af stk. 1 kan  

 kæres til Østre Landsret.
Stk. 3 . Bestemmelserne i retsplejelovens kapitel 57 finder i  

 øvrigt tilsvarende anvendelse.
Fogedretten yder efter anmodning Sø- og  

 Handelsretten bistand til varetagelsen af de opgaver, der er nævnt i  

 retsplejelovens § 645.
§ 43 d.
Forbud, der både vedrører et nationalt varemærke og et  

 EF-varemærke, nedlægges af Sø- og Handelsretten i København, hvis forbudet  

 vedrørende EF-varemærket skal have virkning på enhver medlemsstats område,  

 jf.
EF-varemærkeforordningens artikel 99, stk. 2. § 43 c, stk. 2 og 3, finder  

 tilsvarende anvendelse.« 19. § 48 affattes således:
»§ 48. Erhvervsministeren fastsætter nærmere bestemmelser om  

 varemærkeansøgninger og deres behandling.
Det kan herunder bestemmes, i  

 hvilket omfang Patentdirektoratet af egen drift skal påse, om betingelserne  

 for registrering af varemærket er til stede.
Erhvervsministeren fastsætter  

 endvidere bestemmelser om deling af ansøgninger og registreringer, om  

 behandling af indsigelser og administrativ ophævelse, om påberåbelse af  

 fortrinsrettigheder, jf. §§ 18 og 19, om registrering og udslettelse af  

 varemærker og om ekspeditioner, underretninger, udskrifter af registret m.v.
 Stk. 2 . Erhvervsministeren fastsætter nærmere bestemmelser om  

 registrets indretning og førelse, om, hvilke oplysninger der kan indføres i  

 registret, og om offentliggørelse af registreringer m.v.
Stk. 3 . Erhvervsministeren kan fastsætte gebyrer for deling af  

 ansøgninger og registreringer, for ekspeditioner, underretninger, udskrifter  

 m.v.
Erhvervsministeren kan endvidere fastsætte bestemmelser om  

 tilbagebetaling m.v. af de omhandlede gebyrer.
 Stk. 4 . Erhvervsministeren fastsætter de bestemmelser, der er  

 nødvendige for anvendelsen af forordningen om EF-varemærker, herunder  

 bestemmelser om EF-varemærkeansøgningers og -registreringers overgang til  

 nationale ansøgninger, om ekspeditioner, underretninger m.v. samt om gebyrer  

 herfor.
Stk. 5 . Erhvervsministeren kan fastsætte nærmere regler til  

 bestemmelse af, hvilke dage der betragtes som lukkedage for  

 Patentdirektoratet.« 20. § 53, stk. 2, affattes således:
»Stk. 2. Slettes den internationale registrering efter  

 Protokollen efter anmodning fra den oprindelige registreringsmyndighed eller  

 som følge af, at en kontraherende part udtræder af Protokollen, kan  

 indehaveren indgive en dansk varemærkeansøgning med samme virkning, som hvis  

 ansøgningen var indleveret på indleveringsdatoen for den internationale  

 registrering eller datoen for en efterfølgende designering, forudsat at 1) ansøgningen indgives senest 3 måneder efter udslettelsesdatoen, 2) ansøgningen ikke omfatter andre varer eller tjenesteydelser end den  

 internationale varemærkeregistrering og 3) ansøgningen i øvrigt opfylder kravene til en dansk varemærkeansøgning  

 og ansøgeren betaler de foreskrevne gebyrer.« 21. § 55 affattes således:
»§ 55. En international varemærkeansøgning kan indleveres af  

 danske statsborgere samt fysiske eller juridiske personer, som er bosat i  

 Danmark eller er indehavere af en regulær industriel eller kommerciel  

 virksomhed i Danmark.« 22. § 56 affattes således:
»§ 56. Internationale varemærkeansøgninger på basis af en  

 ansøgning eller registrering i Danmark indleveres til Patentdirektoratet i  

 overensstemmelse med de bestemmelser, der fastsættes af erhvervsministeren,  

 jf. § 60.« § 2 I lov om rettens pleje, jf. lovbekendtgørelse nr. 752 af 15. august 1996,  

 foretages følgende ændring:
 1. I § 9 a indsættes efter stk. 6 som nyt stykke:
»Stk. 7 . Sager om nedlæggelse af forbud vedrørende  

 EF-varemærker, jf. varemærkelovens § 43 c, behandles uden tilkaldelse af  

 sagkyndige.« Stk. 7 bliver herefter stk. 8.
§ 3 Stk. 1. Loven træder i kraft den 1. januar 1997.
 Stk. 2. § 23 som affattet ved § 1, nr. 7, finder anvendelse på  

 registreringer offentliggjort efter lovens ikrafttræden.
§ 4 Loven gælder ikke for Færøerne og Grønland, men kan ved kongelig anordning  

 sættes i kraft for Færøerne og Grønland med de afvigelser, som de særlige  

 færøske og grønlandske forhold tilsiger.
 (* 1) Loven indeholder bestemmelser, der gennemfører Rådets direktiv  

 89/104 EØF, EF-tidende 1989, L. 40, s. 1 om indbyrdes tilnærmelse af  

 medlemsstaternes lovgivning om varemærker.
