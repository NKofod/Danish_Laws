Nr LSF 140 Forslag til Lov om kursus til højere forberedelseseksamen og om  

 studieforberedende enkeltfagsundervisning for voksne m.v.
Fremsat af undervisnings- og forskningsministeren (Bertel Haarder) den 18. januar 1990 Vedtaget ved tredjebehandling den 30. maj 1990 Lov nr. 433 af 13/06/1990 Kapitel 1 Uddannelser og eksamen § 1. Kursus til højere forberedelseseksamen er en almen og  

 studieforberedende uddannelse for voksne og unge.
 Stk. 2. Studieforberedende enkeltfagsundervisning er et tilbud til  

 voksne om supplerende uddannelse på flere niveauer.
Kursus til højere forberedelseseksamen § 2. Ved kursus til højere forberedelseseksamen gives  

 undervisning i billedkunst, biologi, dansk, datalogi, design, dramatik,  

 engelsk, erhvervsøkonomi, film- og tv-kundskab, filosofi, fransk, fysik,  

 geografi, historie, idræt, italiensk, kemi, matematik, musik,  

 oldtidskundskab, psykologi, religion, russisk, samfundsfag, spansk, teknikfag  

 og tysk.
Der gives endvidere kursisterne kollektiv uddannelses- og  

 erhvervsorientering.
 Stk. 2. Undervisnings- og forskningsministeren kan bestemme, at  

 der skal gives undervisning i yderligere fag.
 § 3. Højere forberedelseseksamen giver adgang til videregående  

 uddannelser med de begrænsninger, der fremgår af de regler, der er fastsat  

 herom.
 Stk. 2. Undervisnings- og forskningsministeren fastsætter nærmere  

 regler om kursus til højere forberedelseseksamen, herunder om, hvilke fag der  

 er fællesfag, og hvilke der tillige eller alene er tilvalgsfag, samt om  

 mindstekrav med hensyn til antallet og sammensætningen af tilvalgsfag, der  

 sammen med fællesfagene udgør en samlet eksamen for den enkelte studerende.
 Stk. 3. Undervisnings- og forskningsministeren kan fastsætte  

 regler om, at et fag i en samlet hf-eksamen kan erstattes af det samme fag  

 fra en anden gymnasial uddannelse på tilsvarende eller højere niveau.
 Stk. 4. Hf-uddannelsen kan gennemføres som et samlet 2-årigt  

 forløb eller tilrettelægges som enkeltfagsundervisning.
Studieforberedende enkeltfagsundervisning § 4. Studieforberedende enkeltfagsundervisning omfatter de fag og  

 de niveauer, som indgår i højere forberedelseseksamen, jf. § 2. Endvidere kan  

 der gives undervisning i fag fra gymnasiets fagrække, herunder det højeste  

 gymnasiale niveau, jf. lov om gymnasiet m.v.
 § 5. Studieforberedende enkeltfagsundervisning giver gennem  

 undervisning i enkelte fag eller særligt tilrettelagte uddannelsesforløb  

 voksne grundlag for videregående uddannelse og mulighed for at supplere  

 tidligere uddannelse eller for at forbedre deres erhvervsmuligheder.
 Stk. 2. Prøver i enkelte fag i hf's fagrække kan sammenstykkes til  

 en højere forberedelseseksamen, jf. § 3.
 Stk. 3. Prøver i enkelte fag i gymnasiets fagrække kan  

 sammenstykkes til en studentereksamen efter nærmere regler, som fastsættes af  

 undervisnings- og forskningsministeren.
Fælles bestemmelser § 6. Undervisnings- og forskningsministeren fastsætter nærmere  

 regler om undervisningen, herunder om det enkelte fags indhold og omfang og  

 om, på hvilket niveau fagene tilbydes.
Hvor et fag har flere niveauer, kan  

 der bygges videre fra et lavere til et højere niveau.
 Stk. 2. Undervisningen i hvert fag, bortset fra billedkunst, idræt  

 og musik som fællesfag i et samlet 2-årigt hf-forløb, jf. § 3, afsluttes med  

 prøve.
 Stk. 3. Studerende, der ikke har deltaget i undervisningen til  

 højere forberedelseseksamen eller i studieforberedende  

 enkeltfagsundervisning, kan aflægge prøve som selvstuderende.
 § 7. Undervisnings- og forskningsministeren fastsætter regler om  

 eksamen, herunder om fordringer og eksamensopgivelser, prøver, censur og  

 karakterer, samt om udstedelse af eksamensbevis.
 § 8. Der tilbydes de studerende individuel uddannelses- og  

 erhvervsvejledning efter regler, der fastsættes af undervisnings- og  

 forskningsministeren.
§ 9. Til handicappede studerende gives der specialundervisning  

 eller anden specialpædagogisk bistand.
Undervisnings- og forskningsministeren  

 fastsætter regler herom.
 Stk. 2. For kursister, der midlertidigt på grund af sygdom i  

 længere tid ikke kan følge den almindelige undervisning, iværksættes der  

 undervisning efter regler, der fastsættes af undervisnings- og  

 forskningsministeren.
§ 10. Studerende, der tilhører et trossamfund uden for  

 folkekirken, fritages efter anmodning for at deltage i undervisning og prøve  

 i religion.
Er den studerende undergivet forældremyndighed, kan fritagelse  

 kun ske med samtykke fra dennes indehaver.
Kapitel 2 Optagelse § 11. En ansøger kan optages på et 2-årigt forløb til højere  

 forberedelseseksamen, hvis 1) ansøgeren har afsluttet 10. klassetrin i grundskolen og aflagt udvidet  

 afgangsprøve i dansk samt i to af fagene matematik, engelsk, tysk eller  

 fransk og desuden efter den afleverende skoles opfattelse forventes at kunne  

 følge undervisningen på tilfredsstillende måde og fuldføre den på normal tid,  

 eller 2) ansøgeren har afsluttet grundskoleuddannelsen mindst eet år forinden og  

 på baggrund af personlige og faglige kvalifikationer, der vurderes konkret af  

 rektor eller forstanderen på den modtagende institution, forventes at kunne  

 følge undervisningen på tilfredsstillende måde og fuldføre den på normal tid.
 Stk. 2. Undervisnings- og forskningsministeren fastsætter nærmere  

 regler om optagelsen, herunder om, i hvilke tilfælde en ansøger, der ikke  

 opfylder betingelserne i stk. 1, kan optages.
 § 12. En ansøger kan optages til studieforberedende  

 enkeltfagsundervisning efter reglerne i § 11, stk.1, nr. 2.
 § 13. Optagelse til undervisning, der fører til højeste gymnasiale  

 niveau i et fag, jf. § 4, sker efter rektors eller forstanderens konkrete  

 vurdering af ansøgerens kvalifikationer.
§ 14. Ansøgere optages på den institution, de ønsker, såfremt der  

 er plads.
Undervisnings- og forskningsministeren kan fastsætte regler om  

 fordelingen af kursister mellem kurserne.
Kapitel 3 Regional styring og kursusstruktur § 15. Undervisningen foregår på amtskommunale, statslige eller  

 private uddannelsesinstitutioner.
Undervisningen indgår enten som en del af  

 institutionens virksomhed eller foregår på et selvstændigt kursus efter denne  

 lov.
 Stk. 2. Der kan mellem institutioner samarbejdes om  

 undervisningsmidler, lokaler, administration, ledelse, lærerkræfter og  

 holddannelse.
 Stk. 3. Et selvstændigt kursus kan tillige tilbyde undervisning i  

 henhold til anden lovgivning.
 § 16. Amtsrådene kan oprette og nedlægge kurser og har det  

 overordnede ansvar for disse kursers drift.
 Stk. 2. En beslutning om nedlæggelse af et selvstændigt  

 amtskommunalt kursus skal ledsages af en afviklingsplan, som skal godkendes  

 af undervisnings- og forskningsministeren.
 § 17. Amtsrådene sikrer kursuskapacitet til de 2-årige  

 hf-undervisningsforløb i et sådant omfang, at alle ansøgere, der opfylder  

 optagelsesbetingelserne i § 11, kan optages.
 Stk. 2. Amtsrådene sikrer, at kvalificerede ansøgere til  

 studieforberedende enkeltfagsundervisning inden for en rimelig tid og en  

 rimelig geografisk afstand kan optages på den ønskede undervisning.
 Stk. 3. Undervisnings- og forskningsministeren kan fastsætte  

 regler om koordinering af undervisningstilbudet i bestemte fag, der er  

 nødvendige for optagelse til videregående uddannelse, samt pålægge  

 amtskommuner at oprette undervisning i sådanne fag.
 § 18. Undervisnings- og forskningsministeren kan godkende, at  

 private opretter kurser, der tilbyder undervisning i henhold til denne lov.
Stk. 2. Private kurser skal være selvejende institutioner, hvis  

 vedtægter godkendes af undervisnings- og forskningsministeren efter nærmere  

 fastsatte regler.
Undervisnings- og forskningsministeren kan i øvrigt  

 fastsætte regler for godkendelsen.
 Stk. 3. En godkendelse kan tilbagekaldes, hvis kurset ikke  

 overholder fastsatte regler eller meddelte påbud.
Kapitel 4 Kursernes ledelse Selvstændige amtskommunale kurser § 19. Amtsrådet træffer beslutning om:
1) bevilling til amtskommunens kurser og den økonomiske ramme for det  

 enkelte kursus, 2) ansættelse af rektor, jf. dog § 35. Ansættelsen sker, efter at  

 Undervisnings- og Forskningsministeriet har udtalt sig om, hvilke ansøgere  

 der har de nødvendige kvalifikationer til at bestride stillingen, 3) ansættelse og afskedigelse af lærere og andet personale i øvrigt, jf.  

 dog § 35. Ansættelse og afskedigelse sker efter indstilling fra rektor, 4) specialundervisning, 5) kursisters afholdelse af udgifter til undervisningsmidler, jf. § 29, og 6) kursets maksimale antal klasser samt det mindste antal kursister,  

 kurset er forpligtet til at optage efter ansøgning.
 Stk. 2. Amtsrådet kan pålægge et kursus at tilbyde bestemte fag,  

 jf. § 17, stk. 3.
 Stk. 3. Amtsrådet kan delegere sin kompetence eller dele heraf  

 efter denne lov til bestyrelserne bortset fra bevillings- og  

 arbejdsgiverkompetencen.
 § 20. Ved selvstændige amtskommunale kurser oprettes en  

 bestyrelse.
Stk. 2. Bestyrelsen omfatter repræsentanter for amtsrådet,  

 kommunalbestyrelserne i kursets opland, kursisterne og personalet og kan  

 omfatte andre, herunder repræsentanter for de videregående uddannelser og  

 erhvervslivet.
Repræsentanterne for kursister og personale må ikke udgøre et  

 flertal i bestyrelsen.
Kursets rektor er tilforordnet bestyrelsen uden  

 stemmeret.
 Stk. 3. Bestyrelsens sammensætning, valgmåde og kompetence skal  

 fremgå af kursets vedtægter, som fastsættes af amtsrådet.
Stk. 4. Bestyrelsen fastlægger efter indstilling fra rektor det  

 maksimale antal kursister i klasserne, jf. § 19, stk. 1, nr. 6, og kursets  

 fagudbud, jf. dog § 19, stk. 2, samt ferieplan.
Bestyrelsen skal herudover  

 medvirke ved løsningen af sociale opgaver i tilknytning til kursus, fastsætte  

 kursets ordensregler og medvirke ved byggesager og kan stille forslag til  

 amtsrådet om bygningernes forbedring m.v.
 Stk. 5. Bestyrelsen fastlægger efter indstilling fra rektor og  

 inden for den økonomiske ramme, der er fastlagt af amtsrådet, kursets budget.
 § 21. Rektor er kursets daglige leder og er ansvarlig for kursets  

 virksomhed over for amtsrådet, jf. dog stk. 2.
 Stk. 2. Rektor har det pædagogiske ansvar for kursets undervisning  

 og eksaminer over for undervisnings- og forskningsministeren.
 Stk. 3. Rektor leder og fordeler arbejdet mellem kursets ansatte  

 og træffer alle konkrete afgørelser vedrørende de studerende, herunder om  

 optagelse af kursister.
 Stk. 4. Rektor afholder eksamen og udsteder bevis herfor.
 § 22. Hvert kursus nedsætter et pædagogisk råd, der omfatter  

 rektor og alle kursets lærere.
 Stk. 2. Det pædagogiske råd er rådgivende for rektor.
 Stk. 3. Det pædagogiske råd fastsætter selv sin forretningsorden  

 og vælger sin formand.
 § 23. Hvert kursus nedsætter et kursistråd, som vælges af og  

 blandt kursisterne.
 Stk. 2. Kursistrådet afgiver udtalelser til rektor, herunder i  

 generelle sager om kursisternes forhold.
Selvstændige private kurser § 24. For selvstændige private kurser finder § 20, stk. 1, § 21,  

 jf. dog stk. 3, § 22 og § 23 tilsvarende anvendelse.
Stk. 2. Bestyrelsen for et privat kursus ansætter og afskediger  

 rektor.
Ansættelsen skal godkendes af undervisnings- og forskningsministeren.
 Stk. 3. Rektor er ansvarlig for kursets virksomhed over for  

 bestyrelsen.
Andre uddannelsesinstitutioner § 25. For undervisning, der finder sted på  

 uddannelsesinstitutioner, der er oprettet i henhold til anden lovgivning,  

 finder bestemmelserne i § 19, stk. 1, nr. 1, 3, 4, 5 og 6, tilsvarende  

 anvendelse.
På kommunale, statslige og private institutioner varetages  

 amtsrådets funktioner af henholdsvis kommunalbestyrelsen, undervisnings- og  

 forskningsministeren og bestyrelsen, jf. § 34. § 19, stk. 2, finder  

 anvendelse ved amtskommunale uddannelsesinstitutioner.
 Stk. 2. I øvrigt følges de ledelsesregler, der er fastlagt for de  

 nævnte institutioner, ligesom der tillægges lederne samme beføjelser, som er  

 tillagt rektor på et selvstændigt kursus, jf. § 21. Endvidere tillægges der  

 forstandere for voksenuddannelsescentre beføjelsen til at fastlægge kursets  

 fagudbud til højere forberedelseseksamen og studieforberedende  

 enkeltfagsundervisning, jf. dog § 19, stk. 2.
Det centrale pædagogiske tilsyn § 26. Undervisnings- og forskningsministeren har det overordnede  

 ansvar for og fører tilsyn med undervisning og eksamen i henhold til denne  

 lov.
 Stk. 2. Undervisnings- og forskningsministeren kan give pålæg til  

 rektor eller forstanderen i pædagogiske anliggender samt fastsætte regler om  

 klage over og omgørelse af trufne afgørelser i forbindelse med eksamen.
 Stk. 3. Undervisnings- og forskningsministeren kan, jf. stk. 1,  

 fordre de nødvendige oplysninger vedrørende kurserne, herunder foranstalte  

 besøg på kurserne.
 Stk. 4. Undervisnings- og forskningsministeren fastsætter regler  

 om indsamling af oplysninger fra kurserne.
Kapitel 5 Finansiering § 27. Undervisningen finder sted på uddannelsesinstitutioner, der  

 drives af amtsrådene, staten eller af private.
Driften indebærer, at der  

 sikres midler til efteruddannelse af personalet.
 Stk. 2. Undervisnings- og forskningsministeren kan yde tilskud til  

 forsøgs- og udviklingsarbejde, til efteruddannelse og eventuelt til andre  

 formål.
 Stk. 3. Undervisnings- og forskningsministeren kan fastsætte  

 bestemmelser, der regulerer amtskommunernes driftsudgifter pr. studerende.
 § 28. Den amtskommune, der på en amtskommunal institution optager  

 en ansøger med hjemsted uden for amtskommunen, kan kræve godtgørelse for de  

 hermed forbundne udgifter fra den amtskommune, hvor den pågældende er  

 hjemmehørende.
 Stk. 2. En person anses for hjemmehørende i den amtskommune, hvor  

 folkeregisterkommunen er beliggende.
 Stk. 3. Amtskommunen kan kræve betaling fra en anden amtskommune  

 for udgifter til undervisning af personer, der er hjemmehørende i  

 amtskommunen, men som ved beregning af kommunal udligning og generelle  

 tilskud til kommuner og amtskommuner indgår i folketallet i den anden  

 amtskommune.
 § 29. Undervisningen i henhold til denne lov på offentlige  

 uddannelsesinstitutioner samt på erhvervsskoler er vederlagsfri.
 Stk. 2. De undervisningsmidler, der er nødvendige for  

 undervisningen, skal stilles til rådighed for kursisterne uden betaling, jf.  

 dog stk. 3.
Stk. 3. Undervisnings- og forskningsministeren kan bestemme, at  

 kursisterne i begrænset omfang selv anskaffer undervisningsmidler.
Betaling  

 for fotokopier til undervisningsbrug kan fastsættes som en  

 gennemsnitsbetaling for kursets kursister eller for grupper af kursister på  

 institutionen.
 Stk. 4. Undervisnings- og forskningsministeren kan delegere sin  

 beføjelse efter stk. 3 til vedkommende amtsråd eller til institutionerne.
 Stk. 5. Undervisnings- og forskningsministeren kan fastsætte  

 regler om, at studerende, som indstiller sig til prøve uden at være tilmeldt  

 undervisningen (selvstuderende), skal betale et gebyr.
 § 30. Staten yder tilskud til private kurser efter reglerne i lov  

 om statsstøtte til visse private skoler under følgende betingelser:
 1) Kursus skal som et gennemsnit af de tre seneste finansår, i hvilke der  

 har været virksomhed, have haft mindst 8 kursister pr. klasse.
 2) Kursets rektor og lærere skal være aflønnet efter de for offentlige  

 kurser gældende regler.
 3) Kursets rektor og lærere skal være medlemmer af vedkommende  

 pensionskasse eller over for undervisnings- og forskningsministeren godtgøre,  

 at der på anden måde er sikret dem en passende pension.
Kapitel 6 Lærerne § 31. Ansættelse som adjunkt eller lektor til undervisning i  

 henhold til denne lov eller som rektor for et selvstændigt kursus er betinget  

 af, at den pågældende inden for den i § 2, stk. 1, nævnte fagrække har  

 bestået kandidateksamen eller magisterkonferens ved et universitet eller et  

 universitetscenter.
Undervisnings- og forskningsministeren kan godkende, at  

 ansøgere, som har gennemført anden tilstrækkelig uddannelse, ansættes i de  

 nævnte stillinger.
Undervisnings- og forskningsministeren fastsætter nærmere  

 regler for, hvilke faglige betingelser der skal være opfyldt som betingelse  

 for ansættelse.
Stk. 2. Fast ansættelse som lærer til undervisning i henhold til  

 denne lov er betinget af, at den pågældende har bestået en af undervisnings-  

 og forskningsministeren foranstaltet prøve i teoretisk og praktisk pædagogik  

 samt deltaget i fagligt-pædagogisk kursus.
Undervisnings- og  

 forskningsministeren kan i særlige tilfælde fravige denne bestemmelse.
 Stk. 3. Undervisnings- og forskningsministeren tildeler lærere  

 undervisningskompetence i eet eller flere fag i henhold til reglerne i stk. 1  

 og 2.
Stk. 4. Undervisnings- og forskningsministeren fastsætter nærmere  

 regler om kursus og prøve i teoretisk og praktisk pædagogikum.
Undervisnings-  

 og forskningsministeren kan fastsætte regler om adgangsregulering til  

 pædagogikum og kan endvidere fastsætte regler om, at pædagogikum kun tilbydes  

 lærere, der er ansat ved en institution, der tilbyder undervisning i henhold  

 til denne lov.
 Stk. 5. Alle institutioner, der tilbyder undervisning i henhold  

 til denne lov, har pligt til efter anvisning fra undervisnings- og  

 forskningsministeren at modtage lærerkandidater til gennemgang af kursus i  

 praktisk pædagogik.
Kapitel 7 Forskellige bestemmelser § 32. Undervisnings- og forskningsministeren kan i særlige  

 tilfælde gøre undtagelser fra loven, hvis det sker for at fremme  

 forsøgsarbejde.
Forsøgene må ikke forringe de studerendes muligheder for at  

 gøre brug af deres uddannelse som grundlag for videregående studier eller  

 rettigheder i anden henseende.
 Stk. 2. Undervisnings- og forskningsministeren kan fravige  

 bestemmelserne i denne lov, hvor et kursus tilbyder undervisning, der sigter  

 mod en tilsvarende international eksamen, som er adgangsgivende til  

 videregående uddannelser i Danmark.
 § 33. Efter nærmere regler fastsat af undervisnings- og  

 forskningsministeren kan klager over rektors eller forstanderens afgørelser i  

 pædagogiske anliggender indbringes for ministeren.
 Stk. 2. Klager over afgørelser, der er truffet af bestyrelser  

 eller tilsvarende organer ved amtskommunale kurser, indbringes for amtsrådet.
 § 34. For så vidt angår kommunale kurser, der tilbyder  

 undervisning i henhold til denne lov i Københavns og Frederiksberg Kommuner,  

 træder kommunalbestyrelsen i amtsrådets sted i de i denne lov nævnte  

 sammenhænge.
 Stk. 2. For så vidt angår statslige kurser udøver undervisnings-  

 og forskningsministeren de beføjelser, der i denne lov er tillagt amtsrådet.
 Stk. 3. For så vidt angår private kurser træder den private  

 institutions bestyrelse i amtsrådets sted i de i denne lov nævnte  

 sammenhænge.
 § 35. Rektorer for offentlige selvstændige kurser bortset fra  

 kommunale kurser i Københavns Kommune ansættes som tjenestemænd i henhold til  

 reglerne i lov om tjenestemænd i staten, folkeskolen og folkekirken.
 Stk. 2. Uansøgt afskedigelse af tjenestemandsansatte rektorer og  

 lærere foretages af undervisnings- og forskningsministeren bortset fra  

 uansøgt afsked på grund af svagelighed eller ved opnåelse af 70 års alder.
 § 36. Tilskud til befordring ydes i henhold til § 28 i lov om  

 gymnasiet m.v.
Kapitel 8 Ikrafttrædelses- og overgangsbestemmelser m.v.
§ 37. Lovens § 26 træder i kraft dagen efter bekendtgørelsen i  

 Lovtidende.
De øvrige bestemmelser træder i kraft den 1. januar 1991, men har  

 for så vidt angår undervisningen først virkning fra den 1. august 1991.
Stk. 2. Lov om højere forberedelseseksamen, jf. lovbekendtgørelse  

 nr. 608 af 22. september 1987, ophæves.
Bestemmelserne i loven samt §§ 1 og  

 3-5, § 7, stk. 2 og 3, § 8, stk. 1, 3 og 4, og §§ 9, 11, 11a og 13 i lov om  

 prøveforberedende enkeltfagsundervisning m.v. for voksne, jf.  

 lovbekendtgørelse nr. 320 af 4. juli l983, finder fortsat anvendelse på den  

 undervisning, der er påbegyndt inden den 1. august 1991.
 Stk. 3. Undervisnings- og forskningsministeren kan ophæve de  

 enkelte bestemmelser i lov om amtskommuners overtagelse af visse statsskoler  

 og -kursus m.v., jf. lovbekendtgørelse nr. 438 af 27. juni 1986.
 Stk. 4. I lov om frikommuner, jf. lovbekendtgørelse nr. 583 af 31.  

 august 1989, som senest ændret ved lov nr. 58 af 7. februar 1990, ophæves  

§ 46 b, jf. dog stk. 5.
 Stk. 5. Frikommuneforsøg, der er godkendt efter den i stk. 4  

 nævnte paragraf, bevarer deres gyldighed.
 § 38. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Oprindeligt fremsat forslag Kapitel 1 Uddannelser og eksamen § 1. Kursus til højere forberedelseseksamen er en almen og  

 studieforberedende uddannelse for voksne og unge.
 Stk. 2. Studieforberedende enkeltfagsundervisning er et tilbud til voksne  

 om supplerende uddannelse på flere niveauer.
§ 2. Der gives undervisning i billedkunst, biologi, dansk, datalogi,  

 design, dramatik, engelsk, erhvervsøkonomi, film- og tv-kundskab, filosofi,  

 fransk, fysik, geografi, græsk, historie, idræt, italiensk, kemi, latin,  

 matematik, musik, naturfag, oldtidskundskab, psykologi, religion, russisk,  

 samfundsfag, spansk, teknikfag og tysk.
Der gives endvidere kursisterne  

 kollektiv uddannelses- og erhvervsorientering.
 Stk. 2. Undervisnings- og forskningsministeren kan bestemme, at der skal  

 gives undervisning i yderligere fag.
Stk. 3. Undervisningen gives med forskel fra fag til fag på flere  

 niveauer, herunder det højeste gymnasiale niveau.
Hvor et fag har flere  

 niveauer, kan der bygges videre fra et lavere til et højere niveau.
 Stk. 4. Undervisnings- og forskningsministeren fastsætter nærmere regler  

 om undervisningen, herunder om det enkelte fags indhold og omfang og om, på  

 hvilket niveau fagene skal tilbydes.
 Stk. 5. Undervisningen i hvert fag, bortset fra billedkunst, idræt og  

 musik som fællesfag i et samlet 2-årigt forløb, jf. § 3, afsluttes med prøve.  

 Prøverne kan sammenstykkes til en højere forberedelseseksamen, jf. § 3, eller  

 en studentereksamen, jf. § 4, stk. 2 .
 Stk. 6. Studerende, der ikke har deltaget i undervisningen til højere  

 forberedelseseksamen eller i studieforberedende enkeltfagsundervisning, kan  

 aflægge prøve som selvstuderende.
 § 3. Højere forberedelseseksamen giver afhængigt af de foretagne fagvalg  

 grundlag for videregående uddannelse.
 Stk. 2. Undervisnings- og forskningsministeren fastsætter nærmere regler  

 om kursus til højere forberedelseseksamen, herunder om hvilke fag der er  

 fællesfag, og hvilke der tillige eller alene er tilvalgsfag, samt om  

 mindstekrav med hensyn til antallet og sammensætningen af tilvalgsfag, der  

 sammen med fællesfagene udgør en samlet eksamen for den enkelte studerende.
 Stk. 3. Uddannelsen efter stk. 1 og 2 kan gennemføres som et samlet  

 2-årigt forløb eller tilrettelægges som enkeltfagsundervisning.
 § 4. Studieforberedende enkeltfagsunder-visning giver gennem undervisning  

 i enkelte fag eller særligt tilrettelagte uddannelsesforløb voksne grundlag  

 for videregående uddannelse og mulighed for at supplere tidligere uddannelse  

 eller for at forbedre deres erhvervsmuligheder.
 Stk. 2. Undervisnings- og forskningsministeren fastsætter nærmere regler  

 om aflæggelse af studentereksamen i henhold til denne lov.
 § 5. Undervisnings- og forskningsministeren fastsætter regler om eksamen,  

 herunder om fordringer og eksamensopgivelser, prøver, censur, karakterer samt  

 om udstedelse af eksamensbevis.
 § 6. Der tilbydes de studerende individuel uddannelses- og  

 erhvervsvejledning efter regler, der fastsættes af undervisnings- og  

 forskningsministeren.
§ 7. Til handicappede studerende gives der specialundervisning eller anden  

 specialpædagogisk bistand.
Undervisnings- og forskningsministeren fastsætter  

 regler herom.
 Stk. 2. For kursister, der midlertidigt på grund af sygdom i længere tid  

 ikke kan følge den almindelige undervisning, iværksættes der undervisning  

 efter regler, der fastsættes af undervisnings- og forskningsministeren.
 § 8. Studerende, der tilhører et trossamfund uden for folkekirken,  

 fritages efter anmodning for at deltage i undervisning og prøve i religion.  

 Er den studerende undergivet forældremyndighed, kan fritagelse kun ske med  

 samtykke fra dennes indehaver.
Kapitel 2 Optagelse § 9. En ansøger kan optages på et 2-årigt forløb til højere  

 forberedelseseksamen, hvis 1) ansøgeren har afsluttet 10. klassetrin i grundskolen og aflagt udvidet  

 afgangsprøve i dansk samt i to af fagene matematik, engelsk, tysk eller  

 fransk og desuden efter den afleverende skoles opfattelse forventes at kunne  

 følge undervisningen på tilfredsstillende måde og fuldføre den på normal tid,  

 eller 2) ansøgeren har afsluttet grundskoleuddannelsen mindst eet år forinden og  

 på baggrund af personlige og faglige kvalifikationer, der vurderes konkret af  

 rektor eller forstanderen på den modtagende institution, forventes at kunne  

 følge undervisningen på tilfredsstillende måde og fuldføre den på normal tid.
 Stk. 2. Undervisnings- og forskningsministeren fastsætter nærmere regler  

 om optagelsen, herunder om i hvilke tilfælde en ansøger, der ikke opfylder  

 betingelserne i stk. 1, kan optages.
 § 10. En ansøger kan optages til studieforberedende enkeltfagsundervisning  

 efter reglerne i § 9, stk.1, nr. 2.
 § 11. Optagelse til undervisning, der i et 2-årigt forløb fører til højt  

 niveau i et fag, sker efter rektors eller forstanderens konkrete vurdering af  

 ansøgerens kvalifikationer.
§ 12. Ansøgere optages på den institution, de ønsker, såfremt der er  

 plads.
Undervisnings- og forskningsministeren kan fastsætte regler om  

 fordelingen af kursister mellem kurserne.
Kapitel 3 Regional styring og kursusstruktur § 13. Undervisningen foregår på amtskommunale, statslige eller private  

 uddannelsesinstitutioner.
Undervisningen indgår enten som en del af  

 institutionens virksomhed eller foregår på et selvstændigt kursus efter denne  

 lov.
 Stk. 2. Der kan mellem institutioner samarbejdes om undervisningsmidler,  

 lokaler, administration, ledelse, lærerkræfter og holddannelse.
 Stk. 3. Et selvstændigt kursus kan tillige tilbyde undervisning i henhold  

 til anden lovgivning.
 § 14. Amtsrådene kan oprette og nedlægge kurser og har det overordnede  

 ansvar for disse kursers drift.
 Stk. 2. En beslutning om nedlæggelse af et selvstændigt amtskommunalt  

 kursus skal ledsages af en afviklingsplan, som skal godkendes af  

 undervisnings- og forskningsministeren.
 § 15. Amtsrådene sikrer kursuskapacitet til de 2-årige  

 hf-undervisningsforløb i et sådant omfang, at alle ansøgere, der opfylder  

 optagelsesbetingelserne i § 9, kan optages.
 Stk. 2. Amtsrådene sikrer, at kvalificerede ansøgere til  

 studieforberedende enkeltfagsundervisning inden for en rimelig tid og en  

 rimelig geografisk afstand kan optages på den ønskede undervisning.
 Stk. 3. Undervisnings- og forskningsministeren kan fastsætte regler om  

 koordinering af undervisningstilbuddet i bestemte fag, der er nødvendige for  

 optagelse til videregående uddannelse, samt pålægge amtskommuner at oprette  

 undervisning i sådanne fag.
 § 16. Undervisnings- og forskningsministeren kan godkende, at private  

 opretter kurser, der tilbyder undervisning i henhold til denne lov.
Stk. 2. Private kurser skal være selvejende institutioner, hvis vedtægter  

 godkendes af undervisnings- og forskningsministeren efter nærmere fastsatte  

 regler.
Undervisnings- og forskningsministeren kan i øvrigt fastsætte regler  

 for godkendelsen.
 Stk. 3. En godkendelse kan tilbagekaldes, hvis kurset ikke overholder  

 fastsatte regler eller meddelte påbud.
Kapitel 4 Kursernes ledelse Selvstændige amtskommunale kurser § 17. Amtsrådet træffer beslutning om:
1) bevilling til amtskommunens kurser og den økonomiske ramme for det  

 enkelte kursus, 2) ansættelse af rektor, jf. dog § 33. Ansættelsen sker, efter at  

 Undervisnings- og Forskningsministeriet har udtalt sig om, hvilke ansøgere  

 der har de nødvendige kvalifikationer til at bestride stillingen, 3) ansættelse og afskedigelse af lærere og andet personale i øvrigt, jf.  

 dog § 33. Ansættelse og afskedigelse sker efter indstilling fra rektor, 4) specialundervisning, 5) kursisters afholdelse af udgifter til undervisningsmidler, jf. § 27, og 6) kursets maksimale antal klasser samt det mindste antal kursister,  

 kurset er forpligtet til at optage efter ansøgning.
 Stk. 2. Amtsrådet kan pålægge et kursus at tilbyde bestemte fag jf. § 15,  

 stk. 3.
 Stk. 3. Amtsrådet kan delegere sin kompetence eller dele heraf efter denne  

 lov til bestyrelserne, bortset fra bevillings- og arbejdsgiverkompetencen.
 § 18. Ved selvstændige amtskommunale kurser oprettes en bestyrelse.
Stk. 2. Bestyrelsen omfatter repræsentanter for amtsrådet,  

 kommunalbestyrelserne i kursets opland, kursisterne og personalet og kan  

 omfatte andre, herunder repræsentanter for de videregående uddannelser og  

 erhvervslivet.
Repræsentanterne for kursister og personale må ikke udgøre et  

 flertal i bestyrelsen.
Kursets rektor er tilforordnet bestyrelsen uden  

 stemmeret.
 Stk. 3. Bestyrelsens sammensætning, valgmåde og kompetence skal fremgå af  

 kursets vedtægter, som fastsættes af amtsrådet.
Stk. 4. Bestyrelsen fastlægger efter indstilling fra rektor det maksimale  

 antal kursister i klasserne, jf. § 17, stk. 1, nr. 6, og kursets fagudbud,  

 jf. dog § 17, stk. 2, samt ferieplan.
Bestyrelsen skal herudover medvirke ved  

 løsningen af sociale opgaver i tilknytning til kursus, fastsætte kursets  

 ordensregler og medvirke ved byggesager og kan stille forslag til amtsrådet  

 om bygningernes forbedring mv.
 Stk. 5. Bestyrelsen fastlægger efter indstilling fra rektor og inden for  

 den økonomiske ramme, der er fastlagt af amtsrådet, kursets budget.
 § 19. Rektor er kursets daglige leder og er ansvarlig for kursets  

 virksomhed over for amtsrådet, jf. dog stk. 2.
 Stk. 2. Rektor har det pædagogiske ansvar for kursets undervisning og  

 eksaminer over for undervisnings- og forskningsministeren.
 Stk. 3. Rektor leder og fordeler arbejdet mellem kursets ansatte og  

 træffer alle konkrete afgørelser vedrørende de studerende, herunder om  

 optagelse af kursister.
 Stk. 4. Rektor afholder eksamen og udsteder bevis herfor.
 § 20. Hvert kursus nedsætter et pædagogisk råd, der omfatter rektor og  

 alle kursets lærere.
 Stk. 2. Det pædagogiske råd er rådgivende for rektor.
 § 21. Hvert kursus nedsætter et kursistråd, som vælges af og blandt  

 kursisterne.
 Stk. 2. Kursistrådet afgiver udtalelser til rektor, herunder i generelle  

 sager om kursisternes forhold.
Selvstændige private kurser § 22. For selvstændige private kurser finder § 18, stk. 1, § 19, jf. dog  

 stk. 3, § 20 og § 21 tilsvarende anvendelse.
 Stk. 2. Bestyrelsen for et privat kursus ansætter og afskediger rektor.  

 Ansættelsen skal godkendes af undervisnings- og forskningsministeren.
 Stk. 3. Rektor er ansvarlig for kursets virksomhed over for bestyrelsen.
Andre uddannelsesinstitutioner § 23. For undervisning, der finder sted på uddannelsesinstitutioner, der  

 er oprettet i henhold til anden lovgivning, finder bestemmelserne i § 17,  

 stk. 1, nr. 1, 3, 4, 5 og 6, tilsvarende anvendelse.
På kommunale, statslige  

 og private institutioner varetages amtsrådets funktioner af henholdsvis  

 kommunalbestyrelsen, undervisnings- og forskningsministeren og bestyrelsen,  

 jf. § 32. § 17, stk. 2, finder anvendelse ved amtskommunale  

 uddannelsesinstitutioner.
Stk. 2. I øvrigt følges de ledelsesregler, der er fastlagt for de nævnte  

 institutioner.
Der tillægges dog institutionslederne, bortset fra lederne af  

 erhvervsskoler, beføjelsen til at fastlægge kursets fagudbud jf. § 18, stk.  

 4, ligesom lederne tillægges samme beføjelser, som er tillagt rektor på et  

 selvstændigt kursus, jf. § 19.
Det centrale pædagogiske tilsyn § 24. Undervisnings- og forskningsministeren har det overordnede ansvar  

 for og fører tilsyn med undervisning og eksamen i henhold til denne lov.
 Stk. 2. Undervisnings- og forskningsministeren kan give pålæg til rektor  

 eller forstanderen i pædagogiske anliggender samt fastsætte regler om klage  

 over og omgørelse af trufne afgørelser i forbindelse med eksamen.
 Stk. 3. Undervisnings- og forskningsministeren kan, jf. stk. 1, fordre de  

 nødvendige oplysninger vedrørende kurserne, herunder foranstalte besøg på  

 kurserne.
 Stk. 4. Undervisnings- og forskningsministeren fastsætter regler om  

 indsamling af oplysninger fra kurserne.
Kapitel 5 Finansiering § 25. Undervisningen finder sted på uddannelsesinstitutioner, der drives  

 af amtsrådene, staten eller af private.
 Stk. 2. Undervisnings- og forskningsministeren kan yde tilskud til  

 forsøgs- og udviklingsarbejde, til udvikling af efteruddannelseskurser og  

 evt. til andre formål.
 Stk. 3. Undervisnings- og forskningsministeren kan fastsætte bestemmelser,  

 der regulerer amtskommunernes driftsudgifter pr. studerende.
 § 26. Den amtskommune, der på en amtskommunal institution optager en  

 ansøger med hjemsted uden for amtskommunen, kan kræve godtgørelse for de  

 hermed forbundne udgifter fra den amtskommune, hvor den pågældende er  

 hjemmehørende.
 Stk. 2. En person anses for hjemmehørende i den amtskommune, hvor  

 folkeregisterkommunen er beliggende.
 Stk. 3. Amtskommunen kan kræve betaling fra en anden amtskommune for  

 udgifter til undervisning af personer, der er hjemmehørende i amtskommunen,  

 men som ved beregning af kommunal udligning og generelle tilskud til kommuner  

 og amtskommuner indgår i folketallet i den anden amtskommune.
 § 27. Undervisningen i henhold til denne lov på offentlige  

 uddannelsesinstitutioner samt på erhvervsskoler er vederlagsfri.
 Stk. 2.De undervisningsmidler, der er nødvendige for undervisningen, skal  

 stilles til rådighed for de studerende uden betaling, jf. dog stk. 3.
Stk. 3. Undervisnings- og forskningsministeren kan bestemme, at de  

 studerende i begrænset omfang selv anskaffer undervisningsmidler.
Betaling  

 for fotokopier til undervisningsbrug kan fastsættes som en  

 gennemsnitsbetaling for kursets studerende eller for grupper af studerende på  

 institutionen.
 Stk. 4. Undervisnings- og forskningsministeren kan delegere sin beføjelse  

 efter stk. 3 til vedkommende amtsråd eller til institutionerne.
 Stk. 5. Undervisnings- og forskningsministeren kan fastsætte regler om, at  

 studerende, som indstiller sig til prøve uden at være tilmeldt undervisningen  

 (selvstuderende), skal betale et gebyr.
 § 28. Staten yder tilskud til private kurser efter reglerne i lov om  

 statsstøtte til visse private skoler under følgende betingelser:
 1) Kursus skal som et gennemsnit af de tre seneste finansår, i hvilke der  

 har været virksomhed, have haft mindst 8 kursister pr. klasse.
 2) Kursets rektor og lærere skal være aflønnet efter de for offentlige  

 kurser gældende regler.
 3) Kursets rektor og lærere skal være medlemmer af vedkommende  

 pensionskasse eller over for undervisnings- og forskningsministeren godtgøre,  

 at der på anden måde er sikret dem en passende pension.
Kapitel 6 Lærerne § 29. Ansættelse som adjunkt eller lektor til undervisning i henhold til  

 denne lov eller som rektor for et selvstændigt kursus er betinget af, at den  

 pågældende inden for den i § 2, stk. 1, nævnte fagrække har bestået  

 kandidateksamen eller magisterkonferens ved et universitet eller et  

 universitetscenter.
Undervisnings- og forskningsministeren kan godkende, at  

 ansøgere, som har gennemført anden tilstrækkelig uddannelse, ansættes i de  

 nævnte stillinger.
Undervisnings- og forskningsministeren fastsætter nærmere  

 regler for, hvilke faglige betingelser der skal være opfyldt som betingelse  

 for ansættelse.
Stk. 2. Fast ansættelse som lærer til undervisning i henhold til denne lov  

 er betinget af, at den pågældende har bestået en af undervisnings- og  

 forskningsministeren foranstaltet prøve i teoretisk og praktisk pædagogik  

 samt deltaget i fagligt-pædagogisk kursus.
Undervisnings- og  

 forskningsministeren kan i særlige tilfælde fravige denne bestemmelse.
 Stk. 3. Undervisnings- og forskningsministeren tildeler lærere  

 undervisningskompetence i eet eller flere fag i henhold til reglerne i stk. 1  

 og 2.
Stk. 4. Undervisnings- og forskningsministeren fastsætter nærmere regler  

 om kursus og prøve i teoretisk og praktisk pædagogikum.
Undervisnings- og  

 forskningsministeren kan fastsætte regler om adgangsregulering til  

 pædagogikum og kan endvidere fastsætte regler om, at pædagogikum kun tilbydes  

 lærere, der er ansat ved en institution, der tilbyder undervisning i henhold  

 til denne lov.
 Stk. 5. Alle institutioner, der tilbyder undervisning i henhold til denne  

 lov, har pligt til efter anvisning fra undervisnings- og forskningsministeren  

 at modtage lærerkandidater til gennemgang af kursus i praktisk pædagogik.
Kapitel 7 Forskellige bestemmelser § 30. Undervisnings- og forskningsministeren kan i særlige tilfælde gøre  

 undtagelser fra loven, hvis det sker for at fremme forsøgsarbejde.
Forsøgene  

 må ikke forringe de studerendes muligheder for at gøre brug af deres  

 uddannelse som grundlag for videregående studier eller rettigheder i anden  

 henseende.
 Stk. 2. Undervisnings- og forskningsministeren kan fravige bestemmelserne  

 i denne lov, hvor et kursus tilbyder undervisning, der sigter mod en  

 tilsvarende international eksamen, som er adgangsgivende til videregående  

 uddannelser i Danmark.
 § 31. Efter nærmere regler fastsat af undervisnings- og  

 forskningsministeren kan klager over rektors eller forstanderens afgørelser i  

 pædagogiske anliggender indbringes for ministeren.
 Stk. 2. Klager over afgørelser, der er truffet af bestyrelser eller  

 tilsvarende organer ved amtskommunale kurser, indbringes for amtsrådet.
 § 32. For så vidt angår kommunale kurser, der tilbyder undervisning i  

 henhold til denne lov i Københavns og Frederiksberg kommuner, træder  

 kommunalbestyrelsen i amtsrådets sted i de i denne lov nævnte sammenhænge.
 Stk. 2. For så vidt angår statslige kurser udøver undervisnings- og  

 forskningsministeren de beføjelser, der i denne lov er tillagt amtsrådet.
 Stk. 3. For så vidt angår private kurser træder den private institutions  

 bestyrelse i amtsrådets sted i de i denne lov nævnte sammenhænge.
 § 33. Rektorer for offentlige selvstændige kurser bortset fra kommunale  

 kurser i Københavns Kommune ansættes som tjenestemænd i henhold til reglerne  

 i lov om tjenestemænd i staten, folkeskolen og folkekirken.
 Stk. 2. Uansøgt afskedigelse af tjenestemandsansatte rektorer og lærere  

 foretages af undervisnings- og forskningsministeren, bortset fra uansøgt  

 afsked på grund af svagelighed, eller ved opnåelse af 70 års alder.
 § 34. Tilskud til befordring ydes i henhold til § 28 i lov om gymnasiet  

 m.v.
Kapitel 8 Ikrafttrædelses- og overgangsbestemmelser m.v.
 § 35. Loven træder i kraft den 1. april 1991. Lovens § 24 træder dog i  

 kraft den 1. maj 1990 og § 27 den 1. januar 1991.
Stk. 2. Lov om højere forberedelseseksamen, jf. lovbekendtgørelse nr. 608  

 af 22. september 1987, ophæves.
Bestemmelserne i loven samt §§ 1 og 3-5, § 7,  

 stk. 2 og 3, § 8, stk. 1, 3 og 4, og §§ 9, 11, 11a og 13 i lov om  

 prøveforberedende enkeltfagsundervisning m.v. for voksne, jf.  

 lovbekendtgørelse nr. 320 af 4. juli l983, finder fortsat anvendelse på den  

 undervisning, der er påbegyndt inden den 1. august 1991.
 Stk. 3. Undervisnings- og forskningsministeren kan ophæve de enkelte  

 bestemmelser i lov om amtskommuners overtagelse af visse statsskoler og  

 -kursus mv., jf. lovbekendtgørelse nr. 438 af 27. juni 1986.
 Stk. 4. I lov om frikommuner, jf. lovbekendtgørelse nr. 583 af 31. august  

 1989, ophæves § 46b, jf. dog stk. 5.
 Stk. 5. Frikommuneforsøg, der er godkendt efter den i stk. 4 nævnte  

 paragraf, bevarer deres gyldighed.
 § 36. Loven gælder ikke for Færøerne og Grønland.
Bemærkninger til lovforslaget A.
Almindelige Bemærkninger 1. Indledning Forslaget til lov om kursus til højere forberedelseseksamen og om  

 studieforberedende enkeltfagsundervisning for voksne m.v. afløser gældende  

 lov om højere forberedelseseksamen, jf. lovbekendtgørelse nr. 608 af 22.  

 september 1987, samt de dele af lov om prøveforberedende  

 enkeltfagsundervisning m.v. for voksne, jf. lovbekendtgørelse nr. 320 af  

 4.juli 1983, der ikke blev ophævet i forbindelse med vedtagelsen af lov om  

 almen voksenuddannelse.
Endvidere er de bestemmelser vedr. hf mv., som hidtil  

 har stået i skolestyrelsesloven, indføjet i lovforslaget.
I alt er tre love  

 blevet til een.
 I forhold til gældende regler indeholder lovforslaget følgende  

 hovedændringer:
 - Bestemmelserne om hf-enkeltfag og 2-årige kurser samles i een lov.
 - Der skabes større fleksibilitet i uddannelsesstrukturen og bedre  

 samarbejdsmuligheder på alle planer mellem uddannelsesinstitutionerne.
 - Undervisningstilbuddet udvides med fag på gymnasiets højniveau både som  

 enkeltfag og som valgmulighed på 2-årigt kursus.
 - Gymnasiale suppleringskurser (GSK) indbygges i loven med undtagelse af  

 de »skræddersyede« suppleringskurser på de videregående  

 uddannelser.
 - Det bliver muligt inden for lovens rammer at tage en studentereksamen.  

 Studentereksamen kan tages enten som 2-årigt forløb efter tilsvarende regler  

 som på studenterkursus, eller som sammenstykning af enkeltfag.  

 Studenterkurserne vil kunne tilbyde enkeltfagsundervisning.
- Optagelsesbetingelserne strammes for ansøgere direkte fra folkeskolen,  

 idet der indføres en egnethedserklæring og stilles krav om flere udvidede  

 prøver fra folkeskolen.
Samtidig nedtones de formelle optagelseskrav for  

 voksne ansøgere.
 - Der indføres en ny styrelsesmodel på kurserne parallel med den, der  

 indføres på gymnasieområdet.
- Der påtænkes foretaget mindre justeringer i fagrækken og i fagenes  

 indhold med henblik på en større sammenlignelighed med niveauet i de øvrige  

 gymnasiale uddannelser.
Desuden opblødes tilrettelæggelsen af de enkelte fag,  

 og der indføres flere nye valgfag.
2. Baggrunden for lovforslaget I forlængelse af en statusrapport om højere forberedelseseksamen  

 udarbejdet af Direktoratet for Gymnasieskolerne og Højere  

 Forberedelseseksamen (Tema 6, 1987) nedsatte undervisnings- og  

 forskningsministeren i nov. 1987 et bredt sammensat udvalg om højere  

 forberedelseseksamen med daværende højskoleforstander Niels Højlund som  

 formand.
 Udvalget skulle først og fremmest overveje hf's placering i det samlede  

 uddannelsesbillede og foreslå løsninger på de konstaterede problemer i  

 uddannelsen.
I udvalgets betænkning (Betænkning nr. 1160, januar 1989), er det en  

 hovedkonklusion, at hf-uddannelsen i sin mere end 20-årige levetid har vist  

 sin berettigelse som adgangsvej for unge og voksne til yderligere  

 kvalificering og videre uddannelse.
Det er en uddannelse med en særlig  

 profil, som har givet nye grupper i befolkningen adgang til en  

 kompetencegivende eksamen.
Rekrutteringen til uddannelsen er bred og svarer  

 socialt set til gennemsnittet af befolkningen, og hf har endvidere vist sig i  

 særlig grad at appellere til kvindelige uddannelsessøgende - 70 pct. af  

 kursisterne på de 2-årige kurser og 75 pct. på enkeltfagskurserne er kvinder.  

 Helt i overensstemmelse med forudsætningerne i loven har hf-uddannelsen især  

 fundet anvendelse ved optagelse på de korte og mellemlange videregående  

 uddannelser.
Men i betænkningen peges også på en række påtrængende problemer i  

 forbindelse med uddannelsens struktur og indhold.
De vigtigste er:
 - Den eksisterende kursusstruktur med stramme holddannelsesregler og  

 tilrettelæggelsesformer er en hindring for en hensigtsmæssig  

 ressourceudnyttelse og for samarbejdsmulighederne mellem 2-årige kurser og  

 enkeltfagskurser og med andre uddannelser.
- Hf's status som generelt adgangsgivende eksamen også til lange  

 videregående uddannelser på linie med studentereksamen giver problemer med  

 den specifikke studiekompetence for de hf'ere, der starter på tunge,  

 teoretiske studier.
Problemet er blevet mere påtrængende efter  

 gymnasiereformen, idet en student nu har mindst to højniveaufag.  

 Undersøgelser tyder da også på, at hf'ernes gennemførselsprocent ved lange  

 videregående uddannelser er lavere end studenternes.
Det gælder især ved de  

 teknisk-naturvidenskabelige uddannelser samt ved visse samfundsvidenskabelige  

 uddannelser.
- Frafaldet fra hf-uddannelsen har været relativt stort.
Ved  

 enkeltfagskurserne gennemfører under 50 pct. af de studerende de(t) fag, de  

 er tilmeldt, med prøve, og på de 2-årige kurser har gennemførselsprocenten i  

 en årrække ligget konstant på ca. 70 (10 - 15 pct. lavere end gymnasiet).
 Ved siden af disse problemer har andre ændringer inden for  

 uddannelsesområdet fremmet behovet for en revision af lovgrundlaget for hf:
- Hidtil har lovgrundlaget været 2 love: lov om højere  

 forberedelseseksamen og lov om prøveforberedende enkeltfagsundervisning mv.  

 for voksne.
Efter vedtagelsen af lov om almen voksenuddannelse er store dele  

 af loven om prøveforberedende enkeltfagsundervisning ophævet, og loven om  

 almen voksenuddannelse nødvendiggør desuden ændringer i udbuds- og  

 styrelsesregler for hf-enkeltfagsområdet.
Det vil være en åbenlys fordel at  

 få samlet alle bestemmelser om hf i een lov (regelsanering).
- Som følge af gymnasiereformen samt de planlagte ændrede  

 optagelsesbetingelser til de videregående uddannelser skal systemet med  

 gymnasiale suppleringskurser (GSK) revideres.
Det er naturligt - og  

 ressourcebesparende - at indbygge GSK i form af suppleringsmulighed op til  

 gymnasiets højeste niveauer.
 - Endelig gør den påtænkte gradvise ophævelse af skolestyrelsesloven det  

 påkrævet, at de bestemmelser gældende for hf, der ønskes opretholdt, finder  

 plads i en ny lov.
3. Væsentlige elementer i lovforslaget Det foreliggende lovforslag bygger på indstillingerne og forslagene i  

 betænkning nr.1160, inddrager de oven for nævnte ydre faktorer og tager højde  

 for den forventede udvikling i de kompetencegivende ungdoms- og  

 voksenuddannelser som helhed.Forslaget følger betænkningens hovedkonklusion,  

 nemlig at hf også i fremtiden skal være en almen og studieforberedende  

 uddannelse for unge og voksne med et fælles overordnet regelsæt for  

 undervisning og eksamen, uanset om der er tale om enkeltfag eller 2-årigt  

 kursus.
Hf-uddannelsen skal være et tilbud til de voksne, der på et senere  

 tidspunkt ønsker at kvalificere sig yderligere til uddannelse og erhverv, og  

 den skal fortsat kunne påbegyndes direkte efter folkeskolen (normalt efter  

 10.klasse) for de unge, der ønsker en samlet eksamen på 2 år.
I betænkningen fremhæves det, at udviklingen frem mod år 2000 vil medføre,  

 at hf som ungdomsuddannelse vil have mindre betydning end hf som  

 kompetencegivende voksenuddannelse.
Derfor giver forslaget i højere grad, end  

 det er tilfældet i dag, mulighed for, at uddannelsen kan tillempes voksnes  

 meget forskelligartede uddannelsesbehov.
Der skabes videre rammer for en  

 varieret tilrettelæggelse, der tillader specialisering for voksne samtidig  

 med, at den samlede uddannelse for unge stadig giver et bredt alment  

 fundament.
Desuden udvides undervisningstilbuddet med fag på gymnasiets høje  

 niveauer.
Det skarpe skel mellem enkeltfagskurser og 2-årige kurser ophæves, og der  

 lægges op til nye samarbejdsformer både på de enkelte institutioner og  

 imellem forskellige institutioner.
På enkeltfagskurserne (for voksne) skal  

 man kunne tage en samlet eksamen på under tre år, hvilket ikke er muligt i  

 dag.
Modsat skal de 2-årige kurser (selvstændige eller i tilknytning til  

 gymnasier eller seminarier), der fortrinsvis søges af unge, og hvor man i dag  

 kun kan tage en samlet eksamen, også kunne tilbyde enkeltfagsundervisning.  

 Herved åbnes der også for, at enkeltfagskursister og kursister på 2-årigt  

 kursus kan gå på fælles hold.
Hvor særlige lokale forhold taler for det,  

 muliggøres en sammenlægning af de to kursustyper.
Gennem en udvidelse af undervisningstilbuddet med fag på gymnasiets  

 højniveau, både som enkeltfag og som valgmuligheder på 2-årigt kursus, skabes  

 mulighed for, at studerende kan skaffe sig bedre forudsætninger for  

 studiestart gennem hf-uddannelsen eller specifik kompetence ved supplering af  

 tidligere uddannelse.
Herved sikres, at der ikke opstår blindgyder i  

 uddannelsessystemet, og samtidig overflødiggøres de gymnasiale  

 suppleringskurser (GSK) bortset fra særlige kurser på videregående  

 uddannelsesinstitutioner.
Den suppleringsmulighed, som GSK hidtil har udgjort  

 i universitetsbyerne, får en større geografisk spredning, og samtidig  

 tilgodeses de voksne, der ønsker at kvalificere sig på højt niveau i enkelte  

 fag (f.eks. fremmedsprog).
 Idet der etableres en større sammenlignelighed i niveau - men ikke  

 nødvendigvis i indhold - mellem hf-fagene og tilsvarende niveauer i de øvrige  

 gymnasiale uddannelser, især gymnasiet, kan prøver i hf-fag for fremtiden i  

 højere grad give merit på linie med fagene på samme niveau i de øvrige  

 uddannelser.
Som helhed forventes det, at denne fleksible struktur vil fremstå som et  

 attraktivt og brugervenligt uddannelsestilbud for både voksne og unge.
Dertil  

 kommer, at strukturen vil bidrage til at mindske de uheldige virkninger af  

 den demografisk betingede nedgang i antallet af kursister på 2-årigt hf fra  

 begyndelsen af 90'erne, idet den kan sikre, at uddannelsen fortsat kan  

 tilbydes mange steder i landet.
Ifølge lovforslaget giver hf afhængigt af fagvalget den samme generelle  

 kompetence til optagelse til videregående uddannelse som i dag.
Kravet om  

 specifikke fagvalg vil være i overensstemmelse med de kommende adgangsregler  

 for de videregående uddannelser, der forventes udformet således, at der i  

 større omfang end i dag tages hensyn til, hvilke fagkombinationer den enkelte  

 har valgt.
Muligheden for at vælge højniveaufag giver allerede hf'erne  

 mulighed for bedre studiestartbetingelser, og desuden kan yderligere  

 kvalificering opnås ved supplering på enkeltfagsbasis.
 I overensstemmelse med betænkningens forslag foretages en mindre stramning  

 af optagelsesbetingelserne til hf for ansøgere, der kommer direkte fra  

 folkeskolen, mens de formelle optagelseskrav til voksne ansøgere nedtones.  

 Prøver aflagt efter lov om almen voksenuddannelse indgår i vurderingen af den  

 voksne ansøgers reelle kvalifikationer.
Det forventes i betænkningen, at en stærkere sortering af de unge ansøgere  

 ud fra faglige kriterier vil mindske frafaldet ved uddannelsen, og derfor  

 foreslås optagelsesgrundlaget ændret fra det nuværende krav om eet  

 10.klassesfag på udvidet niveau (dansk) til 3 (dansk samt 2 af fagene  

 matematik, engelsk, tysk eller fransk). Lovforslaget stiller yderligere som  

 betingelse, at ansøgeren er erklæret egnet af den afleverende skole (i lighed  

 med reglerne for gymnasiet). Ud fra det synspunkt, at kundskaber og modenhed  

 kan opnås ad forskellige veje, og at det formelle uddannelsessystem kun er  

 een af disse, stilles der kun det formelle krav til voksne ansøgere, at de  

 skal have afsluttet grundskoleuddannelsen mindst eet år forinden.
I øvrigt  

 overlades det til rektor eller forstanderen på hf-kurset at vurdere  

 ansøgerens kvalifikationer, og forudsætningen for optagelse er, at ansøgeren  

 forventes at kunne følge undervisningen på tilfredsstillende måde og fuldføre  

 den på normal tid.
Ministeren kan endvidere fastsætte regler om optagelse af  

 ansøgere, der ikke opfylder disse betingelser, herunder om at særligt egnede  

 ansøgere kan optages allerede fra 9.klasse.
4. Økonomi Lovforslagets økonomiske konsekvenser har været drøftet mellem  

 Amtsrådsforeningen i Danmark og Undervisningsministeriet, og der er enighed  

 om, at lovforslaget, som det foreligger, kan udmøntes på udgiftsneutral måde.  

 Udmøntningen vil blive drøftet med Amtsrådsforeningen med henblik på at sikre  

 denne udgiftsneutralitet.
5. Væsentlige ændringer på bekendtgørelsesplan Som et led i den større fleksibilitet i uddannelsen, der lægges op til i  

 lovforslaget, påtænkes der gennemført en deregulering på bekendtgørelsesplan,  

 således at kurserne får større frihedsgrader i tilrettelæggelsen af  

 undervisningen og i det hele taget en større grad af selvforvaltning.  

 Følgende ændringer påtænkes gennemført:
 - Holddannelsesreglerne fjernes.
 - De maximale klasse- og holdkvotienter afskaffes (kræver aftaleændring!).
- De faste ugetimetal i fagene erstattes af årstimetalsrammer.
Derved  

 åbnes for en større fleksibilitet i tilrettelæggelsen af undervisningen i de  

 enkelte fag, og det bliver muligt at organisere undervisningen med stor  

 variation også på 2-årigt kursus.
 - Der foretages justeringer af timetal, og fagenes mål- og  

 indholdsbeskrivelser gennemgås med henblik på en evt. opstramning og en  

 større grad af sammenlignelighed i niveau med de øvrige gymnasiale  

 uddannelser.
 - Der etableres mulighed for samlæsning mellem visse hf-fag og  

 gymnasiefag.
B.
Bemærkninger til de enkelte bestemmelser Til § 1 Bestemmelsen bibeholder den samlede højere forberedelseseksamen som en  

 bred almen og studieforberedende uddannelse for unge og voksne - og dermed  

 både som indgang til og tilbagevenden til uddannelsessystemet - parallelt med  

 enkeltfagssystemet beregnet for voksne, der ønsker en mere målrettet,  

 supplerende uddannelse.
Til § 2 Lovforslagets fagrække betyder en udvidelse i forhold til de gældende  

 hf-bestemmelser.
Udvidelsen af fagrækken skal ses i lyset af de ændringer,  

 der er sket i samfundet, og det deraf følgende behov både for en  

 nyorientering af indholdet i en fuld almen uddannelse og for en specifik  

 supplering af tidligere uddannelse.
Ved at udvide fagrækken til også at  

 omfatte gymnasiets fagrække åbnes der desuden mulighed for, at en  

 studentereksamen kan aflægges inden for rammerne af denne lov.
Til stk.2 Der tilstræbes sammenlignelighed i fagenes niveau - men ikke nødvendigvis  

 i indhold - med fagene i de øvrige gymnasiale uddannelser, især gymnasiet,  

 samtidig med at niveauerne ligger i naturlig forlængelse af de afsluttende  

 niveauer i henholdsvis grundskole og almen voksenuddannelse.
En vigtig nyskabelse er muligheden for at tilbyde fagene på gymnasiets  

 højniveau.
Det er en forudsætning for, at der kan aflægges en  

 studentereksamen inden for rammerne af denne lov, men højniveaufagenes  

 funktion bliver imidlertid nok så meget at tjene som tilbud om specifik  

 kvalificering og som suppleringsmulighed i forbindelse med optagelse til  

 videregående uddannelse, dvs. som afløser for GSK (jf. i øvrigt de  

 almindelige bemærkninger og bem. til § 15, stk. 3).
Det er forudsat, at de skriftlige prøver i højniveaufagene er identiske  

 med de tilsvarende prøver ved studentereksamen.
En studentereksamen i henhold  

 til denne lov vil desuden kræve, at den skriftlige prøve i dansk er identisk  

 med prøven ved studentereksamen (jf. bem. til stk.5).
Til stk. 3 Denne bestemmelse svarer til gældende hf-lovs § 2, stk. 2.
Til stk. 5 To væsentlige særkender ved hf er bibeholdt: Obligatorisk afsluttende  

 prøve i alle fag og muligheden for at sammenstykke en samlet eksamen gennem  

 enkeltfagsprøver.
Som efter gældende ordning er der ikke prøve i fagene  

 billedkunst, idræt og musik som fællesfag i et 2-årigt forløb.
 Den hidtidige minimumstidsgrænse på tre år for sammenstykning af en samlet  

 eksamen ophæves, således at studerende på baggrund af særlige forudsætninger  

 eller gennem en særlig indsats kan aflægge en samlet eksamen på kortere tid,  

 evt. som helt eller delvis selvstuderende.
Som noget nyt indføres muligheden for at aflægge en studentereksamen ved  

 et hf-kursus.
Ved tilrettelæggelsen af undervisning til studentereksamen over  

 2 år anvendes de fag- og timeplaner, der gælder for studenterkurser.  

 Endvidere åbnes for, at studentereksamen kan sammenstykkes af enkeltfag, og  

 der etableres mulighed for meritoverførsel mellem visse hf-fag og fag til  

 studentereksamen.
Til stk.6 Bestemmelsen svarer til gældende hf-lovs § 6, stk. 3, og hermed bevares et  

 andet centralt hf-princip: muligheden for at aflægge både enkelte prøver og  

 en samlet eksamen efter selvstudium.
Til § 3 Det er bestemmelsens intention, at hf fortsat skal føre frem til et felt  

 af videregående uddannelser, der er så bredt som muligt.
Erfaringer fra hf's  

 mere end 20 årige historie har vist, at en samlet hf-eksamen primært bruges  

 til korte eller mellemlange uddannelser.
Kun godt 10 pct. af en årgang  

 hf-kursister benytter i dag deres eksamen til en lang videregående  

 uddannelse.
Der henvises til de almindelige bemærkninger.
Til § 4 Der henvises til bemærkningerne til § 1.
Til § 5 Bestemmelsen afløser hf-lovens § 8 stk. 2, og § 9.
Bestemmelserne i gældende hf-lovs § 8, stk. 1, er forudsat opretholdt i de  

 bestemmelser, ministeren fastsætter.
Det vil således fortsat være gældende, - at prøverne er dels mundtlige, dels skriftlige, - at ministeren giver opgaverne til de skriftlige prøver, - at mundtlige prøver er offentlige, - at ministeren beskikker censorer til eksamen og - at læreren eksaminerer ved de mundtlige prøver og stiller  

 eksamensspørgsmålene, som skal godkendes af censor.
 Det er endvidere forudsat, at eksamensbevis udstedes på en blanket, der  

 udfærdiges af ministeren, med angivelse af eksamenskarakterer og deres  

 gennemsnit, og at de nuværende betingelser for indstilling til eksamen  

 (mødepligt) opretholdes.
Til § 6 Med indførelsen af hf i 1967 var uddannelses-og erhvervsvejledningen  

 (studievejledningen) en af hf's nyskabelser, og ordningen har i det forløbne  

 tidsrum bevist sin store berettigelse. Ændringerne i uddannelsen i øvrigt  

 skaber imidlertid behov for en mindre justering af vejledningen.
Reglerne  

 agtes udformet i overensstemmelse med betænkningens forslag, således at der  

 lægges mere vægt på optagelsesvejledningen og den individuelle vejledning i  

 det hele taget.
Begrundelsen er de øgede valgmuligheder, friere  

 tilrettelæggelsesformer samt et forsøg på at mindske frafaldet under  

 uddannelsen.
Den kollektive, klassebaserede uddannelsesorientering er nævnt i  

 § 2, stk. 1.
Til § 7 Bestemmelserne i denne paragraf er nye for hf-området.
Hidtil har  

 handicappede og langtidssyge hf-kursister i stor udstrækning, men med  

 variation fra amtskommune til amtskommune modtaget støtte i analogi med den  

 støtte, der ydes til gymnasieelever.
En egentlig lovhjemmel har imidlertid  

 ikke eksisteret, men etableres hermed i overensstemmelse med betænkningens  

 forslag og med gældende praksis i de fleste amter.
Begrundelsen er, at  

 hf-uddannelsen på linie med de andre kompetencegivende uddannelser bør være  

 et uddannelsestilbud til alle kvalificerede.
De foreslåede bestemmelser  

 svarer til gældende bestemmelser på gymnasieområdet.
Til § 8 Bestemmelsen er uændret i forhold til gældende hf-lovs § 2, stk. 3.
Til §§ 9 - 10 Vedr. de ændrede optagelsesbetingelser henvises til de almindelige  

 bemærkninger.
Til § 9, stk. 2 Bemyndigelsen sigter mod en fastsættelse af optagelsesproceduren og mod at  

 skabe mulighed for, at ansøgere med utraditionelt skoleforløb eller ganske  

 særligt egnede ansøgere fra 9.klasse kan optages.
Til § 11 Der bør ved optagelse til den 2-årige højniveau-undervisning i fagene  

 engelsk, tysk, fransk, matematik, fysik eller kemi lægges vægt på, at  

 ansøgeren har bestået folkeskolens udvidede afgangsprøve i det pågældende fag  

 med et tilfredsstillende resultat eller på anden måde, fx gennem prøver ved  

 almen voksenuddannelse har opnået mindst tilsvarende niveau.
Til § 12 Bestemmelsen fastslår det frie valg af institution inden for den fastsatte  

 kapacitet.
Bestemmelsen giver endvidere ministeren hjemmel til at fastsætte  

 regler om fordeling af ansøgere, hvis ikke alle kan optages på den ønskede  

 institution.
Til § 13 2-årigt hf-kursus findes i dag på 69 gymnasier og otte seminarier samt på  

 fire selvstændige kurser.
Hf-enkeltfag tilbydes som en hovedaktivitet på 78  

 amtslige voksenuddannelsescentre samt på 35 handels- og tekniske skoler, der  

 hver kun har ganske få hold.
Der er forholdsvis vandtætte skodder mellem de  

 2-årige kurser og enkeltfagskurserne, selv om der på cirkulæreplan er åbnet  

 for begrænsede samarbejdsmuligheder.
Lovforslaget ændrer i sig selv ikke ved den eksisterende  

 institutionsstruktur, men for at fremme fleksibiliteten vil alle  

 institutionstyper for fremtiden kunne tilbyde såvel 2-årige forløb som  

 enkeltfagsundervisning.
Desuden kan studenterkurserne tilbyde undervisning  

 inden for denne lovs rammer, ligesom det er tænkeligt, at de selvstændige  

 kurser får behov for at tilbyde undervisning, der henhører under anden  

 lovgivning som fx. almen voksenuddannelse.
 Der åbnes for samarbejde mellem institutionerne på alle planer, og  

 omfanget af dette samarbejde må bestemmes af lokale forhold.
 En sådan fleksibel struktur, der også rummer muligheden for, at der kan  

 ske sammenlægning af institutioner, hvis forholdene tilsiger det, vil under  

 hensyn til befolknings- og samfundsudviklingen - det faldende antal unge og  

 det stigende behov for voksenuddannelse - sikre, at uddannelsestilbuddet  

 fortsat kan være landsdækkende.
Til § 14 Bestemmelsen svarer til § 5 i lov om amtskommuners overtagelse af visse  

 statsskoler og -kurser m.v.
Til § 15 Bestemmelsen i stk. 1 fastslår, at det fortsat er amtsrådene, der  

 er ansvarlige for, at der er tilstrækkelig kapacitet til at optage de  

 kursister, der opfylder betingelserne for optagelse til et samlet forløb på  

 hf efter § 9. Heri ligger tillige, at det fortsat er amtskommunerne, der  

 stiller lokaler med fornødent inventar til rådighed for skolerne.
I stk. 2 fastslås, at amtsrådene skal tilbyde  

 enkeltfagsundervisning i et sådant omfang, at voksne, der opfylder  

 optagelsesbetingelserne i § 10, sikres et reelt uddannelsestilbud.  

 Forpligtelsen skal ses i sammenhæng med det lokale behov for den pågældende  

 undervisning.
Hvor der er tale om undervisning, der kun har ringe lokal  

 søgning, må deltagerne være indstillet på, at undervisningen af  

 ressourcemæssige årsager oprettes med et noget større tidsinterval end  

 normalt og f.eks. kun på en enkelt centralt placeret uddannelsesinstitution i  

 amtskommunen eller uden for amtskommunen i et samarbejde flere amtskommuner  

 imellem.
Til stk. 3 Bestemmelsen sigter mod den del af GSK-suppleringen, der hidtil har været  

 finansieret af staten og centralt styret.
GSK-suppleringen vil bortset fra  

 særlige kurser på videregående uddannelsesinstitutioner indgå i amternes  

 almindelige undervisningsplaner, men der vil formodentlig fortsat være behov  

 for en central koordinering af aktiviteten.
 Bestemmelsen skal sikre, at ansøgere til videregående  

 uddannelsesinstitutioner, der ikke umiddelbart opfylder adgangsbetingelserne  

 lokalt, kan supplere i fornødent omfang.
 På tilsvarende måde forudsættes laboratoriekurser, som i statsligt regi  

 etableres for selvstuderende i hf-fagene fysik, kemi, biologi og idræt  

 decentraliseret til amtskommunerne.
Til § 16 Bestemmelsen afløser den gældende hf-lovs § 3. Ministeren fastsætter  

 regler for godkendelsen af private hf-kurser, og der er ikke tilsigtet nogen  

 ændring i øvrigt i forhold til gældende ordning.
Efter den gældende lov gives  

 godkendelsen af et privat hf-kursus for en bestemt årrække.
Dette er ikke  

 opretholdt i lovforslaget, idet det findes overflødigt som følge af den  

 udtrykkelige bestemmelse i stk. 3 om, at en godkendelse kan tilbagekaldes,  

 hvis kurset ikke overholder fastsatte regler eller meddelte påbud.
Til § 17 I forhold til de gældende regler er amtsrådets kompetence eksplicit  

 opregnet i lovforslaget.
Til stk. 1 Det er amtskommunen, der fastsætter kursets budgetramme, og det  

 henstilles, jf. almindelige bemærkninger pkt. 4, at amtsrådene lader kurserne  

 følge et bloktilskudssystem med kursisttalsafhængige bevillinger.
Som efter gældende praksis skal amtskommunen indhente en udtalelse fra  

 ministeriet om samtlige ansøgere forud for udvælgelse og ansættelse af  

 rektor.
Ministeriet skal i udtalelsen om ansøgerne anføre, hvem der har de  

 nødvendige kvalifikationer til at kunne bestride stillingen.
 Det er nu kursernes bestyrelser, der skal tage stilling til, hvor mange  

 kursister der skal optages i klasserne, mens amtsrådet skal tage stilling til  

 kursets maksimale antal klasser samt det mindste antal kursister, kurset er  

 forpligtet til at optage.
Til stk. 2 Amtsrådet kan pålægge et kursus at tilbyde bestemte fag, som amtskommunen  

 forpligtes til at oprette for ansøgere, der vil søge optagelse på  

 videregående uddannelser (tidligere GSK-undervisning).
Til stk. 3 Hvis en amtskommune delegerer (dele af) sine beføjelser til bestyrelsen,  

 kan der efter de almindelige delegationsregler klages til amtsrådet over  

 bestyrelsens beslutninger på de udlagte områder.
Til § 18 Til stk. 1 Bestemmelsen om oprettelse af en skolebestyrelse ved alle selvstændige  

 kurser er ny og skal ses i sammenhæng med forslaget i lov om gymnasiet m.v.  

 om indførelse af skolebestyrelser ved gymnasierne.
Bestemmelsen er kun aktuel  

 for de få kurser, der ikke er tilknyttet et gymnasium, et seminarium, et  

 voksenuddannelsescenter mv.
Ved alle de hf-kurser, der er knyttet til  

 gymnasieskoler, har også hf-eleverne været repræsenteret i skolerådene, der  

 nu foreslås afløst af skolebestyrelser.
 Med forslaget får de amtskommunale hf-kurser således en bestyrelse på  

 samme måde, som tilfældet er ved de private kurser.
Til stk. 2 Ifølge forslaget skal bestyrelsen omfatte repræsentanter for amtsrådet og  

 kommunalbestyrelserne i kursets opland, for kursisterne og for personalet.  

 Repræsentanterne for amtsrådet og kommunalbestyrelserne skal ikke  

 nødvendigvis vælges blandt de kommunale råds medlemmer.
Herudover er der åbnet mulighed for, at der i bestyrelsen kan optages  

 andre udefra kommende repræsentanter, og der er nævnt som eksempler  

 repræsentanter for videregående uddannelser og for erhvervslivet.  

 Sammensætningen af en bestyrelse kan således variere fra kursus til kursus  

 afhængig af de lokale forhold, men et flertal af medlemmerne skal være udefra  

 kommende og må ikke udgøres af kursister og personale ved kurset.
Rektor er i  

 alle tilfælde tilforordnet bestyrelsen.
Til stk. 3 Den nærmere sammensætning af bestyrelsen skal fremgå af kursets vedtægter,  

 der fastsættes af amtsrådet.
Til stk. 4 Bestyrelsens opgaver er udvidet i forhold til kompetencen for skolerådene.  

 Det er således bestyrelsen, der fastsætter det maksimale antal kursister i  

 klasserne og fagudbudet samt har ansvaret for kursets budget.
Til § 19 Bestemmelsen afløser skolestyrelseslovens § 57, hvorefter rektor har den  

 kompetence, der ikke udtrykkeligt er tillagt andre.
 Den kompetence, der er tillagt rektor, svarer til de beføjelser, rektor  

 har efter den gældende lov med de ændringer, der følger af, at der er  

 oprettet en bestyrelse, som rektor har indstillingsret til for så vidt angår  

 kursets maksimale antal kursister i klasserne, kursets fagudbud og budgettet.
Til stk. 3 Ud over optagelsen af kursister er det forudsat, at rektor som hidtil  

 træffer afgørelser i sager vedr. mødepligtsregler, bortvisning af studerende  

 fra kursus m.v.
Til § 20 Bestemmelsen om et pædagogisk råd, der omfatter kursets rektor og lærere ,  

 afløser de gældende regler om lærerråd.
I lighed med ordningen på  

 folkeskoleområdet og i overensstemmelse med forslag til ny gymnasielov  

 etableres det pædagogiske råd som rådgivende for rektor.
Der er ikke fastsat  

 bestemmelser om mødeledelse.
Det enkelte amtsråd vil kunne beslutte, enten at  

 rektor skal være mødeleder, eller at de pædagogiske råd selv vælger deres  

 mødeleder.
I sidstnævnte tilfælde får den pågældende ikke andre udførende  

 funktioner og indgår ikke i ledelsesstrukturen.
Lærernes og øvrige ansattes indflydelse i øvrigt kanaliseres gennem deres  

 medlemskab af skolebestyrelsen og gennem de sædvanlige samarbejdsregler  

 (samarbejdsudvalg). Hvorvidt der herudover på det enkelte kursus fortsat er  

 behov for opretholdelse af et lærerråd og et fællesudvalg, er en lokal  

 afgørelse.
Som en konsekvens heraf vil de meget detaillerede bestemmelser om  

 sammensætning og kompetence for de enkelte lokale organer, som fremgår af den  

 gældende lærerrådsbekendtgørelse, ikke blive opretholdt.
Til § 21 Kursistrådet afløser elevrådet i henhold til skolestyrelseslovens § 80 b.  

 Det er forudsat, at kursistrådet ikke kan udtale sig om enkelte læreres  

 forhold.
Til § 22 Bestemmelsen præciserer kompetencefordelingen på private kurser efter  

 denne lov, uden at der med bestemmelsen er tilsigtet en ændring i bestående  

 forhold på området.
Til § 23 Bestemmelsen sikrer, at de ledelsesregler, der er gældende for  

 uddannelsesinstitutioner, der er oprettet i henhold til anden lovgivning,  

 fortsat er gældende.
Her tænkes i første omgang på voksenuddannelsescentrene,  

 der er oprettet i henhold til lov om almen voksenuddannelse, samt på  

 erhvervsskolerne.
Stk. 2 fastslår endvidere, at lederne af de ovenfor nævnte institutioner i  

 relation til forhold vedrørende hf yderligere tillægges beføjelser, der  

 svarer til de beføjelser, rektor for et selvstændigt kursus er tillagt.  

 Hertil kommer, at lederne tillægges beføjelsen til at fastlægge kursets  

 fagudbud.
Det forudsættes, at den gældende ordning med tilforordnet rektor  

 afskaffes.
Til § 24 Bestemmelsen afløser § 3, stk. 4, i hf-loven, hvorefter  

 undervisningsministeren foranstalter tilsyn med kurserne.
Med overtagelsesloven, hvorefter de statslige kurser overgik til  

 amtskommunerne, ønskede man at fastholde det centrale pædagogiske tilsyn  

 uændret.
Der er heller ikke med det foreliggende forslag tilsigtet en ændring  

 af det pædagogiske tilsyn, herunder den direkte kontakt mellem ministeriet og  

 det enkelte kursus, jf. bemærkningerne til forslaget til overtagelsesloven og  

 uddybet i Rapport af maj 1985 fra Udvalget vedrørende det centrale  

 pædagogiske tilsyn.
 Bl. a. med udgangspunkt i den såkaldte »Ribe-sag«, hvor  

 Folketingets Ombudsmand fastslog, at der ikke var hjemmel i den gældende  

 gymnasielov til at omgøre eksamensresultater, har man dog i lighed med  

 forholdet på gymnasieområdet fundet det hensigtsmæssigt at præcisere rammerne  

 for det centrale pædagogiske tilsyn, samtidig med at man i forslaget har  

 medtaget en hjemmel til at omgøre trufne afgørelser i forbindelse med  

 eksamen.
Man har således forestillet sig, at der med hjemmel i bestemmelsen i stk.  

 2 skal fastsættes regler, hvorefter ministeren - i tilfælde hvor der måtte  

 foreligge graverende og åbenlyse fejl i forbindelse med eksamen - skal kunne  

 gå ind og annullere en eksamen.
Hvor en sådan situation måtte foreligge, er  

 det tanken at give de studerende lejlighed til omeksamen under de efter  

 omstændighederne gunstigst mulige vilkår.
I stk. 2 har man udtrykkeligt fastslået, at ministeren kan give  

 pålæg til rektor i pædagogiske anliggender, hvorimod det fortsat vil være  

 amtsrådet, der som ansættelsesmyndighed kan give tjenstlig påtale.
Hvis en  

 rektor sidder pålæg fra ministeriet overhørig, retter ministeriet henvendelse  

 til amtskommunen om tjenstlig forfølgelse af sagen.
Til stk. 4 Bestemmelsen indeholder en bemyndigelse til ministeren til at fastsætte  

 regler om etablering af de nødvendige informationssystemer, herunder måden  

 hvorpå indberetning sker.
Det forudsættes, at der efter forhandling med  

 Amtsrådsforeningen i Danmark sker en udvikling af det gymnasieadministrative  

 system (GAS), samtidig med at systemet udvides til også at omfatte  

 enkeltfagsundervisningen.
Til § 25 Bestemmelsen i stk. 3 har til hensigt at give ministeren mulighed  

 for at sikre, at der ikke sker en standardglidning på hf-området på samme  

 måde, som det er sket på folkeskoleområdet.
Bestemmelsen er parallel til  

 folkeskolelovens § 15, stk. 2.
Til § 26 Bestemmelsen i stk. 3 er indsat som følge af, at der ved lov om  

 kommunal udligning og generelle tilskud til kommuner og amtskommuner er  

 ændret i befolkningsopgørelsen vedr. personer, som i medfør af bistandslovens  

 § 11, nr. 1, ved medvirken fra anden kommune eller offentlig myndighed  

 anbringes f.eks. i institution og pleje i kommunen.
Til § 27 Bestemmelsen i stk. 3 går ud på, at der med udgangspunkt i, at  

 undervisningsmidlerne normalt er gratis for de studerende, kan træffes  

 bestemmelse om, at de studerende i begrænset omfang selv skal anskaffe  

 undervisningsmidler.
Dette gælder således ordbøger, lommeregnere, papir og  

 lignende til eget brug, herunder fotokopier.
Men herudover åbnes der mulighed  

 for, at de studerende i et vist omfang selv køber og dermed kommer til at eje  

 lærebøger, der kan have varig værdi for de pågældende studerende.
Det  

 forudsættes dog, at det offentlige som hidtil afholder størsteparten af  

 udgifterne til de undervisningsmidler, der er nødvendige for undervisningen.
 Hensigten er at åbne for en forøgelse af bogindkøbene i det omfang, de  

 studerende for fremtiden kommer til selv at anskaffe undervisningsmidler.
 Undervisnings- og Forskningsministeriet vil således ikke kræve  

 bloktilskudsregulering for elevbetalingen af undervisningsmidler ud over  

 ordbøger, lommeregnere, papir og lignende til eget brug, herunder fotokopier.
Der henvises i øvrigt til lov om depositum ved ungdomsuddannelser mv.,  

 hvorefter kursister på de 2-årige hf-kurser opkræves et depositum, der  

 tilbagebetales efter gennemført uddannelse, mens deltagere i prøveforberende  

 enkeltfagsundervisning til hf skal betale et gebyr pr. fag.
Denne bestemmelse  

 gælder efter stk. 4 nu også selvstuderende, og der er dermed skabt  

 parallellitet til lov om almen voksenuddannelse.
Til § 28 Bestemmelsen i § 28 afløser § 4 i hf-loven og vedrører betingelserne for  

 tilskud til private kurser i henhold til støtteloven.
Til § 29 Lovbestemmelsen er ny, men er en præcisering af den gældende praksis,  

 hvorefter man på hf-området har anvendt kvalifikationskravene til  

 gymnasielærere analogt, jf. den gældende gymnasielovs § 16. Bestemmelsen er  

 formuleret på samme måde som den tilsvarende i forslaget til ny gymnasielov.
Til § 30 Bestemmelsen giver ministeren udtrykkelig hjemmel til at fravige lovens  

 bestemmelser til fremme af forsøgsarbejde.
En sådan generel hjemmel har ikke  

 været medtaget i hf-loven, men en speciel forsøgsbestemmelse om  

 ledelsesforsøg har været optaget i skolestyrelseslovens § 80 a.
Bestemmelsen i stk. 2 giver ministeren mulighed for at fastsætte  

 særlige betingelser for et kursus, der tilbyder undervisning, der sigter mod  

 en tilsvarende international eksamen, som er adgangsgivende til de  

 videregående uddannelser.
Der er ikke for øjeblikket kendte planer om sådanne  

 tilbud på kurserne.
Til § 31 Det præciseres i denne bestemmelse, at klager over rektors pædagogiske  

 afgørelser kan indbringes for ministeren, mens bestyrelsens afgørelser på de  

 amtskommunale kurser kan indbringes for amtsrådet.
Til § 32 I forslaget har man generelt fastsat bestemmelser, der omfatter såvel  

 amtskommunale som kommunale, statslige og private kurser, idet man dog har  

 haft det amtskommunale kursus som hovedmodel.
 I denne bestemmelse har man fastsat, hvilke organer der for de kommunale,  

 statslige og private kurser skal udøve de beføjelser, der generelt er tillagt  

 amtsrådene for de amtskommunale kurser.
 For de private kurser vil kompetencefordelingen i øvrigt være fastslået i  

 kursets vedtægter.
 Bestemmelsen i stk.1 betyder, at de særordninger for så vidt angår  

 Københavns og Frederiksberg kommuner, der for øjeblikket gælder i henhold til  

 skolestyrelsesloven, ophæves.
Til § 33 I stk. 1 anføres, at rektorerne uden for Københavns Kommune er  

 ansat som tjenestemænd efter reglerne i lov om tjenestemænd i staten,  

 folkekirken og folkeskolen.
De er således tjenestemænd ved det amtskommunale  

 skolevæsen og omfattet også af lovens særbestemmelser om folkeskolens  

 tjenestemænd.
Dette gælder dog ikke de tjenestemænd, der i forbindelse med  

 statskursernes overgang til amtskommunerne valgte at opretholde deres  

 ansættelsesforhold som statstjenestemænd.
Det foreslås, at kompetencen til at  

 foretage uansøgt afskedigelse af en tjenestemand bortset fra ved opnået 70  

 års alder tilkommer undervisnings- og forskningsministeren som hidtil (jf.  

 tjenestemandslovens § 26, stk. 2, og skolestyrelseslovens § 40, stk. 3). Dog  

 foreslås det, at kompetencen til at foretage uansøgt afsked på grund af  

 svagelighed overføres til amtsrådet.
Afsked på grund af svagelighed sker fortsat efter forelæggelse for  

 Finansministeriet med henblik på stillingtagen til spørgsmålet om, hvorvidt  

 den pågældende tjenestemands svagelighed kan begrunde krav om pension ved  

 afsked.
Finansministeriet skal således kunne tiltræde, at der er grundlag for  

 afsked på grundlag af svagelighed.
Der er med forslaget om, at uansøgt afsked  

 på grund af svagelighed fremtidig skal foretages af ansættelsesmyndigheden  

 (amtsrådet) ikke tilsigtet en ændring af statens praksis på dette  

 område.Forslaget er et udtryk for et ønske om forenkling af de gældende  

 procedurer.
Til § 34 Som en konsekvens af ophævelsen af skolestyrelsesloven er lovhjemmelen for  

 befordringsordningen for elever i ungdomsuddannelser overført til  

 gymnasieloven, jf. forslaget til lov om gymnasiet mv.
Befordringsordningen,  

 der finansieres og administreres af amtskommunerne, omfatter elever i  

 ungdomsuddannelserne under Undervisnings- og Forskningsministeriet.
Ved  

 ungdomsuddannelser forstås uddannelser, der af Styrelsen for Statens  

 Uddannelsesstøtte er godkendt som støtteberettigede ungdomsuddannelser.  

 Ordningen omfatter derfor kun heltidsuddannelser og kun skolebaserede  

 uddannelser.
Der vil blive udstedt en fælles bekendtgørelse, der omfatter  

 samtlige ungdomsuddannelser i Undervisnings- og Forskningsministeriet.
 Det følger af de almindelige forvaltningsretlige regler, at  

 amtskommunernes afgørelse om befordringstilskud ikke kan indbringes for  

 ministeren.
Til § 35 Til stk. 3 En række bestemmelser i overtagelsesloven er fortsat relevante, men vil  

 efterhånden blive overflødige, hvorfor det foreslås, at ministeren bemyndiges  

 til at ophæve disse bestemmelser.
Til stk. 4 og 5 I henhold til bestemmelsen i § 46 b i frikommuneloven er der godkendt  

 frikommuneforsøg vedrørende holdoprettelse (§ 3 , stk. 1 og 3, i lov om  

 prøveforberedende enkeltfagsundervisning), ændret styring, herunder  

 nedlæggelse af repræsentantskab og kursusnævn (§ 2, stk. 4 og 5, i  

 enkeltfagsloven ) samt fravigelse af reglerne om deltagergebyr (§ 8, stk. 1,  

 i enkeltfagsloven ).
 Da lovforslaget indeholder ændringer i de nævnte bestemmelser, der  

 overflødiggør forsøg som de etablerede - idet reglerne om gebyr for så vidt  

 angår kursister på hf-enkeltfagskurser nu findes i gebyrloven, og derfor  

 falder uden for dette lovforslag - foreslås § 46 b i frikommuneloven ophævet.
 De frikommuneforsøg, der er etableret i medfør af bestemmelsen,  

 forudsættes gennemført efter deres indhold i godkendelsesperioden.
Der er ikke i frikommuneloven hjemmel til at fravige hf-loven.
På dette  

 område er der kun godkendt et enkelt frikommuneforsøg med fravigelse af  

 bekendtgørelsen om fordeling af ansøgere til de 2-årige hf-kurser.
Dette  

 forsøg er ikke aktuelt efter gennemførelsen af bestemmelserne om optagelse i  

 dette lovforslag, men forsøget forudsættes gennemført i godkendelsesperioden.
 I takt med et evt. behov for at fravige reglerne i lovforslaget er  

 Undervisnings- og Forskningsministeriet indstillet på at medvirke til at  

 tilvejebringe en hertil svarende hjemmel i frikommuneloven.
Efter 2. behandling den 22. maj 1990 Kapitel 1 Uddannelser og eksamen § 1. Kursus til højere forberedelseseksamen er en almen og  

 studieforberedende uddannelse for voksne og unge.
 Stk. 2. Studieforberedende enkeltfagsundervisning er et tilbud til  

 voksne om supplerende uddannelse på flere niveauer.
Kursus til højere forberedelseseksamen § 2. Ved kursus til højere forberedelseseksamen gives  

 undervisning i billedkunst, biologi, dansk, datalogi, design, dramatik,  

 engelsk, erhvervsøkonomi, film- og tv-kundskab, filosofi, fransk, fysik,  

 geografi, historie, idræt, italiensk, kemi, matematik, musik,  

 oldtidskundskab, psykologi, religion, russisk, samfundsfag, spansk, teknikfag  

 og tysk.
Der gives endvidere kursisterne kollektiv uddannelses- og  

 erhvervsorientering.
 Stk. 2. Undervisnings- og forskningsministeren kan bestemme, at  

 der skal gives undervisning i yderligere fag.
 § 3. Højere forberedelseseksamen giver adgang til videregående  

 uddannelser med de begrænsninger, der fremgår af de regler, der er fastsat  

 herom.
 Stk. 2. Undervisnings- og forskningsministeren fastsætter nærmere  

 regler om kursus til højere forberedelseseksamen, herunder om, hvilke fag der  

 er fællesfag, og hvilke der tillige eller alene er tilvalgsfag, samt om  

 mindstekrav med hensyn til antallet og sammensætningen af tilvalgsfag, der  

 sammen med fællesfagene udgør en samlet eksamen for den enkelte studerende.
 Stk. 3. Undervisnings- og forskningsministeren kan fastsætte  

 regler om, at et fag i en samlet hf-eksamen kan erstattes af det samme fag  

 fra en anden gymnasial uddannelse på tilsvarende eller højere niveau.
 Stk. 4. Hf-uddannelsen kan gennemføres som et samlet 2-årigt  

 forløb eller tilrettelægges som enkeltfagsundervisning.
Studieforberedende enkeltfagsundervisning § 4. Studieforberedende enkeltfagsundervisning omfatter de fag og  

 de niveauer, som indgår i højere forberedelseseksamen, jf. § 2. Endvidere kan  

 der gives undervisning i fag fra gymnasiets fagrække, herunder det højeste  

 gymnasiale niveau, jf. lov om gymnasiet m.v.
 § 5. Studieforberedende enkeltfagsundervisning giver gennem  

 undervisning i enkelte fag eller særligt tilrettelagte uddannelsesforløb  

 voksne grundlag for videregående uddannelse og mulighed for at supplere  

 tidligere uddannelse eller for at forbedre deres erhvervsmuligheder.
 Stk. 2. Prøver i enkelte fag i hf's fagrække kan sammenstykkes til  

 en højere forberedelseseksamen, jf. § 3.
 Stk. 3. Prøver i enkelte fag i gymnasiets fagrække kan  

 sammenstykkes til en studentereksamen efter nærmere regler, som fastsættes af  

 undervisnings- og forskningsministeren.
Fælles bestemmelser § 6. Undervisnings- og forskningsministeren fastsætter nærmere  

 regler om undervisningen, herunder om det enkelte fags indhold og omfang og  

 om, på hvilket niveau fagene tilbydes.
Hvor et fag har flere niveauer, kan  

 der bygges videre fra et lavere til et højere niveau.
 Stk. 2. Undervisningen i hvert fag, bortset fra billedkunst, idræt  

 og musik som fællesfag i et samlet 2-årigt hf-forløb, jf. § 3, afsluttes med  

 prøve.
 Stk. 3. Studerende, der ikke har deltaget i undervisningen til  

 højere forberedelseseksamen eller i studieforberedende  

 enkeltfagsundervisning, kan aflægge prøve som selvstuderende.
 § 7. Undervisnings- og forskningsministeren fastsætter regler om  

 eksamen, herunder om fordringer og eksamensopgivelser, prøver, censur og  

 karakterer, samt om udstedelse af eksamensbevis.
 § 8. Der tilbydes de studerende individuel uddannelses- og  

 erhvervsvejledning efter regler, der fastsættes af undervisnings- og  

 forskningsministeren.
§ 9. Til handicappede studerende gives der specialundervisning  

 eller anden specialpædagogisk bistand.
Undervisnings- og forskningsministeren  

 fastsætter regler herom.
 Stk. 2. For kursister, der midlertidigt på grund af sygdom i  

 længere tid ikke kan følge den almindelige undervisning, iværksættes der  

 undervisning efter regler, der fastsættes af undervisnings- og  

 forskningsministeren.
§ 10. Studerende, der tilhører et trossamfund uden for  

 folkekirken, fritages efter anmodning for at deltage i undervisning og prøve  

 i religion.
Er den studerende undergivet forældremyndighed, kan fritagelse  

 kun ske med samtykke fra dennes indehaver.
Kapitel 2 Optagelse § 11. En ansøger kan optages på et 2-årigt forløb til højere  

 forberedelseseksamen, hvis 1) ansøgeren har afsluttet 10. klassetrin i grundskolen og aflagt udvidet  

 afgangsprøve i dansk samt i to af fagene matematik, engelsk, tysk eller  

 fransk og desuden efter den afleverende skoles opfattelse forventes at kunne  

 følge undervisningen på tilfredsstillende måde og fuldføre den på normal tid,  

 eller 2) ansøgeren har afsluttet grundskoleuddannelsen mindst eet år forinden og  

 på baggrund af personlige og faglige kvalifikationer, der vurderes konkret af  

 rektor eller forstanderen på den modtagende institution, forventes at kunne  

 følge undervisningen på tilfredsstillende måde og fuldføre den på normal tid.
 Stk. 2. Undervisnings- og forskningsministeren fastsætter nærmere  

 regler om optagelsen, herunder om, i hvilke tilfælde en ansøger, der ikke  

 opfylder betingelserne i stk. 1, kan optages.
 § 12. En ansøger kan optages til studieforberedende  

 enkeltfagsundervisning efter reglerne i § 11, stk.1, nr. 2.
 § 13. Optagelse til undervisning, der fører til højeste gymnasiale  

 niveau i et fag, jf. § 4, sker efter rektors eller forstanderens konkrete  

 vurdering af ansøgerens kvalifikationer.
§ 14. Ansøgere optages på den institution, de ønsker, såfremt der  

 er plads.
Undervisnings- og forskningsministeren kan fastsætte regler om  

 fordelingen af kursister mellem kurserne.
Kapitel 3 Regional styring og kursusstruktur § 15. Undervisningen foregår på amtskommunale, statslige eller  

 private uddannelsesinstitutioner.
Undervisningen indgår enten som en del af  

 institutionens virksomhed eller foregår på et selvstændigt kursus efter denne  

 lov.
 Stk. 2. Der kan mellem institutioner samarbejdes om  

 undervisningsmidler, lokaler, administration, ledelse, lærerkræfter og  

 holddannelse.
 Stk. 3. Et selvstændigt kursus kan tillige tilbyde undervisning i  

 henhold til anden lovgivning.
 § 16. Amtsrådene kan oprette og nedlægge kurser og har det  

 overordnede ansvar for disse kursers drift.
 Stk. 2. En beslutning om nedlæggelse af et selvstændigt  

 amtskommunalt kursus skal ledsages af en afviklingsplan, som skal godkendes  

 af undervisnings- og forskningsministeren.
 § 17. Amtsrådene sikrer kursuskapacitet til de 2-årige  

 hf-undervisningsforløb i et sådant omfang, at alle ansøgere, der opfylder  

 optagelsesbetingelserne i § 11, kan optages.
 Stk. 2. Amtsrådene sikrer, at kvalificerede ansøgere til  

 studieforberedende enkeltfagsundervisning inden for en rimelig tid og en  

 rimelig geografisk afstand kan optages på den ønskede undervisning.
 Stk. 3. Undervisnings- og forskningsministeren kan fastsætte  

 regler om koordinering af undervisningstilbudet i bestemte fag, der er  

 nødvendige for optagelse til videregående uddannelse, samt pålægge  

 amtskommuner at oprette undervisning i sådanne fag.
 § 18. Undervisnings- og forskningsministeren kan godkende, at  

 private opretter kurser, der tilbyder undervisning i henhold til denne lov.
Stk. 2. Private kurser skal være selvejende institutioner, hvis  

 vedtægter godkendes af undervisnings- og forskningsministeren efter nærmere  

 fastsatte regler.
Undervisnings- og forskningsministeren kan i øvrigt  

 fastsætte regler for godkendelsen.
 Stk. 3. En godkendelse kan tilbagekaldes, hvis kurset ikke  

 overholder fastsatte regler eller meddelte påbud.
Kapitel 4 Kursernes ledelse Selvstændige amtskommunale kurser § 19. Amtsrådet træffer beslutning om:
1) bevilling til amtskommunens kurser og den økonomiske ramme for det  

 enkelte kursus, 2) ansættelse af rektor, jf. dog § 35. Ansættelsen sker, efter at  

 Undervisnings- og Forskningsministeriet har udtalt sig om, hvilke ansøgere  

 der har de nødvendige kvalifikationer til at bestride stillingen, 3) ansættelse og afskedigelse af lærere og andet personale i øvrigt, jf.  

 dog § 35. Ansættelse og afskedigelse sker efter indstilling fra rektor, 4) specialundervisning, 5) kursisters afholdelse af udgifter til undervisningsmidler, jf. § 29, og 6) kursets maksimale antal klasser samt det mindste antal kursister,  

 kurset er forpligtet til at optage efter ansøgning.
 Stk. 2. Amtsrådet kan pålægge et kursus at tilbyde bestemte fag,  

 jf. § 17, stk. 3.
 Stk. 3. Amtsrådet kan delegere sin kompetence eller dele heraf  

 efter denne lov til bestyrelserne bortset fra bevillings- og  

 arbejdsgiverkompetencen.
 § 20. Ved selvstændige amtskommunale kurser oprettes en  

 bestyrelse.
Stk. 2. Bestyrelsen omfatter repræsentanter for amtsrådet,  

 kommunalbestyrelserne i kursets opland, kursisterne og personalet og kan  

 omfatte andre, herunder repræsentanter for de videregående uddannelser og  

 erhvervslivet.
Repræsentanterne for kursister og personale må ikke udgøre et  

 flertal i bestyrelsen.
Kursets rektor er tilforordnet bestyrelsen uden  

 stemmeret.
 Stk. 3. Bestyrelsens sammensætning, valgmåde og kompetence skal  

 fremgå af kursets vedtægter, som fastsættes af amtsrådet.
Stk. 4. Bestyrelsen fastlægger efter indstilling fra rektor det  

 maksimale antal kursister i klasserne, jf. § 19, stk. 1, nr. 6, og kursets  

 fagudbud, jf. dog § 19, stk. 2, samt ferieplan.
Bestyrelsen skal herudover  

 medvirke ved løsningen af sociale opgaver i tilknytning til kursus, fastsætte  

 kursets ordensregler og medvirke ved byggesager og kan stille forslag til  

 amtsrådet om bygningernes forbedring m.v.
 Stk. 5. Bestyrelsen fastlægger efter indstilling fra rektor og  

 inden for den økonomiske ramme, der er fastlagt af amtsrådet, kursets budget.
 § 21. Rektor er kursets daglige leder og er ansvarlig for kursets  

 virksomhed over for amtsrådet, jf. dog stk. 2.
 Stk. 2. Rektor har det pædagogiske ansvar for kursets undervisning  

 og eksaminer over for undervisnings- og forskningsministeren.
 Stk. 3. Rektor leder og fordeler arbejdet mellem kursets ansatte  

 og træffer alle konkrete afgørelser vedrørende de studerende, herunder om  

 optagelse af kursister.
 Stk. 4. Rektor afholder eksamen og udsteder bevis herfor.
 § 22. Hvert kursus nedsætter et pædagogisk råd, der omfatter  

 rektor og alle kursets lærere.
 Stk. 2. Det pædagogiske råd er rådgivende for rektor.
 Stk. 3. Det pædagogiske råd fastsætter selv sin forretningsorden  

 og vælger sin formand.
 § 23. Hvert kursus nedsætter et kursistråd, som vælges af og  

 blandt kursisterne.
 Stk. 2. Kursistrådet afgiver udtalelser til rektor, herunder i  

 generelle sager om kursisternes forhold.
Selvstændige private kurser § 24. For selvstændige private kurser finder § 20, stk. 1, § 21,  

 jf. dog stk. 3, § 22 og § 23 tilsvarende anvendelse.
Stk. 2. Bestyrelsen for et privat kursus ansætter og afskediger  

 rektor.
Ansættelsen skal godkendes af undervisnings- og forskningsministeren.
 Stk. 3. Rektor er ansvarlig for kursets virksomhed over for  

 bestyrelsen.
Andre uddannelsesinstitutioner § 25. For undervisning, der finder sted på  

 uddannelsesinstitutioner, der er oprettet i henhold til anden lovgivning,  

 finder bestemmelserne i § 19, stk. 1, nr. 1, 3, 4, 5 og 6, tilsvarende  

 anvendelse.
På kommunale, statslige og private institutioner varetages  

 amtsrådets funktioner af henholdsvis kommunalbestyrelsen, undervisnings- og  

 forskningsministeren og bestyrelsen, jf. § 34. § 19, stk. 2, finder  

 anvendelse ved amtskommunale uddannelsesinstitutioner.
 Stk. 2. I øvrigt følges de ledelsesregler, der er fastlagt for de  

 nævnte institutioner, ligesom der tillægges lederne samme beføjelser, som er  

 tillagt rektor på et selvstændigt kursus, jf. § 21. Endvidere tillægges der  

 forstandere for voksenuddannelsescentre beføjelsen til at fastlægge kursets  

 fagudbud til højere forberedelseseksamen og studieforberedende  

 enkeltfagsundervisning, jf. dog § 19, stk. 2.
Det centrale pædagogiske tilsyn § 26. Undervisnings- og forskningsministeren har det overordnede  

 ansvar for og fører tilsyn med undervisning og eksamen i henhold til denne  

 lov.
 Stk. 2. Undervisnings- og forskningsministeren kan give pålæg til  

 rektor eller forstanderen i pædagogiske anliggender samt fastsætte regler om  

 klage over og omgørelse af trufne afgørelser i forbindelse med eksamen.
 Stk. 3. Undervisnings- og forskningsministeren kan, jf. stk. 1,  

 fordre de nødvendige oplysninger vedrørende kurserne, herunder foranstalte  

 besøg på kurserne.
 Stk. 4. Undervisnings- og forskningsministeren fastsætter regler  

 om indsamling af oplysninger fra kurserne.
Kapitel 5 Finansiering § 27. Undervisningen finder sted på uddannelsesinstitutioner, der  

 drives af amtsrådene, staten eller af private.
Driften indebærer, at der  

 sikres midler til efteruddannelse af personalet.
 Stk. 2. Undervisnings- og forskningsministeren kan yde tilskud til  

 forsøgs- og udviklingsarbejde, til efteruddannelse og eventuelt til andre  

 formål.
 Stk. 3. Undervisnings- og forskningsministeren kan fastsætte  

 bestemmelser, der regulerer amtskommunernes driftsudgifter pr. studerende.
 § 28. Den amtskommune, der på en amtskommunal institution optager  

 en ansøger med hjemsted uden for amtskommunen, kan kræve godtgørelse for de  

 hermed forbundne udgifter fra den amtskommune, hvor den pågældende er  

 hjemmehørende.
 Stk. 2. En person anses for hjemmehørende i den amtskommune, hvor  

 folkeregisterkommunen er beliggende.
 Stk. 3. Amtskommunen kan kræve betaling fra en anden amtskommune  

 for udgifter til undervisning af personer, der er hjemmehørende i  

 amtskommunen, men som ved beregning af kommunal udligning og generelle  

 tilskud til kommuner og amtskommuner indgår i folketallet i den anden  

 amtskommune.
 § 29. Undervisningen i henhold til denne lov på offentlige  

 uddannelsesinstitutioner samt på erhvervsskoler er vederlagsfri.
 Stk. 2. De undervisningsmidler, der er nødvendige for  

 undervisningen, skal stilles til rådighed for kursisterne uden betaling, jf.  

 dog stk. 3.
Stk. 3. Undervisnings- og forskningsministeren kan bestemme, at  

 kursisterne i begrænset omfang selv anskaffer undervisningsmidler.
Betaling  

 for fotokopier til undervisningsbrug kan fastsættes som en  

 gennemsnitsbetaling for kursets kursister eller for grupper af kursister på  

 institutionen.
 Stk. 4. Undervisnings- og forskningsministeren kan delegere sin  

 beføjelse efter stk. 3 til vedkommende amtsråd eller til institutionerne.
 Stk. 5. Undervisnings- og forskningsministeren kan fastsætte  

 regler om, at studerende, som indstiller sig til prøve uden at være tilmeldt  

 undervisningen (selvstuderende), skal betale et gebyr.
 § 30. Staten yder tilskud til private kurser efter reglerne i lov  

 om statsstøtte til visse private skoler under følgende betingelser:
 1) Kursus skal som et gennemsnit af de tre seneste finansår, i hvilke der  

 har været virksomhed, have haft mindst 8 kursister pr. klasse.
 2) Kursets rektor og lærere skal være aflønnet efter de for offentlige  

 kurser gældende regler.
 3) Kursets rektor og lærere skal være medlemmer af vedkommende  

 pensionskasse eller over for undervisnings- og forskningsministeren godtgøre,  

 at der på anden måde er sikret dem en passende pension.
Kapitel 6 Lærerne § 31. Ansættelse som adjunkt eller lektor til undervisning i  

 henhold til denne lov eller som rektor for et selvstændigt kursus er betinget  

 af, at den pågældende inden for den i § 2, stk. 1, nævnte fagrække har  

 bestået kandidateksamen eller magisterkonferens ved et universitet eller et  

 universitetscenter.
Undervisnings- og forskningsministeren kan godkende, at  

 ansøgere, som har gennemført anden tilstrækkelig uddannelse, ansættes i de  

 nævnte stillinger.
Undervisnings- og forskningsministeren fastsætter nærmere  

 regler for, hvilke faglige betingelser der skal være opfyldt som betingelse  

 for ansættelse.
Stk. 2. Fast ansættelse som lærer til undervisning i henhold til  

 denne lov er betinget af, at den pågældende har bestået en af undervisnings-  

 og forskningsministeren foranstaltet prøve i teoretisk og praktisk pædagogik  

 samt deltaget i fagligt-pædagogisk kursus.
Undervisnings- og  

 forskningsministeren kan i særlige tilfælde fravige denne bestemmelse.
 Stk. 3. Undervisnings- og forskningsministeren tildeler lærere  

 undervisningskompetence i eet eller flere fag i henhold til reglerne i stk. 1  

 og 2.
Stk. 4. Undervisnings- og forskningsministeren fastsætter nærmere  

 regler om kursus og prøve i teoretisk og praktisk pædagogikum.
Undervisnings-  

 og forskningsministeren kan fastsætte regler om adgangsregulering til  

 pædagogikum og kan endvidere fastsætte regler om, at pædagogikum kun tilbydes  

 lærere, der er ansat ved en institution, der tilbyder undervisning i henhold  

 til denne lov.
 Stk. 5. Alle institutioner, der tilbyder undervisning i henhold  

 til denne lov, har pligt til efter anvisning fra undervisnings- og  

 forskningsministeren at modtage lærerkandidater til gennemgang af kursus i  

 praktisk pædagogik.
Kapitel 7 Forskellige bestemmelser § 32. Undervisnings- og forskningsministeren kan i særlige  

 tilfælde gøre undtagelser fra loven, hvis det sker for at fremme  

 forsøgsarbejde.
Forsøgene må ikke forringe de studerendes muligheder for at  

 gøre brug af deres uddannelse som grundlag for videregående studier eller  

 rettigheder i anden henseende.
 Stk. 2. Undervisnings- og forskningsministeren kan fravige  

 bestemmelserne i denne lov, hvor et kursus tilbyder undervisning, der sigter  

 mod en tilsvarende international eksamen, som er adgangsgivende til  

 videregående uddannelser i Danmark.
 § 33. Efter nærmere regler fastsat af undervisnings- og  

 forskningsministeren kan klager over rektors eller forstanderens afgørelser i  

 pædagogiske anliggender indbringes for ministeren.
 Stk. 2. Klager over afgørelser, der er truffet af bestyrelser  

 eller tilsvarende organer ved amtskommunale kurser, indbringes for amtsrådet.
 § 34. For så vidt angår kommunale kurser, der tilbyder  

 undervisning i henhold til denne lov i Københavns og Frederiksberg Kommuner,  

 træder kommunalbestyrelsen i amtsrådets sted i de i denne lov nævnte  

 sammenhænge.
 Stk. 2. For så vidt angår statslige kurser udøver undervisnings-  

 og forskningsministeren de beføjelser, der i denne lov er tillagt amtsrådet.
 Stk. 3. For så vidt angår private kurser træder den private  

 institutions bestyrelse i amtsrådets sted i de i denne lov nævnte  

 sammenhænge.
 § 35. Rektorer for offentlige selvstændige kurser bortset fra  

 kommunale kurser i Københavns Kommune ansættes som tjenestemænd i henhold til  

 reglerne i lov om tjenestemænd i staten, folkeskolen og folkekirken.
 Stk. 2. Uansøgt afskedigelse af tjenestemandsansatte rektorer og  

 lærere foretages af undervisnings- og forskningsministeren bortset fra  

 uansøgt afsked på grund af svagelighed eller ved opnåelse af 70 års alder.
 § 36. Tilskud til befordring ydes i henhold til § 28 i lov om  

 gymnasiet m.v.
Kapitel 8 Ikrafttrædelses- og overgangsbestemmelser m.v.
§ 37. Lovens § 26 træder i kraft dagen efter bekendtgørelsen i  

 Lovtidende.
De øvrige bestemmelser træder i kraft den 1. januar 1991, men har  

 for så vidt angår undervisningen først virkning fra den 1. august 1991.
Stk. 2. Lov om højere forberedelseseksamen, jf. lovbekendtgørelse  

 nr. 608 af 22. september 1987, ophæves.
Bestemmelserne i loven samt §§ 1 og  

 3-5, § 7, stk. 2 og 3, § 8, stk. 1, 3 og 4, og §§ 9, 11, 11a og 13 i lov om  

 prøveforberedende enkeltfagsundervisning m.v. for voksne, jf.  

 lovbekendtgørelse nr. 320 af 4. juli l983, finder fortsat anvendelse på den  

 undervisning, der er påbegyndt inden den 1. august 1991.
 Stk. 3. Undervisnings- og forskningsministeren kan ophæve de  

 enkelte bestemmelser i lov om amtskommuners overtagelse af visse statsskoler  

 og -kursus m.v., jf. lovbekendtgørelse nr. 438 af 27. juni 1986.
 Stk. 4. I lov om frikommuner, jf. lovbekendtgørelse nr. 583 af 31.  

 august 1989, som ændret ved lov nr. 58 af 7. februar 1990, ophæves § 46  

 b, jf. dog stk. 5.
 Stk. 5. Frikommuneforsøg, der er godkendt efter den i stk. 4  

 nævnte paragraf, bevarer deres gyldighed.
 § 38. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
