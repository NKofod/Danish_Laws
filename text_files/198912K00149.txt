Nr LSF 149 Forslag til Lov om ligsyn, obduktion og transplantation m.v.
Fremsat af justitsministeren (Engell) Ændringsforslag stillet den 14. maj  

 1990 ud den 17. januar 1990 Vedtaget ved tredjebehandling den 18. maj 1990 Lov nr. 402 af 13/06/1990 Kapitel 1 Dødens konstatering § 1. En persons død kan konstateres 1) ved uopretteligt ophør af åndedræt og hjertevirksomhed eller 2) ved uopretteligt ophør af al hjernefunktion.
 § 2. Sundhedsstyrelsen fastsætter bestemmelser om de  

 undersøgelser, der skal foretages for at konstatere dødens indtræden efter §  

 1, nr. 2.
Kapitel 2 Ligsyn m.v.
Ligsyn § 3. Ligsyn foretages af en læge til afgørelse af, om dødsfald er  

 indtrådt.
Ved ligsynet skal dødstegn iagttages og dødsmåde og dødsårsag så  

 vidt muligt fastslås.
 Stk. 2. Er dødsfald indtrådt under indlæggelse på sygehus eller  

 lignende institution, foretages ligsyn af en af de læger, der her har  

 deltaget i patientens behandling.
Stk. 3. I andre tilfælde skal ligsyn foretages af afdødes  

 sædvanlige læge eller dennes stedfortræder.
Må undtagelsesvis en anden læge  

 efter forholdene anses nærmere til at foretage ligsynet, og finder denne at  

 have tilstrækkeligt grundlag for at tage stilling også til dødsmåde og  

 dødsårsag, kan ligsynet dog foretages af denne læge.
 Stk. 4. Ingen stedlig læge kan undslå sig for at komme til stede  

 til foretagelse af ligsyn, hvis tilkaldelsen skyldes, at afdødes sædvanlige  

 læge og dennes stedfortræder har gyldigt forfald, eller at afdøde ikke havde  

 nogen sædvanlig læge på dødsstedet.
Indberetning til politiet § 4. Den læge, der tilkaldes i anledning af dødsfald, skal afgive  

 indberetning til politiet:
1) når dødsfaldet skyldes et strafbart forhold, selvmord eller  

 ulykkestilfælde, 2) når en person findes død, 3) når døden er indtrådt pludselig og ikke er forudset af lægelige grunde, 4) når der er grund til at antage, at dødsfaldet kan skyldes en  

 erhvervssygdom, der er omfattet af lov om arbejdsskadeforsikring, 5) når døden kan være en følge af fejl, forsømmelse eller ulykkelig  

 hændelse i forbindelse med behandling eller forebyggelse af sygdom, 6) når dødsfald forekommer i Kriminalforsorgens institutioner, eller 7) når det i øvrigt ikke med sikkerhed kan udelukkes, at dødsfaldet  

 skyldes et strafbart forhold, selvmord eller ulykkestilfælde eller dødsfaldet  

 af andre grunde skønnes at kunne have politimæssig interesse.
 Stk. 2. Ved dødsfald på sygehus eller lignende institution afgives  

 den indberetning, der er nævnt i stk. 1, af den ledende læge.
Retslægeligt ligsyn § 5. I de tilfælde, der er nævnt i § 4, iværksættes retslægeligt  

 ligsyn.
 Stk. 2. Retslægeligt ligsyn kan dog undlades:
1) ved dødsfald efter ulykkestilfælde, såfremt døden først er indtrådt  

 nogen tid efter ulykken og politiet efter de tilvejebragte oplysninger finder  

 det åbenbart, at dødsfaldet er uden politimæssig interesse, 2) ved de dødsfald, der er nævnt i § 4, stk. 1, nr. 2, 3, 5 og 6, såfremt  

 der mellem politiet og embedslægen er enighed om, at de tilvejebragte  

 oplysninger gør det åbenbart, at der foreligger naturlig død, 3) ved de dødsfald, der er nævnt i § 4, stk. 1, nr. 4, såfremt embedslægen  

 finder, at de tilvejebragte oplysninger med tilstrækkelig sikkerhed har  

 klarlagt dødsårsagen, og 4) ved andre dødsfald, der er kommet til politiets kundskab og er antaget  

 at kunne have politimæssig interesse, såfremt politiet efter en undersøgelse  

 finder det åbenbart, at der er tale om naturlig død.
 § 6. Retslægeligt ligsyn foretages af politiet og en embedslæge i  

 forening.
Stk. 2. Justitsministeren kan efter indhentet erklæring fra  

 Sundhedsstyrelsen meddele andre læger tilladelse til at deltage i  

 retslægeligt ligsyn i embedslægens sted.
I påtrængende tilfælde kan en af  

 politimesteren udpeget læge deltage.
Dødsattest § 7. Når ligsyn er afsluttet, skal lægen udstede dødsattest.
Er  

 dødsfaldet indberettet til politiet efter § 4, må dødsattest kun udstedes,  

 hvis politiet meddeler, at indberetningen ikke giver anledning til  

 retslægeligt ligsyn.
Er der foretaget retslægeligt ligsyn, udstedes  

 dødsattesten af den læge, der har deltaget heri.
Stk. 2. Liget må ikke begraves, brændes eller føres ud af landet,  

 førend dødsattest er udstedt.
Er dødsattesten udfærdiget efter retslægeligt  

 ligsyn, skal attesten yderligere være forsynet med politiets påtegning om, at  

 intet er til hinder for, at liget begraves, brændes eller føres ud af landet.
Omsorg for lig § 8. En person, der antages at være afgået ved døden, skal  

 anbringes under forsvarlige forhold.
Er dødens indtræden ikke åbenbar, skal  

 den pågældende være under jævnligt tilsyn og må ikke føres til lighus, før en  

 læge har iagttaget dødstegn.
Førend ligsyn er afsluttet og dødsattest er  

 udstedt, må liget ikke anbringes i kiste eller føres til kapel.
Kapitel 3 Obduktion Retslægelig obduktion § 9. Retslægelig obduktion skal foretages:
1) når dødsfaldet skyldes et strafbart forhold, eller muligheden heraf  

 ikke med tilstrækkelig sikkerhed kan udelukkes eller obduktion dog skønnes  

 nødvendig for at hindre, at der senere kan opstå mistanke herom, 2) når dødsmåden i øvrigt ikke er fastslået med tilstrækkelig sikkerhed  

 ved det retslægelige ligsyn, eller 3) når dødsårsagen ikke er fastslået med tilstrækkelig sikkerhed ved det  

 retslægelige ligsyn og yderligere retsmedicinske undersøgelser af  

 politimæssige grunde skønnes påkrævet.
 Stk. 2. Skønnes almen interesse i øvrigt at kræve en særlig  

 undersøgelse af dødsårsagen ved bestemte grupper af dødsfald, kan  

 justitsministeren efter forhandling med Sundhedsstyrelsen bestemme, at der  

 ved sådanne dødsfald skal foretages retslægelig obduktion.
 § 10. Bestemmelse om retslægelig obduktion træffes af politiet.  

 Obduktionen udføres af en sagkyndig læge, der udpeges af justitsministeren,  

 sammen med en embedslæge eller en anden læge, der repræsenterer denne.
Stk. 2. Såfremt omstændighederne tillader det, skal afdødes  

 nærmeste, førend obduktion foretages, underrettes om dødsfaldet og om, at der  

 vil blive foretaget obduktion.
Den pågældende skal samtidig gøres bekendt med  

 adgangen til domstolsprøvelse.
Domstolsprøvelse § 11. Såfremt afdødes nærmeste modsætter sig retslægelig  

 obduktion, skal politiet inden 24 timer indbringe spørgsmålet om lovligheden  

 af beslutningen herom for retten.
Stk. 2. Sagen behandles efter strafferetsplejens regler.
Rettens  

 afgørelse træffes ved kendelse.
Kære til landsretten kan kun ske inden for en  

 frist på 3 dage.
Retsplejelovens § 949, stk. 2, finder tilsvarende  

 anvendelse.
 Stk. 3. I de i § 9, stk. 1, nævnte tilfælde kan obduktion  

 foretages, inden rettens afgørelse foreligger, såfremt der er nærliggende  

 fare for, at øjemedet ellers vil forspildes.
Lægevidenskabelig obduktion § 12. Obduktion i lægevidenskabeligt øjemed og i forbindelse  

 hermed udtagelse af væv og andet biologisk materiale kan efter reglerne i  

 stk. 2-5 foretages på en person, som er død på eller som død er indbragt til  

 et sygehus eller en lignende institution.
Stk. 2. Obduktion må foretages, såfremt afdøde efter sit fyldte  

 18. år skriftligt har givet sit samtykke til obduktion.
I andre tilfælde må  

 obduktion ikke finde sted, såfremt afdøde eller afdødes nærmeste har udtalt  

 sig derimod eller indgrebet må antages at stride mod afdødes eller de  

 nærmestes livsopfattelse, eller såfremt særlige omstændigheder i øvrigt taler  

 mod indgrebet.
Stk. 3. Uden for de i stk. 2 nævnte tilfælde skal afdødes  

 nærmeste, hvis opholdssted kendes, underrettes om den påtænkte obduktion med  

 anmodning om at give tilladelse hertil.
Obduktion må herefter foretages,  

 såfremt afdødes nærmeste giver samtykke til indgrebet. Ønsker afdødes  

 nærmeste ikke at tage stilling til det påtænkte indgreb, skal der oplyses om  

 adgangen til at modsætte sig obduktion inden for 6 timer efter underretningen  

 som nævnt i 1. pkt.
Obduktion må tidligst foretages 6 timer efter denne  

 underretning, medmindre afdødes nærmeste forinden har givet samtykke til  

 obduktion.
 Stk. 4. Er afdøde under 18 år, må obduktion kun foretages, såfremt  

 forældremyndighedens indehaver har samtykket heri.
 Stk. 5. Obduktion må først foretages, når ligsyn er foretaget.  

 Obduktion må ikke finde sted, såfremt der skal foretages retslægeligt ligsyn  

 eller retslægelig obduktion.
Kapitel 4 Transplantation Transplantation fra levende personer § 13. Fra en person, som har meddelt skriftligt samtykke hertil,  

 kan væv og andet biologisk materiale udtages i personens levende live til  

 behandling af sygdom eller legemsskade hos et andet menneske.
Stk. 2. Samtykke kan meddeles af den, der er fyldt 18 år.
Såfremt  

 ganske særlige grunde taler derfor, kan indgrebet dog foretages med samtykke  

 fra en person under 18 år, når samtykket er tiltrådt af forældremyndighedens  

 indehaver.
Stk. 3. Inden samtykke meddeles, skal den pågældende af en læge  

 have modtaget oplysning om indgrebets beskaffenhed og følger samt om risikoen  

 ved indgrebet.
Lægen skal forvisse sig om, at den pågældende har forstået  

 betydningen af de meddelte oplysninger.
 Stk. 4. Indgrebet må kun finde sted, såfremt det efter sin art og  

 samtykkegiverens helbredstilstand kan foretages uden nærliggende fare for  

 personen.
Transplantation fra afdøde personer § 14. Fra en person, der er død på eller som død er indbragt til  

 et sygehus eller lignende institution, kan væv og andet biologisk materiale  

 udtages til behandling af sygdom eller legemsskade hos et andet menneske  

 efter reglerne i stk. 2-4.
Stk. 2. Indgrebet må foretages, såfremt afdøde efter sit fyldte  

 18. år skriftligt har truffet bestemmelse herom.
Det samme gælder, hvis  

 personen mundtligt har udtalt sig for et sådant indgreb.
Stk. 3. Uden for de i stk. 2 nævnte tilfælde må indgrebet kun  

 foretages, såfremt der ikke foreligger nogen tilkendegivelse fra afdøde imod  

 indgrebet og afdødes nærmeste giver samtykke til indgrebet.
Efterlader afdøde  

 sig ingen nærmeste, må indgrebet ikke foretages.
 Stk. 4. Er afdøde under 18 år, må indgrebet kun foretages, såfremt  

 forældremyndighedens indehaver har givet samtykke til indgrebet.
 § 15. Udtagelse af væv m.v. efter § 13 og § 14 må kun foretages af  

 læger, der er ansat på sygehuse eller lignende institutioner, og som  

 Sundhedsstyrelsen har godkendt dertil.
 Stk. 2. Indgreb efter § 14 må ikke foretages af de læger, der har  

 behandlet afdøde under dennes sidste sygdom eller har konstateret personens  

 død.
 Stk. 3. Indgreb efter § 14 må ikke finde sted, såfremt der skal  

 foretages retslægeligt ligsyn eller retslægelig obduktion, medmindre  

 indgrebet må antages at være uden betydning for resultatet af undersøgelsen.
Kapitel 5 Andre bestemmelser § 16. Andre indgreb på en afdød end nævnt i kapitel 3 og 4 må kun  

 foretages, såfremt afdøde efter sit fyldte 18. år skriftligt har truffet  

 bestemmelse herom.
 Stk. 2. Sådanne indgreb må først foretages, når uopretteligt ophør  

 af åndedræt og hjertevirksomhed er indtrådt.
 § 17. Loven finder tilsvarende anvendelse på dødfødte personer.
 Stk. 2. Loven gælder ikke for udtagelse af blod, fjernelse af  

 mindre hudpartier samt andre mindre indgreb, der ganske må ligestilles  

 hermed.
 § 18. Justitsministeren kan fastsætte nærmere regler om behandling  

 af lig, om foretagelse af ligsyn og om obduktion samt om dødsattester.
 Stk. 2. Justitsministeren fastsætter regler, hvorefter en læge  

 ikke må konstatere dødens indtræden, foretage ligsyn, udstede dødsattest og  

 foretage obduktion på en person, som lægen har haft en særlig tilknytning  

 til.
 Stk. 3. Henhører efterforskningen i forbindelse med dødsfaldet  

 under militær påtalemyndighed, træder forsvarets auditørpersonel i stedet for  

 politiet ved foretagelse af retslægeligt ligsyn og retslægelig obduktion.
 § 19. Industriministeren kan efter forhandling med  

 justitsministeren fastsætte nærmere regler om ligsyn og begravelse m.v. ved  

 dødsfald til søs.
Kapitel 6 Straf- og ikrafttrædelsesbestemmelser m.v.
 § 20. Overtrædelse af § 3, § 4, § 7 og § 8 straffes med bøde.
 Stk. 2. Den, der udtager væv og andet biologisk materiale til  

 behandling som nævnt i § 13 eller § 14, foretager obduktion i  

 lægevidenskabeligt øjemed eller indgreb efter § 16, uden at lovens  

 betingelser herfor er opfyldt, straffes med bøde, medmindre højere straf er  

 forskyldt efter anden lovgivning.
Stk. 3. Den, der yder eller modtager betaling eller anden  

 økonomisk fordel for udtagelse eller overførsel af væv og andet biologisk  

 materiale til behandling som nævnt i § 13 eller § 14, straffes med bøde.
Det  

 samme gælder den, der med viden om, at der er ydet eller modtaget betaling  

 som nævnt i 1. pkt., medvirker til, at et sådant indgreb foretages.
 Stk. 4. I forskrifter, der udstedes i medfør af loven, kan der  

 fastsættes straf af bøde for overtrædelse af bestemmelser i forskrifterne.
 § 21. Loven træder i kraft den 1. juli 1990.
 Stk. 2. Samtidig ophæves:
1) Lov nr. 246 af 9. juni 1967 om udtagelse af menneskeligt væv m.v. og 2) lov nr. 279 af 26.maj 1976 om ligsyn m.v.
 § 22. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Oprindeligt fremsat forslag Kapitel 1 Dødens konstatering § 1. En persons død kan konstateres 1) ved uopretteligt ophør af åndedræt og hjertevirksomhed, eller 2) ved uopretteligt ophør af al hjernefunktion.
 § 2. Sundhedsstyrelsen fastsætter bestemmelser om de undersøgelser, der  

 skal foretages for at konstatere dødens indtræden efter § 1, nr. 2.
Kapitel 2 Ligsyn m.v.
Ligsyn § 3. Ligsyn foretages af en læge til afgørelse af, om dødsfald er  

 indtrådt.
Ved ligsynet skal dødstegn iagttages, og dødsmåde og dødsårsag så  

 vidt muligt fastslås.
 Stk. 2. Er dødsfald indtrådt under indlæggelse på sygehus eller lignende  

 institution, foretages ligsyn af en af de læger, der her har deltaget i  

 patientens behandling.
Stk. 3. I andre tilfælde skal ligsyn foretages af afdødes sædvanlige læge  

 eller dennes stedfortræder.
Må undtagelsesvis en anden læge efter forholdene  

 anses nærmere til at foretage ligsynet, og finder denne at have  

 tilstrækkeligt grundlag for at tage stilling også til dødsmåde og dødsårsag,  

 kan ligsynet dog foretages af denne læge.
 Stk. 4. Ingen stedlig læge kan undslå sig for at komme til stede til  

 foretagelse af ligsyn, hvis tilkaldelsen skyldes, at afdødes sædvanlige læge  

 og dennes stedfortræder har gyldigt forfald, eller at afdøde ikke havde nogen  

 sædvanlig læge på dødsstedet.
Indberetning til politiet § 4. Den læge, der tilkaldes i anledning af dødsfald, skal afgive  

 indberetning til politiet:
1) når dødsfaldet skyldes et strafbart forhold, selvmord eller  

 ulykkestilfælde, 2) når en person findes død, 3) når døden er indtrådt pludseligt og ikke er forudset af lægelige  

 grunde, 4) når der er grund til at antage, at dødsfaldet kan skyldes en  

 erhvervssygdom, der er omfattet af lov om arbejdsskadeforsikring, 5) når døden kan være en følge af fejl, forsømmelse eller ulykkelig  

 hændelse i forbindelse med behandling eller forebyggelse af sygdom, 6) når dødsfald forekommer i kriminalforsorgens institutioner, eller 7) når det i øvrigt ikke med sikkerhed kan udelukkes, at dødsfaldet  

 skyldes et strafbart forhold, selvmord eller ulykkestilfælde, eller  

 dødsfaldet af andre grunde skønnes at kunne have politimæssig interesse.
 Stk. 2. Ved dødsfald på sygehus eller lignende institution afgives den  

 indberetning, der er nævnt i stk. 1, af den ledende læge.
Retslægeligt ligsyn § 5. I de tilfælde, der er nævnt i § 4, iværksættes retslægeligt ligsyn.
 Stk. 2. Retslægeligt ligsyn kan dog undlades:
1) ved dødsfald efter ulykkestilfælde, såfremt døden først er indtrådt  

 nogen tid efter ulykken, og politiet efter de tilvejebragte oplysninger  

 finder det åbenbart, at dødsfaldet er uden politimæssig interesse, 2) ved de dødsfald, der er nævnt i § 4, stk. 1, nr. 2, 3, 5 og 6, såfremt  

 der mellem politiet og embedslægen er enighed om, at de tilvejebragte  

 oplysninger gør det åbenbart, at der foreligger naturlig død, 3) ved de dødsfald, der er nævnt i § 4, stk. 1, nr. 4, såfremt embedslægen  

 finder, at de tilvejebragte oplysninger med tilstrækkelig sikkerhed har  

 klarlagt dødsårsagen, og 4) ved andre dødsfald, der er kommet til politiets kundskab og er antaget  

 at kunne have politimæssig interesse, såfremt politiet efter en undersøgelse  

 finder det åbenbart, at der er tale om naturlig død.
 § 6. Retslægeligt ligsyn foretages af politiet og en embedslæge i  

 forening.
Stk. 2. Justitsministeren kan efter indhentet erklæring fra  

 Sundhedsstyrelsen meddele andre læger tilladelse til at deltage i  

 retslægeligt ligsyn i embedslægens sted.
I påtrængende tilfælde kan en af  

 politimesteren udpeget læge deltage.
Dødsattest § 7. Når ligsyn er afsluttet, skal lægen udstede dødsattest.
Er dødsfaldet  

 indberettet til politiet efter § 4, må dødsattest kun udstedes, hvis politiet  

 meddeler, at indberetningen ikke giver anledning til retslægeligt ligsyn.
Er  

 der foretaget retslægeligt ligsyn, udstedes dødsattesten af den læge, der har  

 deltaget heri.
Stk. 2. Liget må ikke begraves, brændes eller føres ud af landet, førend  

 dødsattest er udstedt.
Er dødsattesten udfærdiget efter retslægeligt ligsyn,  

 skal attesten yderligere være forsynet med politiets påtegning om, at intet  

 er til hinder for, at liget begraves, brændes eller føres ud af landet.
Omsorg for lig § 8. En person, der antages at være afgået ved døden, skal anbringes under  

 forsvarlige forhold.
Er dødens indtræden ikke åbenbar, skal den pågældende  

 være under jævnligt tilsyn og må ikke føres til lighus, før en læge har  

 iagttaget dødstegn.
Førend ligsyn er afsluttet, og dødsattest er udstedt, må  

 liget ikke anbringes i kiste eller føres til kapel.
Kapitel 3 Obduktion Retslægelig obduktion § 9. Retslægelig obduktion skal foretages:
1) når dødsfaldet skyldes et strafbart forhold, eller muligheden heraf  

 ikke med tilstrækkelig sikkerhed kan udelukkes, eller obduktion dog skønnes  

 nødvendig for at hindre, at der senere kan opstå mistanke herom, 2) når dødsmåden i øvrigt ikke er fastslået med tilstrækkelig sikkerhed  

 ved det retslægelige ligsyn, eller 3) når dødsårsagen ikke er fastslået med tilstrækkelig sikkerhed ved det  

 retslægelige ligsyn, og yderligere retsmedicinske undersøgelser af  

 politimæssige grunde skønnes påkrævet.
 Stk. 2. Skønnes almen interesse i øvrigt at kræve en særlig undersøgelse  

 af dødsårsagen ved bestemte grupper af dødsfald, kan justitsministeren efter  

 forhandling med Sundhedsstyrelsen bestemme, at der ved sådanne dødsfald skal  

 foretages retslægelig obduktion.
 § 10. Bestemmelse om retslægelig obduktion træffes af politiet.  

 Obduktionen udføres af en sagkyndig læge, der udpeges af justitsministeren,  

 sammen med en embedslæge eller en anden læge, der repræsenterer denne.
Stk. 2. Såfremt omstændighederne tillader det, skal afdødes nærmeste,  

 førend obduktion foretages, underrettes om dødsfaldet og om, at der vil blive  

 foretaget obduktion.
Den pågældende skal samtidig gøres bekendt med adgangen  

 til domstolsprøvelse.
Domstolsprøvelse § 11. Såfremt afdødes nærmeste modsætter sig retslægelig obduktion, skal  

 politiet inden 24 timer indbringe spørgsmålet om lovligheden af beslutningen  

 herom for retten.
Stk. 2. Sagen behandles efter strafferetsplejens regler.
Rettens afgørelse  

 træffes ved kendelse.
Kære til landsretten kan kun ske inden for en frist på  

 3 dage.
Retsplejelovens § 949, stk. 2, finder tilsvarende anvendelse.
 Stk. 3. I de i § 9, stk. 1, nævnte tilfælde kan obduktion foretages, inden  

 rettens afgørelse foreligger, såfremt der er nærliggende fare for, at  

 øjemedet ellers vil forspildes.
Lægevidenskabelig obduktion § 12. Obduktion i lægevidenskabeligt øjemed og i forbindelse hermed  

 udtagelse af væv og andet biologisk materiale kan efter reglerne i stk. 2-5  

 foretages på en person, som er død på eller som død er indbragt til et  

 sygehus eller en lignende institution.
Stk. 2. Obduktion må foretages, såfremt afdøde efter sit fyldte 18. år  

 skriftligt har givet sit samtykke til obduktion.
I andre tilfælde må  

 obduktion ikke finde sted, såfremt afdøde eller afdødes nærmeste har udtalt  

 sig derimod, eller indgrebet må antages at stride mod afdødes eller de  

 nærmestes livsopfattelse, eller såfremt særlige omstændigheder i øvrigt taler  

 mod indgrebet.
Stk. 3. Uden for de i stk. 2 nævnte tilfælde skal afdødes nærmeste, hvis  

 opholdssted kendes, underrettes om den påtænkte obduktion med anmodning om at  

 give tilladelse hertil.
Obduktion må herefter foretages, såfremt afdødes  

 nærmeste giver samtykke til indgrebet. Ønsker afdødes nærmeste ikke at tage  

 stilling til det påtænkte indgreb, skal der oplyses om adgangen til at  

 modsætte sig obduktion inden for 6 timer efter underretningen som nævnt i 1.  

 pkt.
Obduktion må tidligst foretages 6 timer efter denne underretning,  

 medmindre afdødes nærmeste forinden har givet samtykke til obduktion.
 Stk. 4. Er afdøde under 18 år, må obduktion kun foretages, såfremt  

 forældremyndighedens indehaver har samtykket heri.
 Stk. 5. Obduktion må ikke finde sted, såfremt der skal foretages  

 retslægeligt ligsyn eller retslægelig obduktion.
Kapitel 4 Transplantation Transplantation fra levende personer § 13. Fra en person, som har meddelt skriftligt samtykke hertil, kan væv  

 og andet biologisk materiale udtages i personens levende live til behandling  

 af sygdom eller legemsskade hos et andet menneske.
Stk. 2. Samtykke kan meddeles af den, der er fyldt 18 år.
Såfremt ganske  

 særlige grunde taler derfor, kan indgrebet dog foretages med samtykke fra en  

 person under 18 år, når samtykket er tiltrådt af forældremyndighedens  

 indehaver.
Stk. 3. Inden samtykke meddeles, skal den pågældende af en læge have  

 modtaget oplysning om indgrebets beskaffenhed og følger samt om risikoen ved  

 indgrebet.
Lægen skal forvisse sig om, at den pågældende har forstået  

 betydningen af de meddelte oplysninger.
 Stk. 4. Indgrebet må kun finde sted, såfremt det efter sin art og  

 samtykkegiverens helbredstilstand kan foretages uden nærliggende fare for  

 personen.
Transplantation fra afdøde personer § 14. Fra en person, der er død på eller som død er indbragt til et  

 sygehus eller lignende institution, kan væv og andet biologisk materiale  

 udtages til behandling af sygdom eller legemsskade hos et andet menneske  

 efter reglerne i stk. 2-4.
Stk. 2. Indgrebet må foretages, såfremt afdøde efter sit fyldte 18. år  

 skriftligt har truffet bestemmelse herom.
Det samme gælder, hvis personen  

 mundtligt har udtalt sig for et sådant indgreb.
Stk. 3. Uden for de i stk. 2 nævnte tilfælde må indgrebet kun foretages,  

 såfremt der ikke foreligger nogen tilkendegivelse fra afdøde imod indgrebet,  

 og afdødes nærmeste giver samtykke til indgrebet.
Efterlader afdøde sig ingen  

 nærmeste, må indgrebet ikke foretages.
 Stk. 4. Er afdøde under 18 år, må indgrebet kun foretages, såfremt  

 forældremyndighedens indehaver har givet samtykke til indgrebet.
 § 15. Udtagelse af væv m.v. efter § 13 og § 14 må kun foretages af læger,  

 der er ansat på sygehuse eller lignende institutioner, og som  

 Sundhedsstyrelsen har godkendt dertil.
 Stk. 2. Indgreb efter § 14 må ikke foretages af de læger, der har  

 behandlet afdøde under dennes sidste sygdom eller har konstateret personens  

 død.
 Stk. 3. Indgreb efter § 14 må ikke finde sted, såfremt der skal foretages  

 retslægeligt ligsyn eller retslægelig obduktion, medmindre indgrebet må  

 antages at være uden betydning for resultatet af undersøgelsen.
Kapitel 5 Andre bestemmelser § 16. Andre indgreb på en afdød end nævnt i kapitel 3 og 4 må kun  

 foretages, såfremt afdøde efter sit fyldte 18. år skriftligt har truffet  

 bestemmelse herom.
 Stk. 2. Sådanne indgreb må først foretages, når uopretteligt ophør af  

 åndedræt og hjertevirksomhed er indtrådt.
 § 17. Loven finder tilsvarende anvendelse på dødfødte personer.
 Stk. 2. Loven gælder ikke for udtagelse af blod, fjernelse af mindre  

 hudpartier samt andre mindre indgreb, der ganske må ligestilles hermed.
 § 18. Justitsministeren kan fastsætte nærmere regler om behandling af lig,  

 om foretagelse af ligsyn og om obduktion samt om dødsattester.
 Stk. 2. Justitsministeren fastsætter regler, hvorefter en læge ikke må  

 konstatere dødens indtræden, foretage ligsyn, udstede dødsattest og foretage  

 obduktion på en person, som lægen har haft en særlig tilknytning til.
 Stk. 3. Henhører efterforskningen i forbindelse med dødsfaldet under  

 militær påtalemyndighed, træder forsvarets auditørpersonel i stedet for  

 politiet ved foretagelse af retslægeligt ligsyn og retslægelig obduktion.
 § 19. Industriministeren kan efter forhandling med justitsministeren  

 fastsætte nærmere regler om ligsyn og begravelse m.v. ved dødsfald til søs.
Kapitel 6 Straf- og ikrafttrædelsesbestemmelser m.v.
 § 20. Overtrædelse af § 3, § 4, § 7 og § 8 straffes med bøde.
 Stk. 2. Den, der udtager væv og andet biologisk materiale til behandling  

 som nævnt i § 13 eller § 14, foretager obduktion i lægevidenskabeligt øjemed  

 eller indgreb efter § 16, uden at lovens betingelser herfor er opfyldt,  

 straffes med bøde, medmindre højere straf er forskyldt efter anden  

 lovgivning.
Stk. 3. Den, der yder eller modtager betaling eller anden økonomisk fordel  

 for udtagelse eller overførsel af væv og andet biologisk materiale til  

 behandling som nævnt i § 13 eller § 14, straffes med bøde.
Det samme gælder  

 den, der med viden om, at der er ydet eller modtaget betaling som nævnt i 1.  

 pkt., medvirker til, at et sådant indgreb foretages.
 Stk. 4. I forskrifter, der udstedes i medfør af loven, kan der fastsættes  

 straf af bøde for overtrædelse af bestemmelser i forskrifterne.
 § 21. Loven træder i kraft den 1. juli 1990.
 Stk. 2. Samtidig ophæves:
1) Lov nr. 246 af 9. juni 1967 om udtagelse af menneskeligt væv m.v. og 2) lov nr. 279 af 26.maj 1976 om ligsyn m.v. § 22. Loven gælder ikke for  

 Færøerne og Grønland, men kan ved kongelig anordning sættes i kraft for disse  

 landsdele med de afvigelser, som de særlige færøske og grønlandske forhold  

 tilsiger.
Bemærkninger til lovforslaget Almindelige bemærkninger 1. Indledning Lovforslagets hovedindhold er forslag til ændringer på to væsentlige  

 punkter: En indførelse af hjernedødskriteriet som et supplerende  

 dødskriterium og skærpede betingelser i lovgivningen om samtykke for at kunne  

 foretage lægevidenskabelig obduktion og transplantation.
 I øvrigt foreslås reglerne i ligsynsloven og transplantationsloven (loven  

 om udtagelse af menneskeligt væv m.v.) samlet i een lov.
 Lovforslag på området har tidligere været fremsat to gange, første gang  

 den 14. januar 1987. Der henvises herom til Folketingstidende 1986-87, sp.  

 5103 og 5859 ff, og tillæg A, sp. 2797 ff.
 Lovforslaget blev med enkelte ændringer genfremsat den 28. oktober 1987.  

 Der henvises herom til Folketingstidende 1987-88, sp. 791 og 2118 ff, og  

 tillæg A, sp. 1057 ff.
 Endvidere er spørgsmålet om indførelse af hjernedødskriteriet som et  

 supplerende dødskriterium behandlet i Folketinget i foråret 1989 i  

 forbindelse med et privat forslag til folketingsbeslutning herom (B 75 og  

 Folketingstidende 1988-89, sp. 9063 ff).
 I forhold til de tidligere lovforslag er der foretaget en yderligere  

 stramning af betingelserne for at kunne foretage lægevidenskabelig obduktion,  

 idet de pårørende efter forslaget skal spørges, om de giver samtykke til  

 obduktion.
 Med hensyn til samtykkereglerne ved transplantation er det i forhold til  

 de to første lovforslag markeret, at det primært er afdødes indstilling, som  

 er afgørende for, om der må foretages organudtagning.
Herudover er der foretaget en række andre ændringer.
Der henvises i den  

 forbindelse til § 16, § 19 og § 20, stk. 3, og bemærkningerne hertil.
2. Dødskriteriet a.
Det gældende dødskriterium er hjerte dødskriteriet.
Dette er  

 ikke udtrykkeligt fastsat i lovgivningen,men følger af forarbejderne til  

 transplantationsloven, lov nr. 246 af 9. juni 1967. I betænkning nr. 454 fra  

 1967 vedrørende lovgivning om transplantation, der ligger til grund for  

 loven, anføres det således side 21: »Dødens indtræden må være  

 konstateret ved, at spontant åndedræt og spontan hjertevirksomhed er ophørt  

 og hjernevirksomhed totalt og uopretteligt ophævet.« I lovforslaget foreslås, at der ved lov indføres en adgang til at kunne  

 konstatere dødens indtræden efter et hjerne dødskriterium.
Det  

 nuværende hjertedødskriterium foreslås samtidig opretholdt som et  

 selvstændigt dødskriterium, således at dødens indtræden kan konstateres  

enten efter det hidtidigt gældende hjertedødskriterium eller  

 efter et hjernedødskriterium (lovforslagets § 1).
 Hovedformålene i lovforslaget med at indføre et hjernedødskriterium er  

 følgende:
 Uopretteligt ophør af al hjernefunktion (hjernedød) indtræder hos personer  

 med så svære hjernelæsioner, at blodtilførslen til hjernen er uopretteligt  

 stoppet, således at de er bevidstløse, reaktionsløse og uden egen  

 vejrtrækning og derfor henvist til respiratorbehandling.
Den lægevidenskabelige udvikling har gjort, at det uoprettelige ophør af  

 al hjernefunktion nu kan konstateres med fuldstændig sikkerhed.
Når en person  

 er hjernedød, er hjertedødens indtræden uafvendelig selv ved brug af  

 respirator og kan alene kunstigt udskydes få timer eller dage (højst op til  

 1-2 uger med den nuværende teknik).
Man kan med andre ord - uanset alle forholdsregler og behandlingsformer -  

 ikke forhindre, at den ophørte hjernefunktion altid følges af endelig  

 hjertestandsning.
Er hjernedød konstateret, er enhver behandling i patientens  

 interesse derfor umulig, idet der under ingen omstændigheder er nogen chance  

 for overlevelse, og behandling ved brug af respirator er således en  

 udsigtsløs maskinel opretholdelse af visse åndedrætsfunktioner hos et  

 menneske.
På denne baggrund kan den nævnte behandling normalt forekomme at være  

 uetisk.
De pårørende har derfor i denne situation som oftest et ønske om, at  

 den meningsløse brug af respirator bringes til ophør, så døden opleves på en  

 værdig måde.
 Efter den gældende retstilstand er det ikke i strid med almindeligt  

 anerkendte principper for lægers handlemåde at indstille lægelig behandling,  

 herunder brug af respirator, når uopretteligt ophør af al hjernefunktion er  

 konstateret hos en person.
 Denne retstilstand bygger på, at det gennem en konkret lægelig  

 undersøgelse er fastslået, at al hjernefunktion er uopretteligt ophørt, og at  

 behandling af patienten dermed er udsigtsløs, fordi den blot vil forlænge en  

 igangværende dødsproces, og (hjerte)døden i øvrigt er nært forestående.
En indførelse af hjernedødskriteriet vil betyde, at det af selve  

 loven fremgår, at lægelig behandling,herunder brug af respirator, kan ophøre,  

 når hjernedød er konstateret.
Det må endvidere være rigtigt, at et så  

 væsentligt spørgsmål er afklaret i lovgivningen og ikke skal afgøres efter  

 almindeligt anerkendte principper for lægers handlemåde.
Loven udelukker  

 således enhver usikkerhed på dette område.
Antallet af nyretransplantationer fra afdøde donorer faldt i 1988 og 1989  

 til 125 mod ca. 200 i de foregående år.
Nyrerne udtages, efter at hjertet er  

 holdt op med at fungere, og døden således er konstateret efter det gældende  

 hjertedødskriterium.
Indføres der en adgang til at kunne konstatere dødens  

 indtræden efter et hjernedødskriterium, vil det betyde, at nyrerne kan  

 udtages i den ved brug af respirator kunstigt forlængede fase, der ligger  

 mellem det tidspunkt, hvor al hjernefunktion er uopretteligt ophørt, og det  

 tidspunkt, hvor hjertets pumpefunktion uopretteligt ophører.
Dette vil efter  

 de foreliggende lægevidenskabelige oplysninger indebære, at den  

 behandlingsform, der består i de nuværende nyretransplantationer, kan  

 foretages under optimale betingelser, og at organmodtageren dermed vil få en  

 bedre og mere levedygtig nyre.
Ved nyretransplantationer sættes hjertet i dag  

 i nogle tilfælde i gang igen, efter at (hjerte)døden er konstateret.
Efter  

 indførelse af hjernedødskriteriet vil denne fremgangsmåde kunne ophøre.
 Som det fremgår, kan en indførelse af hjernedødskriteriet således  

 begrundes ud fra lægelige og etiske synspunkter og uafhængigt af spørgsmålet  

 om at indføre nye transplantationsformer i Danmark, jf. nedenfor litra b.
I øvrigt kan det nævnes, at alle andre lande i Vesteuropa (senest Sverige  

 den 1. januar 1988) og store dele af den øvrige verden har indført  

 hjernedødskriteriet, således USA, Canada, Australien, New Zealand, Indien og  

 lande i Østeuropa.
Dette har efter det oplyste ikke givet anledning til  

 problemer, og ingen steder overvejes hjernedødskriteriet afskaffet.
b.
Hjerte, lever og lunge kan - i modsætning til bugspytkirtel og nyrer -  

 kun bringes til at fungere, hvis de udtages, mens donorhjertet stadig pumper  

 iltet blod gennem organerne.
Skal sådanne transplantationer foretages i  

 Danmark, forudsætter det således, at dødens indtræden kan konstateres efter  

 et hjernedødskriterium, dvs., at lovgivningen giver mulighed for udtagelse af  

 de nævnte organer efter uopretteligt ophør af hjernefunktionen, men før ophør  

 af hjertefunktionen.
 En indførelse af et hjernedødskriterium vil derfor betyde, at der  

 lovgivningsmæssigt ikke vil være noget til hinder for at foretage  

 transplantationer af hjerte, lunge og lever.
 Justitsministeriet kan i den forbindelse efter drøftelse med  

 Sundhedsministeriet oplyse, at spørgsmålet om, hvorvidt disse  

 behandlingsformer skal indføres i Danmark - og i bekræftende fald på  

 hvilke(t) sygehus(e) og i hvilken takt - er et generelt sundhedspolitisk  

 spørgsmål, som der derfor ikke tages stilling til med dette lovforslag.
Det er i øvrigt regeringens opfattelse, at det bør være de myndigheder,  

 der er ansvarlige for sygehusvæsenets drift - dvs. amtsrådene og Københavns  

 og Frederiksberg Kommuner - som ud fra en prioritering af behov og ressourcer  

 tager stilling til indførelsen af de nævnte behandlingsformer.
Det er i den  

 forbindelse regeringens udgangspunkt, at gennemførelse af hjerte- og  

 levertransplantationer i Danmark i givet fald må ske ved omprioriteringer  

 inden for de eksisterende bevillingsrammer til sygehusvæsenet.
Regeringen har  

 indledt forhandlinger med sygehusmyndighederne vedrørende den fremtidige  

 tilrettelæggelse af transplantationer i Danmark.
c.
Som nævnt kan hjernedød konstateres med fuldstændig sikkerhed, således  

 at fejldiagnostik er udelukket.
Hjernedøden konstateres ved en klinisk  

 undersøgelse, i visse tilfælde suppleret med tekniske undersøgelser.  

 Konstateringen af dødens indtræden efter et hjernedødskriterium kræver  

 således lægelig uddannelse, og hjernedøden kan derfor kun konstateres på et  

 hospital af læger med særlig ekspertise.
 I praksis vil det kun være få dødsfald (op til ca. 1 pct. eller ca. 500  

 tilfælde årligt), der vil blive konstateret efter et hjernedødskriterium.
På denne baggrund foreslås det at opretholde det nuværende  

 hjertedødskriterium som et selvstændigt dødskriterium.
Det helt overvejende  

 antal dødsfald vil derfor også efter indførelsen af et hjernedødskriterium  

 blive konstateret som hidtil, nemlig efter et hjertedødskriterium.
 Endvidere foreslås det, at Sundhedsstyrelsen fastsætter bestemmelser om de  

 undersøgelser, der skal foretages for at konstatere dødens indtræden efter et  

 hjernedødskriterium (lovforslagets § 2). Disse bestemmelser indeholder en  

 angivelse af de undersøgelser, der skal foretages, for at det  

 uoprettelige ophør af al hjernefunktion kan konstateres, dvs. bestemmelser om  

 diagnosemetoden eller diagnosticeringen af hjernedød.
 Der henvises nærmere til bemærkningerne til § 2 og til lovforslagets bilag  

 1. Bilaget indeholder det cirkulære, som Sundhedsstyrelsen vil udstede om  

 dødens konstatering efter et hjernedødskriterium.
 På baggrund af den væsentlige betydning, som lovgivningsmagten må tillægge  

 disse regler, vil cirkulæret kun blive ændret på grundlag af en ændring af  

 selve loven.
d.
Efter Justitsministeriets opfattelse bør der ikke kunne foretages  

 indgreb i videnskabeligt eller undervisningsmæssigt øjemed på en hjernedød  

 person, dvs. i tidsrummet indtil ophør af åndedræt og hjertevirksomhed.
Et  

 forbud herimod er derfor indsat i lovforslaget (§ 16, stk. 2). En sådan  

 bestemmelse var ikke indeholdt i de tidligere lovforslag.
I øvrigt må det understreges, at dødens indtræden som tidligere anført  

 efter lovforslaget kun skal konstateres een gang: Efter det ene eller  

 det andet dødskriterium.
Er døden konstateret efter hjernedødskriteriet, er  

 dødstidspunktet efter dette kriterium således det tidspunkt, hvor personen  

 døde.
Dette tidspunkt er derfor også dødstidspunktet i forhold til al anden  

 lovgivning.
Der henvises i øvrigt til bemærkningerne til § 1.
 Endvidere må det fremhæves, at hjernedødskriteriet er et generelt  

 dødskriterium, der således kan anvendes ved alle dødsfald, herunder også  

 tilfælde, hvor der ikke bliver spørgsmål om eventuel transplantation.
 Ved en indførelse af hjernedødskriteriet vil der ikke ske nogen ændringer  

 i, hvornår der kan foretages ligsyn, obduktion og begravelse, nemlig når der  

 er konstateret dødsstivhed, døds- eller ligpletter m.v. (jf. nærmere  

 bemærkningerne til kapitel 2 og § 12).
Endvidere kan nævnes, at der ved indførelsen af hjernedødskriteriet ikke  

 sker ændringer i de pårørendes muligheder for at være til stede, når døden  

 indtræder, heller ikke i transplantationssituationen.
Skal der foretages  

 transplantation, vil de pårørende som hidtil ikke kunne være til stede, når  

 der slukkes for respiratoren.
Dette vil også fremover ske på operationsstuen.  

 Foretages der ikke transplantation, vil de pårørende derimod fortsat kunne  

 være til stede, når der slukkes for respiratoren.
 Endelig må det understreges, at dette lovforslag alene vedrører  

 spørgsmålet om dødens konstatering samt forhold vedrørende ligsyn, obduktion  

 og transplantation m.v.
Lovforslaget regulerer således ikke spørgsmålet om den lægelige behandling  

 af levende personer, herunder af patienter, der lider af alvorlig eller  

 uhelbredelig sygdom.
Dette spørgsmål er behandlet i betænkning nr. 1184/1989  

 om afkald på livsforlængende behandling (livstestamenter m.v.).
e.
Det lovforslag, der blev fremsat den 14. januar 1987, blev sendt til  

 høring hos 56 myndigheder, organisationer, lægelige og videnskabelige  

 selskaber m.v.
 Ingen af disse hørte myndigheder m.v. udtalte sig imod, at  

 hjernedødskriteriet blev indført som et supplerende dødskriterium.
I en redegørelse fra december 1988 udtalte et flertal i Det Etiske Råd sig  

 imod at indføre et supplerende hjernedødskriterium.
Flertallet foreslog dog -  

 såfremt afdøde udtrykkeligt har givet tilladelse hertil, og dette er  

 registreret i et organdonorregister - at der skal kunne udtages organer  

 (nyrer, bugspytkirtel, hjerte, lever) til transplantationsformål, når  

 hjernefunktionen er uigenkaldeligt ophørt.
Flertallet forklarede dette på  

 følgende måde: »Et sådant indgreb bliver anledning til dødsprocessens  

 afslutning, men er ikke det, der forårsager personens død«.
 Reelt vil der imidlertid være tale om, at man fra personer, der i lovens  

 forstand endnu er levende, udtager livsnødvendige organer.
 Dette må ud fra fundamentale lægelige og retlige principper anses for  

 uacceptabelt.
 Den af rådets flertal foreslåede løsning kendes i øvrigt ikke fra noget  

 andet land.
 Endelig må det være rigtigt, at lovgivningsmagten tager klart stilling  

 til, om hjernedødskriteriet kan anerkendes som dødskriterium eller ej, i  

 stedet for at indføre en retstilstand, der alene tilgodeser  

 transplantationsformål.
3. Lægevidenskabelig obduktion Efter loven om udtagelse af menneskeligt væv m.v. (transplantationsloven)  

 kræves der ikke samtykke til lægevidenskabelig obduktion (også kaldet  

 hospitalsobduktion).
 Obduktion må dog tidligst begyndes 6 timer efter, at de nærmeste  

 pårørende, hvis opholdssted kendes, er underrettet om dødsfaldet.  

 Dette gælder dog ikke, hvis afdøde efter sit fyldte 18. år skriftligt har  

 givet samtykke til obduktion, eller de nærmeste har givet et sådant samtykke  

 efter underretningen om dødsfaldet.
 Lægevidenskabelig obduktion må ikke foretages, såfremt afdøde eller  

 afdødes nærmeste har udtalt sig derimod, såfremt indgrebet må antages at  

 stride imod afdødes eller hans nærmestes livsopfattelse, eller såfremt  

 særlige omstændigheder i øvrigt taler imod indgrebet.
I de tidligere lovforslag blev det foreslået, at kravene til foretagelse  

 af lægevidenskabelig obduktion blev skærpet, således at der blev indført et  

 krav om indirekte eller stiltiende samtykke fra de nærmeste pårørende  

 i de tilfælde, hvor de pårørende i dag alene skal underrettes om dødsfaldet.  

 Lovforslaget gik ud på, at afdødes nærmeste, hvis opholdssted kendes, skulle  

 underrettes om den påtænkte obduktion og om, at de kunne modsætte sig  

 obduktion inden for 6 timer efter underretningen.
Obduktion måtte  

 tidligst foretages 6 timer efter denne underretning, medmindre afdødes  

 nærmeste forinden havde givet samtykke til obduktion.
Modsatte de nærmeste  

 sig obduktion, måtte obduktion ikke foretages.
 Ved obduktion af personer under 18 år blev der dog foreslået  

 indført et krav om direkte eller udtrykkeligt samtykke fra  

 forældremyndighedens indehaver.
Under førstebehandlingen af det seneste lovforslag (november 1987) blev  

 der fra flere sider givet udtryk for støtte til en yderligere stramning af  

 samtykkekravene ved obduktion.
I den forbindelse skulle det afgørende være,  

 at de pårørende blev spurgt, om de kunne give samtykke til obduktion.
 Bl.a. på denne baggrund foreslås det i dette lovforslag at udforme  

 samtykkekravene således, at de pårørende skal spørges, om de giver samtykke  

 til obduktion. Ønsker afdødes nærmeste ikke at tage stilling til spørgsmålet,  

 skal der oplyses om adgangen til at modsætte sig obduktion inden for 6 timer.
 I øvrigt svarer de foreslåede regler til de tidligere lovforslags  

 bestemmelser.
 Baggrunden for denne del af lovforslaget er, at det principielt og ud fra  

 et retssikkerhedsmæssigt synspunkt må anses for rigtigst, at de pårørende  

 ikke kun underrettes om dødsfaldet, men også om en påtænkt obduktion,  

 samtidig med at de får adgang til at give samtykke til indgrebet eller  

 modsætte sig dette, eventuelt efter en betænkningstid på 6 timer.
Dette ønske om at styrke de pårørendes retsstilling og sikre, at de  

 pårørende får reel indflydelse på, om der foretages obduktion, kan efter  

 Justitsministeriets opfattelse ikke opnås alene ved at gennemføre en generel  

 oplysningskampagne om adgangen til at modsætte sig lægevidenskabelig  

 obduktion.
Det kan i den forbindelse oplyses, at de pårørende i dag i  

 almindelighed ikke underrettes om en påtænkt obduktion.
Med hensyn til obduktion af børn er det i dag den almindelige praksis på  

 landets børneafdelinger at kræve udtrykkeligt samtykke fra forældrene.
Under  

 henvisning hertil og til de særlige forhold, herunder af følelsesmæssig art,  

 der kan være forbundet med obduktion af børn, foreslås som nævnt, at personer  

 under 18 år kun må obduceres, såfremt forældremyndighedens indehaver har  

 samtykket heri.
Som det fremgår, foreslås der ikke indført et krav om udtrykkeligt  

 samtykke ved obduktion af voksne personer.
Herved får de pårørende mulighed  

 for - på et tidspunkt, hvor de er følelsesmæssigt berørt af en nærtstående  

 persons død - at undlade at tage direkte stilling til spørgsmålet.
De  

 pårørende bør således efter lovforslaget ikke tvinges til en udtrykkelig  

 stillingtagen til den påtænkte obduktion.
Hensynet til de pårørende må anses  

 for fuldt ud varetaget gennem bestemmelsen om, at de pårørende får adgang til  

 at give tilladelse til indgrebet eller modsætte sig dette.
Det kan i øvrigt oplyses, at der i dag foretages obduktion ved ca. 30 pct.  

 af alle dødsfald, dvs. ca. 15.000 gange årligt.
Obduktionerne er - ud over af  

 betydning ved det enkelte dødsfald - desuden af generel og helt afgørende  

 betydning for lægevidenskaben, herunder for diagnostikken,  

 sygdomsbehandlingen, forskningen, dødsårsagsstatistikken m.v.
Endelig kan det nævnes, at der ikke stilles krav om udtrykkeligt samtykke  

 til lægevidenskabelige obduktioner i Norge og Sverige.
Et sådant krav stilles  

 imidlertid i Finland.
Efter reglerne i ligsynsloven kan der foretages såkaldte retslægelige  

 obduktioner.
Disse obduktioner foretages af politimæssige grunde.
Påtænkes en  

 sådan obduktion foretaget, skal afdødes nærmeste underrettes herom, såfremt  

 omstændighederne tillader det.
Den pågældende skal samtidig gøres bekendt med  

 adgangen til at få spørgsmålet om lovligheden af politiets beslutning om  

 retslægelig obduktion prøvet af domstolene.
 Disse regler foreslås ikke ændret i dette lovforslag, jf. lovforslagets §§  

 9-11.
4. Transplantation Efter reglerne i transplantationsloven kræves der ikke samtykke til  

 transplantation.
Såfremt omstændighederne tillader det, skal afdødes  

 pårørende imidlertid underrettes om dødsfaldet , før det påtænkte  

 indgreb foretages.
Transplantation må dog ikke foretages, såfremt afdøde  

 eller afdødes nærmeste har udtalt sig derimod, såfremt indgrebet må antages  

 at stride imod afdødes eller hans nærmestes livsopfattelse, eller såfremt  

 særlige omstændigheder i øvrigt taler imod indgrebet.
I de tidligere lovforslag blev der stillet krav om skriftligt samtykke fra  

 afdøde eller mundtligt samtykke fra afdødes nærmeste, hvis opholdssted  

 kendes.
De gældende regler om, hvornår transplantation ikke måtte foretages,  

 blev foreslået opretholdt uændret.
 De foreslåede regler indebar således bl.a., at selv om afdøde mundtligt  

 havde udtalt sig for transplantation, måtte indgrebet ikke foretages, såfremt  

 afdødes nærmeste havde udtalt sig derimod, eller indgrebet måtte antages at  

 stride mod hans nærmestes livsopfattelse.
 I dag er det almindelig praksis ved nyretransplantationer, at indgrebet  

 kun foretages, såfremt afdødes nærmeste pårørende har givet positivt samtykke  

 hertil.
 I dette lovforslag foreslås, at transplantation må foretages, såfremt  

 afdøde efter sit fyldte 18. år enten skriftligt eller mundtligt har udtalt  

 sig for indgrebet.
Har afdøde (mundtligt eller skriftligt) udtalt sig imod transplantation,  

 må indgrebet ikke foretages.
Enhver tilkendegivelse fra afdøde skal således  

 respekteres.
Foreligger der ikke nogen tilkendegivelse fra afdøde hverken i positiv  

 eller negativ retning, må transplantation foretages, såfremt afdødes nærmeste  

 giver samtykke til indgrebet.
Efterlader afdøde sig ingen nærmeste pårørende,  

 må indgrebet ikke foretages.
 Er afdøde under 18 år, kræves efter forslaget samtykke fra  

 forældremyndighedens indehaver.
Med de foreslåede regler er det i forhold til de tidligere lovforslag  

 markeret, at det primært er afdødes indstilling, som er afgørende for, om der  

 må foretages organudtagning.
Kun hvor der ikke foreligger nogen  

 tilkendegivelse fra afdøde, er de pårørendes indstilling således af  

 betydning.
 Det forudsættes i øvrigt, at lægerne i overensstemmelse med hidtidig  

 praksis og lægeetiske principper vil undlade at foretage transplantation i  

 tilfælde, hvor afdøde har udtalt sig for et sådant indgreb, men de pårørende  

 modsætter sig transplantation.
 Den foreslåede lovgivning er således samlet udtryk for en rimelig  

 afvejning mellem på den ene side hensynet til den enkeltes integritet og  

 selvbestemmelse, der fuldt ud respekteres, og på den anden side hensynet til  

 organmodtagerne og de pårørende.
 I den forbindelse er det tillagt betydelig vægt, at det må forventes, at  

 der også fremover vil være mange mennesker, der ikke i levende live  

 tilkendegiver deres holdning til transplantation, således at spørgsmålet om  

 organudtagning ikke vil kunne afgøres på grundlag af en sådan  

 tilkendegivelse.
 Dette taler for at opretholde en retstilstand, hvorefter de pårørende kan  

 give tilladelse til transplantation, hvis afdøde ikke har tilkendegivet sin  

 holdning.
 Det kan endvidere nævnes, at der så vidt vides ikke er noget land i  

 verden, hvor der - således som Etisk Råd har foreslået i sin nævnte  

 redegørelse - kun må foretages transplantation, hvis der foreligger et  

 udtrykkeligt samtykke fra afdøde selv.
I Sverige er der med virkning fra den 1. januar 1988 indført regler om  

 transplantation, der i det væsentlige svarer til dette lovforslags  

 bestemmelser.
I slutningen af januar 1990 vil et udvalg afgive en betænkning  

 om, hvorvidt der bør indføres ændrede regler for foretagelse af  

 transplantation i Sverige.
 I Norge og Finland kræves der ikke udtrykkeligt samtykke fra de pårørende  

 til transplantation.
 Det er i øvrigt regeringens opfattelse, at Sundhedsministeriet - i  

 samarbejde med relevante foreninger m.v. - bør iværksætte information af  

 befolkningen med henblik på, at flere og flere tager stilling til, hvorvidt  

 de i givet fald ønsker at være organdonorer eller ej.
I den forbindelse bør der etableres en ordning, hvorefter borgerne på en  

 enkel og ubureaukratisk måde kan tilkendegive deres holdning til  

 organdonation.
En hensigtsmæssig måde vil formentlig være, at der hertil  

 anvendes en selvklæbende standard-mærkat, der skal underskrives af donor for  

 derefter at påklæbes sygesikringsbeviset eller eventuelt andet  

 identifikationsbevis.
Endvidere vil spørgsmålet om tilbud om registrering af  

 tilkendegivelser (i et edb-register) eventuelt kunne overvejes.
 Af øvrige foreslåede regler vedrørende transplantation kan nævnes, at  

 lovforslaget indeholder en bestemmelse om, at transplantation ikke må  

 foretages af de læger, der har behandlet afdøde under dennes sidste sygdom  

 eller har konstateret personens død (§ 15, stk. 2).
Endvidere foreslås en bestemmelse om straf bl.a. for at yde eller modtage  

 betaling for organer til transplantationer.
Der henvises herom nærmere til  

 forslaget til § 20, stk. 3. Bestemmelsen var ikke medtaget i de tidligere  

 lovforslag.
5. Nugældende lovgivning I bilag 2 og 3 til lovforslaget er den gældende lov om ligsyn m.v.  

 (ligsynsloven) og loven om udtagelse af menneskeligt væv m.v.  

 (transplantationsloven) optrykt.
 Loven om udtagelse af menneskeligt væv m.v. blev vedtaget som lov nr. 246  

 af 9. juni 1967. Der henvises til Folketingstidende 1966-67, sp. 4488, 4818,  

 5261 og 5271 samt tillæg A, sp. 2975, og tillæg B, sp. 1865.
 Til grund for lovforslagets udarbejdelse lå betænkning nr. 454 af 1967  

 vedrørende lovgivning om transplantation (transplantationsbetænkningen).
 Ved § 15 i lov nr. 529 af 19. december 1969 om ændring af forskellige  

 lovbestemmelser med 21 års aldersgrænser blev lovens aldersgrænse på 21 år i  

 § 1, stk. 2, 1. og 2. pkt., § 2 og § 4, stk. 3, 2. pkt., ændret til 20 år.
 Ved § 6 i lov nr. 313 af 10. juni 1976 om ændring af forskellige  

 lovbestemmelser med 20 års aldersgrænser m.v. blev 20 års aldersgrænsen i de  

 nævnte bestemmelser ændret til de nugældende 18 år.
Ved § 12, stk. 2, nr. 3, i ligsynsloven, der trådte i kraft den 1. april  

 1977, blev § 10, stk. 2, i transplantationsloven ophævet.
Ophævelsen var  

 begrundet i, at den nye ligsynslov ikke indeholdt en bestemmelse om, at døde  

 personer ikke må tages ud af sengen før 6 timer efter dødens indtræden.
 Lov om ligsyn m.v. blev vedtaget som lov nr. 279 af 26. maj 1976. Der  

 henvises til Folketingstidende 1975-76, sp. 133, 557, 9861 og 10076 samt  

 tillæg A, sp. 27, og tillæg B, sp. 1201.
 Lovforslaget var udarbejdet på grundlag af betænkning nr. 537 fra 1969  

 vedrørende revision af ligsynsloven (ligsynsbetænkningen).
 Ligsynsloven er ikke senere ændret.
6. Lovforslagets økonomiske og administrative konsekvenser Som anført foran pkt. 2 b er det regeringens udgangspunkt, at en eventuel  

 indførelse af hjerte-, lunge- og levertransplantationer i Danmark i givet  

 fald bør ske ved omprioriteringer inden for de eksisterende bevillingsrammer  

 til sygehusvæsenet.
 De samlede udgifter til information om adgangen til at tilkendegive sin  

 holdning til organdonation (jf. bemærkningerne pkt. 4) skønnes at blive i  

 størrelsesordenen 1-3 mio. kr.
 Lovforslagets bestemmelser om lægevidenskabelig obduktion og  

 transplantation i øvrigt skønnes ikke at medføre økonomiske og administrative  

 konsekvenser af betydning.
 7. Hørte myndigheder m.v.
 Det første lovforslag blev i forbindelse med fremsættelsen sendt til  

 høring hos 56 myndigheder og organisationer, herunder landets amtskommuner,  

 Københavns og Frederiksberg Kommuner, Amtsrådsforeningen i Danmark, Den  

 Almindelige Danske Lægeforening, Dansk Sygeplejeråd, Dansk Kommunal  

 Arbejderforbund, Retslægerådet, Embedslægeforeningen, Foreningen af  

 Politimestre i Danmark, politidirektøren i København, rigsadvokaten, Den  

 Danske Dommerforening, Københavns, Århus og Odense Universiteter, en række  

 lægevidenskabelige selskaber samt Den Centrale Videnskabsetiske Komite.
 Nærværende lovforslag vil umiddelbart efter fremsættelsen blive sendt til  

 orientering og eventuel udtalelse til de samme myndigheder og organisationer  

 m.v.
Bemærkninger til lovforslagets enkelte bestemmelser Til kapitel 1 (Dødens konstatering) Til § 1 Bestemmelsen indeholder lovens regler om dødskriterier.
Der henvises til  

 de almindelige bemærkninger pkt. 2.
Efter bestemmelsen kan dødens indtræden konstateres efter det gældende  

 hjertedødskriterium eller efter hjernedødskriteriet.
Efter  

 lovforslaget består der ikke nogen pligt for lægerne til at iværksætte (og  

 fuldføre) de undersøgelser, der er nødvendige for at kunne konstatere dødens  

 indtræden efter hjernedødskriteriet, jf. § 2 og Sundhedsstyrelsens cirkulære.  

 Bestemmelsen pålægger heller ikke lægerne en pligt til på en hjernedød person  

 at undlade kunstigt at opretholde hjertets pumpefunktion ved brug af  

 respirator.
Disse spørgsmål må afgøres efter de almindelige lægelige regler,  

 og den nævnte brug af respirator kan således finde sted med henblik på  

 transplantation, ved hjernedøde gravide kvinder (fødslen er i gang eller nært  

 forestående) og i tilfælde, hvor særlige hensyn til de pårørende kan begrunde  

 dette i et kortere tidsrum.
Det er i øvrigt efter Justitsministeriets opfattelse ikke muligt eller  

 ønskeligt at fastsætte en bestemt tidsgrænse for, hvor længe en hjernedød  

 person skal kunne forblive i respirator med henblik på transplantation.
I  

 overensstemmelse med den lægelige praksis, der har udviklet sig på  

 nyretransplantationsområdet, forudsættes det imidlertid, at den kunstige  

 opretholdelse af åndedræt og hjertevirksomhed kun må ske, såfremt der findes  

 en bestemt patient, der hurtigst muligt kan få det nye organ indsat.
 Vedrørende § 1 må det i øvrigt fremhæves, at i de dele af lovgivningen,  

 hvor dødstidspunktet tillægges retsvirkning (arvelovgivningen,  

 forsikringslovgivningen, sociallovgivningen, straffelovgivningen m.v.), vil  

 dødstidspunktet skulle fastsættes til det tidspunkt, hvor dødens indtræden er  

 konstateret efter § 1, nr. 1 eller 2. Har lægerne efter gennemførelsen af de  

 foreskrevne undersøgelser konstateret hjernedødens indtræden, kan de ikke  

 undlade at erklære den pågældende død, og det konstaterede dødstidspunkt  

 efter dette kriterium er således det tidspunkt, der skal anføres i  

 patientjournalen og i dødsattesten som dødstidspunktet.
Til § 2 Bestemmelsen indeholder en bemyndigelse til Sundhedsstyrelsen til at  

 fastsætte bestemmelser om de undersøgelser, der skal foretages for at  

 konstatere dødens indtræden efter hjernedødskriteriet.
Det cirkulære, som  

 Sundhedsstyrelsen vil udstede i medfør af § 2, er medtaget som bilag 1.
Det fremgår af bilaget, at det i cirkulæret fastsættes, hvilke betingelser  

 der skal være opfyldt, for at uopretteligt ophør af al hjernefunktion kan  

 konstateres ved en klinisk undersøgelse alene, og hvilke undersøgelser der i  

 den forbindelse skal foretages af, om hjernestammen fungerer, og om  

 åndedrætscentret kan bringes i funktion.
Endvidere fastsættes, at der i andre  

 tilfælde skal foretages røntgenfotografering af ophørt blodgennemstrømning i  

 hjernen eller lignende undersøgelse som dokumentation for hjernedødens  

 indtræden.
I øvrigt fastsættes, at konstateringen skal foretages under  

 medvirken af to læger, hvoraf den ene skal være den læge, der har behandlet  

 patienten i den sidste fase af sygdommen, og at der i hvert enkelt tilfælde  

 skal foretages nøjagtige optegnelser i patientjournalen over den fulgte  

 procedure.
 Som nævnt i de almindelige bemærkninger pkt. 2 c, vil cirkulæret kun kunne  

 ændres på grundlag af en ændring af selve loven.
Til kapitel 2 (Ligsyn m.v.) Bestemmelserne i kapitel 2 svarer med enkelte redaktionelle og  

 systematiske ændringer til de gældende regler i ligsynslovens §§ 1-5 og § 9  

 om ligsyn, dødsattest og omsorg for lig.
I overensstemmelse med de hidtidige regler kan ligsyn først foretages, når  

 visse bestemte dødstegn kan iagttages.
Ligsyn er en betingelse for udstedelse  

 af dødsattest, for at føre liget til kapel og for begravelse.
De nævnte dødstegn skal som hidtil bestå i enten dødsstivhed, døds- eller  

 ligpletter eller forrådnelse.
Disse 3 dødstegn indtræder noget senere (regnet  

 i timer), efter at døden kan konstateres efter de egentlige dødskriterier  

 (lovforslagets § 1).
 Dette er således baggrunden for, at disse dødstegn ofte betegnes som de  

 sekundære dødstegn i modsætning til dødskriterierne, der er de første  

 sikre og uomtvistelige tegn på dødens indtræden.
De nærmere regler for fremgangsmåden ved ligsyn er fastsat i et cirkulære  

 fra Sundhedsstyrelsen.
Om baggrunden for reglerne om ligsyn m.v. henvises i  

 øvrigt til ligsynsbetænkningen side 6 ff og side 21.
Til § 3 Bestemmelsen svarer til ligsynsloven § 2, stk. 1-4.
Ligsynslovens § 2, stk. 5, er af systematiske grunde flyttet til  

 lovforslagets § 18, stk. 2. Efter denne bestemmelse kan justitsministeren  

 fastsætte regler om, at en læge ikke må foretage ligsyn af afdøde, som lægen  

 har haft et særligt tilknytningsforhold til.
Sådanne habilitetsbestemmelser  

 er i dag fastsat ved bekendtgørelse nr. 46 af 7. februar 1977.
Til § 4 Bestemmelsen svarer til ligsynslovens § 3.
 Dog er loven om arbejdsskadeforsikring nævnt i stk. 1, nr. 4, i stedet for  

 den nu ophævede ulykkesforsikringslov.
 Endvidere er der foretaget en rent redaktionel ændring i stk. 1, nr. 6,  

 idet ordene »fængsler, arresthuse og lignende institutioner«  

 foreslås ændret til: »kriminalforsorgens institutioner«.
Til § 5 Bestemmelsen er uændret i forhold til ligsynslovens § 4.
Til § 6 Bestemmelsen svarer med en redaktionel ændring til ligsynslovens § 5.  

 Ændringen består i, at ordet »embedslægen« foreslås erstattet af  

 »en embedslæge« for at præcisere, at ligsyn foretages af politiet  

 og en af de embedslæger, der er tilknyttet den pågældende  

 embedslægeinstitution.
Til § 7 Bestemmelsen er uændret i forhold til ligsynslovens § 9.
Til § 8 Reglen svarer til ligsynslovens § 1.
Om baggrunden for bestemmelsen henvises til ligsynsbetænkningen side  

 18-20. Det fremgår heraf, at pligten til at anbringe afdøde under forsvarlige  

 forhold bl.a. er fastsat af hensyn til den politimæssige interesse i i videst  

 muligt omfang at hindre, at liget udsættes for efterfølgende ydre  

 påvirkninger, der kan indvirke på resultatet af eventuelle retsmedicinske  

 undersøgelser.
Bestemmelsen tilgodeser endvidere bl.a. almindelige  

 sømmelighedshensyn.
 Det kan i øvrigt nævnes, at pligten til at holde den pågældende under  

 jævnligt tilsyn ophører, når dødens indtræden er konstateret af en læge,  

 eller når det i øvrigt er åbenbart, at den pågældende er død.
Til kapitel 3 (Obduktion) Til §§ 9-11 Bestemmelserne er - bortset fra en enkelt rent redaktionel ændring i § 10  

 - uændrede i forhold til ligsynslovens §§ 6-8.
Efter bestemmelsen i § 10, stk. 2, skal underretning af afdødes nærmeste  

 om den påtænkte retslægelige obduktion m.v. kun foretages, såfremt  

 omstændighederne tillader det.
Om baggrunden herfor anføres i  

 ligsynsbetænkningens side 35 følgende:
»Den mulighed, der efter bestemmelsens ordlyd holdes åben for, at  

 obduktion kan finde sted, selv om det ikke er lykkedes at underrette de  

 nærmeste om dødsfaldet, vil f.eks. kunne få betydning i drabssager, hvor det  

 i nogle tilfælde såvel af efterforskningsmæssige grunde som ud fra et  

 lægeligt synspunkt vil kunne være af afgørende betydning, at obduktion kan  

 foretages straks uden at afvente underretning af de nærmeste, hvis  

 opholdssted måske ikke kendes. . . . Som andre eksempler kan nævnes  

 opdrivende lig eller andre dødfundne, hvis identitet ikke umiddelbart kan  

 fastslås, og hvor ligets tilstand tilsiger hurtig obduktion.
I sådanne  

 tilfælde kan selve obduktionen udgøre et vigtigt led i  

 identifikationsarbejdet.« Til § 12 Bestemmelsen vedrører de lægevidenskabelige obduktioner  

 (hospitalsobduktionerne) og erstatter § 4 og § 5, 1. pkt., i  

 transplantationsloven.
 Bestemmelsen indeholder de betingelser, der skal være opfyldt, for at der  

 kan foretages lægevidenskabelig obduktion.
Såfremt afdøde efter sit fyldte 18. år skriftligt har givet sit samtykke -  

 og dette i øvrigt ikke må anses for tilbagekaldt eller ugyldigt - kan  

 obduktion altid foretages efter stk. 2, 1. pkt.
Dette svarer  

 til den gældende retstilstand (transplantationslovens § 4, stk. 3, 2. pkt.).
 Foreligger der ikke et sådant samtykke, må obduktion efter stk. 2, 2.  

 pkt. , ikke foretages, såfremt afdøde eller afdødes nærmeste har udtalt  

 sig derimod, eller indgrebet må antages at stride mod de nævntes  

 livsopfattelse (f.eks. religiøse opfattelse), eller såfremt særlige  

 omstændigheder i øvrigt taler mod indgrebet (f.eks. hvor en udlænding dør her  

 i landet). Dette svarer ligeledes til de gældende regler (§ 4, stk. 2).
 Såfremt ingen af de i stk. 2 nævnte situationer foreligger, hvilket  

 formentlig oftest vil være tilfældet, skal betingelserne i stk. 3 være  

 opfyldt, før obduktion kan foretages.
Reglen erstatter den gældende lovs § 4, stk. 3, 1. pkt. og 2. pkt., 2.  

 led.
Bestemmelsen udvider sygehusets pligter på to punkter.
Det skal ikke  

 længere være tilstrækkeligt at underrette om dødsfaldet.
Efter forslaget skal  

 der dels underrettes om den påtænkte obduktion, dels anmodes om samtykke til  

 indgrebet. Ønsker afdødes nærmeste ikke at tage stilling til spørgsmålet på  

 stedet, skal der oplyses om adgangen til at modsætte sig obduktion inden for  

 6 timer efter underretningen.
Såfremt der ikke inden fristens udløb er  

 fremkommet et forbud mod obduktion, kan denne foretages.
Dog gælder det efter  

 sidste pkt., at obduktion kan foretages inden fristens udløb, såfremt afdødes  

 nærmeste har givet samtykke til obduktion.
 Om baggrunden for denne bestemmelse henvises til de almindelige  

 bemærkninger pkt. 3.
Efter bestemmelsen skal sygehuset underrette og spørge »afdødes  

 nærmeste« om samtykke.
Som i den gældende transplantationslov og  

 ligsynslov er det hverken fundet hensigtsmæssigt eller muligt i selve  

 lovteksten nærmere at præcisere og afgrænse denne personkreds for det enkelte  

 tilfælde, men det forudsættes, at afgrænsningen foretages i overensstemmelse  

 med hidtidig praksis.
Udtrykket omfatter herefter i hvert fald ægtefælle  

 eller samlever, slægtninge i lige linje og, alt efter de konkrete forhold,  

 søskende.
Adoptivbørn vil som regel og plejebørn jævnligt være omfattet af  

 reglen.
Bestemmelsen vil efter omstændighederne, navnlig hvor afdøde ikke har  

 efterladt sig ægtefælle, samlever eller børn, kunne omfatte slægtninge, som  

 afdøde var nært knyttet til, eller nært besvogrede.
 Det kan i øvrigt nævnes, at Justitsministeriet i cirkulæreskrivelse nr. 79  

 af 30. marts 1977 om ligsyn og dødsattester m.v. om underretningspligten  

 efter ligsynsloven har fastsat følgende:
»Justitsministeriet anmoder politiet om indenfor denne kreds af  

 »afdødes nærmeste« så vidt muligt først og fremmest at søge at  

 underrette den person, som har været afdødes samlevende ægtefælle, eller  

 afdødes myndige børn, eller i givet fald andre, som umiddelbart kan antages  

 at have haft den nærmeste tilknytning til afdøde.
Der kræves normalt kun  

 underretning af een af afdødes »nærmeste«.' Det er Justitsministeriets opfattelse, at disse retningslinier også bør  

 følges ved underretning om påtænkt lægevidenskabelig obduktion, dog således,  

 at samlever sidestilles med samlevende ægtefælle.
Det er tilstrækkeligt, at der er givet samtykke fra en af de personer, der  

 i det konkrete tilfælde kan henregnes til afdødes nærmeste.
Det må dog  

 understreges, at der ikke kan antages at foreligge et samtykke til  

 transplantation, såfremt blot een af de personer, der hører til kredsen af  

 afdødes nærmeste, udtaler sig mod indgrebet (eller tilbagekalder samtykket),  

 inden indgrebet er foretaget.
 Har afdødes nærmeste ikke givet samtykke til indgrebet, vil et  

 efterfølgende forbud mod obduktion fra blot een enkelt inden for den kreds,  

 som må antages at udgøre afdødes nærmeste, afskære indgrebets foretagelse.
Underretningen skal som hidtil kun ske til afdødes nærmeste, såfremt deres  

 opholdssted kendes.
Udtrykket »opholdssted« skal forstås vidt,  

 således at det også omfatter det formodede opholdssted, f.eks. et feriested  

 eller lignende.
Kan man herefter ikke få fat i en af de nærmeste, hvis  

 opholdssted kendes, kan obduktionen ikke foretages, da betingelsen i stk. 3  

 ikke er opfyldt.
Er der imidlertid ingen pårørende, eller kendes deres  

 opholdssted ikke, vil indgrebet kunne foretages.
Stk. 4 indeholder reglen om, at obduktion af personer under 18 år kun må  

 foretages, såfremt forældremyndighedens indehaver har samtykket heri.
Der  

 henvises herom ligeledes til de almindelige bemærkninger pkt. 3.
Stk. 5 svarer til transplantationslovens § 5, 1. pkt.
Efter reglen, der er  

 begrundet i efterforskningsmæssige hensyn, må obduktion ikke finde sted,  

 såfremt der skal foretages retslægeligt ligsyn eller retslægelig obduktion.
 En lægevidenskabelig obduktion består i den ydre og indre undersøgelse af  

 et dødt menneskes krop eventuelt med yderligere undersøgelser, herunder  

 mikroskopi samt visse kemiske og bakteriologiske undersøgelser.
 Obduktion har til formål dels at fastslå den nøjagtige dødsårsag, dels at  

 få kendskab til den eller de sygdomme, afdøde har lidt af, og endelig at  

 kunne vurdere den foretagne behandling.
Det foreslås, at den gældende lovs afgrænsning af de indgreb, der kan  

 foretages i forbindelse med obduktion, opretholdes, således at et samtykke  

 til obduktion omfatter udtagelse af væv og andet biologisk materiale til  

 behandling af sygdom eller legemsskade hos et andet menneske eller til  

 lægevidenskabeligt eller undervisningsmæssigt brug, såfremt indgrebet  

 foretages i tilknytning til obduktionen.
Det kan i den forbindelse fremhæves,  

 at kravet til foretagelsen af de nævnte indgreb med denne ændring er  

 væsentligt skærpet i forhold til den gældende retstilstand, idet kravet om  

 underretning om dødsfaldet foreslås erstattet af en udtrykkelig underretning  

 til afdødes nærmeste om en påtænkt obduktion med anmodning om samtykke  

 hertil.
Efter den hidtidige forståelse af ligsynsloven kan der ikke foretages  

 obduktion, før der ved almindeligt ligsyn er konstateret et af de tre  

 tidligere nævnte dødstegn: Dødsstivhed, dødspletter eller forrådnelse.  

 Obduktion kan således først foretages nogen tid (i størrelsesordenen timer),  

 efter at blodkredsløbet er ophørt.
Denne retstilstand forudsættes opretholdt.  

 Der vil således heller ikke kunne foretages obduktion i tilfælde, hvor en  

 person er hjernedød med kunstigt opretholdt kredsløb.
Til kapitel 4 (Transplantation) Til § 13 Bestemmelsen svarer til transplantationslovens § 1 om transplantation fra  

 levende personer.
Efter den gældende bestemmelse skal samtykke til transplantation fra en  

 person under 18 år tiltrædes af værgen.
I lovforslaget foreslås, at samtykket  

 skal tiltrædes af forældremyndighedens indehaver.
Baggrunden for den gældende regel er, at aldersgrænsen ved  

 transplantationslovens vedtagelse i 1967 som nævnt ovenfor var 21 år.
De  

 dagældende regler i myndighedsloven indebar imidlertid, at man var personlig  

 myndig fra det fyldte 18. år, men først formueretlig myndig fra det fyldte  

 21. år.
Det var derfor nødvendigt at lade værgen besidde kompetencen.
Efter  

 de nugældende regler er 18-års grænsen gældende i begge tilfælde, og det  

 foreslås således nu at henlægge kompetencen til forældremyndighedens  

 indehaver.
Det følger heraf, at personer under 18 år, der har fået tilladelse  

 til at indgå ægteskab, selv vil kunne afgive samtykket, idet de ikke er  

 undergivet forældremyndighed.
Efter stk. 2, 2. pkt., kan transplantation fra en person under 18 år i  

 øvrigt kun foretages, såfremt ganske særlige grunde taler derfor.
Dette  

 indebærer, at en nyre kun må transplanteres til f.eks. en bror eller søster,  

 såfremt transplantationen er livsnødvendig, fordi der ikke er mulighed for  

 anden behandling eller for transplantation fra en anden person.
 Dette er en ændring i forhold til gældende ret og i forhold til de  

 tidligere lovforslag.
Til § 14 Bestemmelsen erstatter transplantationslovens § 2 og § 3.
Efter stk. 2, 1. pkt., kan der foretages transplantation fra en  

 afdød person, såfremt den pågældende efter sit fyldte 18. år skriftligt har  

 truffet bestemmelse herom.
Ud over kravet om skriftlighed stilles der ingen  

 særlige formkrav til denne erklæring.
Landsforeningen for Nyresyge i Danmark  

 og Danmarks Frivillige Bloddonorer har fremstillet en mærkat, der skal  

 underskrives med angivelse af cpr.nr. og dato, og som i øvrigt har følgende  

 tekst: »Transplantationsdonor.
Skulle undertegnede dø under  

 omstændigheder, der muliggør fjernelse af organer til transplantation, giver  

 jeg hermed min tilladelse til dette.« En sådan erklæring opfylder  

 bestemmelsens krav, medmindre tilladelsen i det konkrete tilfælde må anses  

 for tilbagekaldt eller ugyldig.
 Om den påtænkte ordning, hvorefter borgerne på en enkel og ubureaukratisk  

 måde kan tilkendegive deres holdning til organdonation, henvises til de  

 almindelige bemærkninger pkt. 4.
 Vedrørende stk. 2, 2. pkt., bemærkes, at det forudsættes, at det  

 normalt er de pårørende, der oplyser, hvorvidt afdøde i levende live har  

 givet tilladelse til transplantation.
 Med hensyn til fortolkningen af ordene »afdødes nærmeste« i  

stk. 3 henvises til bemærkningerne til § 12.
Som ved obduktion er det tilstrækkeligt, at der er givet samtykke fra en  

 af de personer, der i det konkrete tilfælde kan henregnes til afdødes  

 nærmeste.
Det må dog også her understreges, at der ikke kan antages at  

 foreligge et samtykke til transplantation, såfremt blot en af de personer,  

 der hører til kredsen af afdødes nærmeste, har udtalt sig mod indgrebet  

 (eller tilbagekaldt samtykket), inden indgrebet er foretaget.
 Vedrørende stk. 4 bemærkes, at det forudsættes, at  

 forældremyndighedens indehaver ved afgørelsen af, hvorvidt der skal gives  

 samtykke, vil tillægge det vægt, såfremt en person på 14-17 år (mundtligt  

 eller skriftligt) har tilkendegivet sin holdning til transplantation.
Generelt i forbindelse med afgivelse af samtykke efter denne lov bemærkes,  

 at almindelige habilitetskrav skal være opfyldt.
Det vil særlig være  

 nærliggende at frakende et samtykke betydning, når det er afgivet af en  

 sindssyg eller åndssvag person eller en person, der i øvrigt ikke har  

 tilstrækkelig forståelse af betydningen af et samtykke.
Endvidere kan tvang  

 og svig udelukke samtykkets gyldighed.
 Om bestemmelsen i øvrigt henvises til de almindelige bemærkninger pkt. 4.
Til § 15 Stk. 1 svarer til transplantationslovens § 6. Dog er ordet »og«  

 indsat før sætningen: »som Sundhedsstyrelsen har godkendt dertil«  

 for at præcisere gældende praksis, hvorefter det er lægerne (afdelingens  

 lægechef), der godkendes til at foretage transplantationer, og ikke  

 sygehusene.
Der er således alene tale om en sproglig ændring af bestemmelsen.
Efter transplantationslovens § 7 må transplantation ikke foretages af den  

 læge, der har behandlet afdøde under hans sidste sygdom.
Denne bestemmelse  

 foreslås opretholdt i stk. 2. Samtidig foreslås bestemmelsen udvidet  

 til også at gælde de læger, der har konstateret personens død.
 Stk. 3 svarer med rent redaktionelle ændringer til transplantationslovens  

 § 5, 2. pkt.
Stk. 3 må i overensstemmelse med gældende forskrifter medføre, at det er  

 en betingelse for at udtage transplantationsmateriale fra afdøde personer i  

 tilfælde, hvor der som udgangspunkt skal foretages retslægeligt ligsyn, at  

 politiet forinden har erklæret sig indforstået hermed.
Ved ofre for  

 trafikulykker må transplantationsindgreb dog kunne gennemføres, hvis politiet  

 ikke på eget initiativ har nedlagt forbud herimod, forudsat at betingelserne  

 i øvrigt er opfyldt herfor.
Til kapitel 5 (Andre bestemmelser) Til § 16 Bestemmelsen er ny og vedrører andre indgreb på en afdød end obduktion og  

 transplantation efter reglerne i kapitel 3 og 4. Reglerne gælder således for  

 indgreb i videnskabeligt eller undervisningsmæssigt øjemed, der ikke  

 foretages i forbindelse med obduktion.
Bestemmelsen indebærer, at disse  

 indgreb kun må foretages, såfremt afdøde efter sit fyldte 18. år skriftligt  

 har truffet bestemmelse herom.
 Efter stk. 2 må sådanne indgreb uanset tilladelse fra afdøde ikke  

 foretages, før uopretteligt ophør af åndedræt og hjertevirksomhed er  

 indtrådt.
 Hermed forbydes f.eks. videnskabelige forsøg på hjernedøde personer, hvis  

 åndedrætsfunktioner holdes i gang ved hjælp af en respirator.
Til § 17 Efter bestemmelsen i stk. 1 , der er uændret i forhold til  

 ligsynslovens § 10, stk. 1, finder loven tilsvarende anvendelse på dødfødte  

 personer.
Om den hidtidige grænsedragning mellem aborter og dødfødte børn,  

 der ikke foreslås ændret i forbindelse med fremsættelsen af dette lovforslag,  

 udtales i ligsynsbetænkningen følgende (side 38):
»Under den gældende ligsynslov har man fastsat denne grænse til  

 fostre, der har nået en sådan udvikling, at den 28. svangerskabsuge må  

 antages at være passeret.
Fostre, der kommer til verden forud for dette  

 tidspunkt, anses for aborter, medens fostre, der kommer døde til verden efter  

 det nævnte tidspunkt, anses for dødfødte børn.
Kun for så vidt angår dødfødte  

 børn har man hidtil krævet ligsyn og dødsattest.
I alle tilfælde, hvor  

 fostret har vist livstegn uden for moderens liv, selv om det ikke er  

 levedygtigt, betragtes det - uanset om det er født før eller efter 28.  

 svangerskabsuge - som levendefødt, således at de almindelige regler om ligsyn  

 og dødsattest finder anvendelse, når livstegnene er ophørt.« Stk. 2 svarer til transplantationslovens § 9.
 Det bemærkes, at denne bestemmelse ikke omfatter fjernelse af hornhinder,  

 der således skal behandles efter reglerne om obduktion eller transplantation.
Til § 18 Stk. 1 svarer med sproglige ændringer til ligsynslovens § 10, stk. 2.
 I stk. 2 bestemmes, at justitsministeren fastsætter regler,  

 hvorefter en læge ikke må konstatere dødens indtræden, foretage ligsyn,  

 udstede dødsattest og foretage obduktion på en person, som lægen har haft en  

 særlig tilknytning til, dvs. såkaldte habilitetsregler.
 En tilsvarende bestemmelse for så vidt angår ligsyn findes i dag i  

 ligsynslovens § 2, stk. 5. Der henvises herom til bemærkningerne til § 3.
 Bestemmelsen i stk. 3 svarer til ligsynslovens § 10, stk. 3.
Til § 19 Industriministeren anmodede i juli 1988 efter samråd med justitsministeren  

 Søfartsstyrelsen om at nedsætte en arbejdsgruppe, der fik til opgave at  

 udarbejde regler vedrørende ligsyn og begravelse m.v. ved dødsfald til søs.
 Denne arbejdsgruppe afgav i maj 1989 en beretning, der bl.a. indeholder  

 forslag til bekendtgørelse om ligsyn og begravelse m.v. ved dødsfald til søs.
 Samtidig foreslår arbejdsgruppen, at der i forbindelse med en ændring af  

 lovgivningen på området skabes en udtrykkelig hjemmel for, at  

 industriministeren kan udstede ovennævnte bekendtgørelse.
 Den af arbejdsgruppen foreslåede bestemmelse er derfor indsat i  

 lovforslaget.
Til kapitel 6 (Straf, ikrafttræden m.v.) Til § 20 Bestemmelsen indeholder lovens straffebestemmelser og erstatter de  

 tilsvarende bestemmelser i transplantationslovens § 8 og i ligsynslovens §  

 11.
 Det bemærkes i øvrigt, at en overtrædelse af de bestemmelser, som  

 Sundhedsstyrelsen fastsætter i medfør af § 2 om dødens konstatering efter  

 hjernedødskriteriet, efter omstændighederne vil kunne indebære en  

 overtrædelse af den generelle straffebestemmelse for læger i lægelovens § 18.
Bestemmelsen i stk. 3 er ny.
Det foreslås, at det skal være  

 strafbart at yde eller modtage betaling eller anden økonomisk fordel for  

 udtagelse eller overførsel af væv og andet biologisk materiale, herunder  

 f.eks. en nyre, i transplantationsøjemed.
Der foreslås endvidere (i 2. pkt.)  

 straf for den, der med viden om, at der er ydet eller modtaget sådan  

 betaling, medvirker til, at transplantation foretages.
Dette strafansvar vil  

 omfatte læger og andet sygehuspersonale, der foretager sådanne indgreb.  

 Endvidere vil personer, der formidler køb og salg af organer til  

 transplantation, kunne straffes efter 1. pkt. efter almindelige regler om  

 medvirken (straffelovens § 23). 1. pkt. fuldbyrdes ved betalingen.
 Betaling for selve indgrebet (operationsudgifter m.v.) vil selvsagt ikke  

 være omfattet af bestemmelsen.
 Strafansvaret (og den deraf følgende adgang til konfiskation af det  

 modtagne beløb) skal søge at modvirke, at der i Danmark opstår tilfælde, hvor  

 personer modtager penge f.eks. for at afgive en nyre til transplantation.
Til § 21 I bestemmelsen foreslås, at loven træder i kraft den 1. juli 1990.
Til § 22 Bestemmelsen indeholder sædvanligt forbehold vedrørende Færøerne og  

 Grønland.
 Det kan i øvrigt oplyses, at transplantationsloven er sat i kraft for  

 såvel Færøerne som Grønland ved kongelig anordning af 22. august 1968.
 Endvidere er ligsynsloven sat i kraft for Færøerne og Grønland ved  

 anordning nr. 533 og nr. 534 af 6. september 1988.
Bilag 1 Udkast Sundhedsstyrelsens cirkulære af Cirkulære om dødens konstatering ved uopretteligt ophør af al hjernefunktion (Til landets læger) I § 1 i lov nr. af om ligsyn, obduktion og  

 transplantation m.v. er det fastsat, at en persons død kan konstateres ved  

 påvisning af - uopretteligt ophør af åndedræt og hjertevirksomhed eller - uopretteligt ophør af al hjernefunktion.
 I henhold til § 2 i loven fastsætter Sundhedsstyrelsen følgende vedrørende  

 konstatering af uopretteligt ophør af al hjernefunktion.
I.
Hjernedød Uopretteligt ophør af al hjernefunktion, dvs. diagnosen hjernedød, kan kun  

 komme på tale hos bevidstløse, reaktionsløse og respirationsløse patienter i  

 respirator, hvor åndedræt og hjertefunktion er kunstigt opretholdt.
 Hos nævnte patienter kan diagnosen stilles med fuldstændig sikkerhed på  

 basis af klinisk undersøgelse alene, når følgende betingelser er opfyldt:
 1. Hjernelæsionen skal være kendt, erkendt som strukturel, og som  

 utilgængelig for behandling samt vurderet som dødelig.
 2. Andre, eventuelt blot medvirkende, årsager skal være udelukket.
 Hos børn vil det som hovedregel ikke være tilstrækkeligt at stille  

 diagnosen hjernedød på basis af en klinisk undersøgelse alene.
 Ad 1:
Forholdet vil ikke sjældent være oplyst alene af synlige læsioner som  

 f.eks. store åbne hjernelæsioner.
I andre tilfælde vil det fremgå af  

 specielle undersøgelser, f.eks.
CT-scanning.
Det kan f.eks. dreje sig om  

 blødninger i eller uden på hjernen, hjernesvulster eller ødelæggelse af  

 hjernevæv på grund af traumer eller tillukning af større blodkar.
 Ad 2:
Det drejer sig især om forgiftninger, først og fremmest med alkohol og  

 sovemidler.
Desuden om påvirkning af behandlingsmidler som narkosemidler,  

 muskellammende stoffer, beroligende medicin og krampemidler.
Yderligere må  

 iltmangelskader efter f.eks. forbigående kredsløbssvigt (kredsløbschok,  

 hjertestop), være udelukket, og det samme gælder sygdomme som hjerne- og  

 hjernehindebetændelse samt sådanne, som kan medføre for hjernen skadelige  

 ændringer i blodets sammensætning (f.eks. blodmangel, nyresvigt, sukkersyge  

 og andre hormonelle lidelser). Endelig må lavt blodtryk og legemstemperatur  

 under 35 grader celsius udelukkes som medvirkende årsager.
Disse udelukkelser  

 kan i mange tilfælde foretages umiddelbart på basis af foreliggende  

 oplysninger og iagttagelser, men i andre tilfælde vil yderligere  

 undersøgelser, især laboratoriemæssige, være nødvendige.
 Er betingelserne 1 og 2 ikke opfyldt, kan diagnosen uopretteligt  

 ophør af al hjernefunktion ikke stilles på basis af klinisk undersøgelse  

 alene, og yderligere undersøgelser vil være nødvendige.
 Når hjernedød er konstateret, vil ingen yderligere undersøgelse eller  

 behandling gavne patienten.
II.
Den kliniske undersøgelse af hjernefunktionen.
Betingelserne 1 og 2 er opfyldt Undersøgelsen omfatter de reflekser, der går over hjernestammen, herunder  

 også undersøgelse af, om respirationscentret kan bringes i funktion ved CO2  

 stimulation, som overstiger det nødvendige for at aktivere  

 respirationscentret, samtidig med at den potentielt skadelige virkning heraf  

 begrænses til det mindst mulige.
 Konstateres bortfald af dissse funktioner, gentages den samlede  

 undersøgelse efter et tidsinterval, der tilpasses det enkelte tilfælde, og  

 som hovedregel bør være mindst een time.
 Hos patienter, der opfylder betingelserne nævnt under punkt 1 og 2, vil  

 bortfald af de nævnte funktioner konstateret ved de to undersøgelser give  

 absolut sikkerhed for uopretteligt ophør af al hjernefunktion, dvs.  

 hjernedød.
 Som hovedregel bør diagnosen hjernedød ikke stilles, før der er forløbet  

 ca. 6 timer fra indtrådt tab af bevidsthed og spontan respiration.
III.
Andre diagnostiske metoder Betingelserne 1 og 2 er ikke opfyldt Uanset sygdomsårsag medfører langt de fleste dødelige hjerneaffektioner et  

 hjerneødem, der kan bringe det intrakranielle tryk op over det systemiske  

 blodtryk, og dermed umuliggøre tilførsel af blod til hjernen, hvorved der  

 opstår kredsløbsstandsning i hjernen.
Dette fænomen kan undersøges ved cerebrale cirkulationsundersøgelser.  

 Under normale forhold vil kontraststof injiceret i aortabuen vise sig i  

 hjernens kar i løbet af 1 sekund.
Hvis der efter 15 sekunders eksponeringer  

 ikke har vist sig kontraststof i hjernens blodkar, men nok i ekstrakranielle  

 kar, og hvis ny injektion 15 minutter senere giver samme resultat, er ophævet  

 hjernekredsløb og dermed hjernedød med sikkerhed dokumenteret.
 Dersom monitorering af det intrakranielle tryk allerede er etableret af  

 overvågningshensyn, vil diagnosen hjernedød være absolut sikker, hvis dette  

 tryk i 30 minutter overstiger det systemiske blodtryk.
Elektroencefalografi (EEG) er ikke nødvendig i diagnostikken af hjernedød.  

 Isoelektrisk EEG er ikke ensbetydende med hjernedød.
EEG-aktivitet betyder  

 levende hjernebarkceller og udelukker altså hjernedød og kan derved være  

 vejledende.
IV.
Andre bestemmelser Konstatering af en persons død ved uopretteligt ophør af al hjernefunktion  

 skal foretages under medvirken af to læger, hvoraf den ene skal være den  

 læge, som har behandlet patienten i den sidste fase af sygdommen.
I øvrigt  

 henvises om de almindelige habilitetskrav til loven og de i medfør heraf  

 udfærdigede særlige regler.
 Der skal ved konstatering af dødens indtræden i henhold til lovens § 2 i  

 hvert enkelt tilfælde i patientjournalen føres nøjagtige optegnelser over den  

 fulgte procedure og herunder angives, hvilke læger der har medvirket ved  

 konstatering af dødens indtræden.
Bilag 2 Lov om udtagelse af menneskeligt væv m.v. § 1. Fra den, som har meddelt  

 skriftligt samtykke hertil, kan væv og andet biologisk materiale udtages i  

 hans levende live til behandling af sygdom eller legemsskade hos andet  

 menneske.
Stk. 2. Samtykke kan meddeles af den, der er fyldt 18 år.
Såfremt ganske  

 særlige grunde taler derfor, kan indgreb dog foretages med samtykke fra en  

 person under 18 år, når samtykket er tiltrådt af værgen.
Stk. 3. Inden samtykke meddeles, skal den pågældende af en læge have  

 modtaget oplysning om indgrebets beskaffenhed og følger samt om risikoen ved  

 indgrebet.
Lægen skal forvisse sig om, at den pågældende har forstået  

 betydningen af de meddelte oplysninger.
 Stk. 4. Indgrebet må kun finde sted, såfremt det efter sin art og  

 samtykkegiverens helbredstilstand kan foretages uden nærliggende fare for  

 ham.
 § 2. Fra liget af den, som efter sit fyldte 18. år skriftligt har truffet  

 bestemmelse herom, kan væv og andet biologisk materiale udtages til  

 behandling af sygdom eller legemsskade hos andet menneske eller til  

 videnskabelig brug.
 § 3. Fra liget af den, som er død på eller som død er indbragt til et  

 sygehus eller lignende institution, kan væv og andet biologisk materiale  

 udtages til behandling af sygdom eller legemsskade hos andet menneske.
Stk. 2. Indgrebet må ikke foretages, såfremt afdøde eller hans nærmeste  

 har udtalt sig derimod, såfremt indgreb af denne art må antages at stride  

 imod afdødes eller hans nærmestes livsopfattelse, eller såfremt særlige  

 omstændigheder i øvrigt taler imod indgrebet.
Den afdødes pårørende skal,  

 såfremt omstændighederne tillader det, underrettes om dødsfaldet, før det  

 påtænkte indgreb foretages.
 § 4. I lægevidenskabeligt øjemed kan der foretages obduktion og i  

 forbindelse hermed udtages væv og andet biologisk materiale af den, som er  

 død på eller som død er indbragt til et sygehus eller lignende institution.
 Stk. 2. Obduktion m.v. må ikke finde sted, såfremt afdøde eller hans  

 nærmeste har udtalt sig derimod, såfremt indgreb af denne art må antages at  

 stride imod afdødes eller hans nærmestes livsopfattelse, eller såfremt  

 særlige omstændigheder i øvrigt taler imod indgrebet.
Stk. 3. Obduktion m.v. må tidligst begyndes 6 timer efter, at nærmeste  

 pårørende, hvis opholdssted kendes, er underrettet om dødsfaldet.
Dette  

 gælder dog ikke, hvis afdøde efter sit fyldte 18. år skriftligt har givet  

 samtykke til obduktion, eller afdødes nærmeste har givet sådant samtykke.
§ 5. Obduktion m.v. efter § 4 må ikke finde sted, såfremt der skal  

 foretages medicolegalt ligsyn eller legal obduktion.
Det samme gælder  

 udtagelse af væv m.v. efter §§ 2 og 3, medmindre indgrebet må antages at være  

 uden betydning for resultatet af undersøgelsen.
§ 6. Udtagelse af væv m.v. efter §§ 1-3 må kun foretages af læger, der er  

 ansat på sygehuse eller lignende institutioner, som Sundhedsstyrelsen har  

 godkendt dertil.
Dette gælder dog ikke i tilfælde, hvor en person i medfør af  

 § 2 har truffet bestemmelse om anvendelse af sit lig til videnskabelig brug.
 § 7. Indgreb efter §§ 2 og 3 må ikke foretages af den læge, som har  

 behandlet afdøde under hans sidste sygdom.
 § 8. Den, der, uden at lovens betingelser herfor er opfyldt, udtager væv  

 og andet biologisk materiale til behandling af sygdom eller legemsskade eller  

 foretager obduktion, herunder udtager væv m.v., i lægevidenskabeligt øjemed,  

 straffes med bøde, medmindre strengere straf er forskyldt efter den øvrige  

 lovgivning.
 § 9. Loven gælder ikke for udtagelse af blod, fjernelse af mindre  

 hudpartier samt andre mindre indgreb, der ganske må ligestilles hermed.
 § 10. Loven træder i kraft dagen efter bekendtgørelsen i Lovtidende.
 § 11. Loven gælder ikke for Færøerne og Grønland, men kan ved kongelig  

 anordning sættes i kraft for disse landsdele med de afvigelser, som de  

 særlige færøske og grønlandske forhold tilsiger.
Bilag 3 Lov om ligsyn m.v.
Omsorg for lig § 1. Den, der antages at være afgået ved døden, skal anbringes under  

 forsvarlige forhold.
Er dødens indtræden ikke åbenbar, skal den pågældende  

 være under jævnligt tilsyn og må ikke føres til lighus, før en læge har  

 iagttaget sikre dødstegn.
Førend ligsyn er afsluttet og dødsattest er  

 udstedt, må liget ikke anbringes i kiste eller føres til kapel.
Ligsyn § 2. Ligsyn foretages af en læge til afgørelse af, om dødsfald er  

 indtrådt.
Ved ligsynet skal sikre dødstegn iagttages og dødsmåde og dødsårsag  

 så vidt muligt fastslås.
 Stk. 2. Er dødsfald indtrådt under indlæggelse på sygehus eller lignende  

 institution, foretages ligsyn af en af de læger, der her har deltaget i  

 patientens behandling.
Stk. 3. I andre tilfælde skal ligsyn foretages af afdødes sædvanlige læge  

 eller dennes stedfortræder.
Må undtagelsesvis en anden læge efter forholdene  

 anses nærmere til at foretage ligsynet, og finder han at have tilstrækkeligt  

 grundlag for at tage stilling også til dødsmåde og dødsårsag, kan ligsynet  

 dog foretages af ham.
 Stk. 4. Ingen stedlig læge kan undslå sig for at komme til stede til  

 foretagelse af ligsyn, hvis tilkaldelsen skyldes, at afdødes sædvanlige læge  

 og dennes stedfortræder har gyldigt forfald, eller at afdøde ikke havde nogen  

 sædvanlig læge på dødsstedet.
 Stk. 5. Justitsministeren fastsætter regler, hvorefter en læge ikke må  

 foretage ligsyn af afdøde, som lægen har haft et særligt tilknytningsforhold  

 til.
Indberetning til politiet § 3. Den læge, der tilkaldes i anledning af dødsfald, skal afgive  

 indberetning til politiet:
1) når dødsfaldet skyldes et strafbart forhold, selvmord eller  

 ulykkestilfælde, 2) når en person findes død, 3) når døden er indtrådt pludseligt og ikke er forudset af lægelige  

 grunde, 4) når der er grund til at antage, at dødsfaldet kan skyldes en  

 erhvervssygdom, der er omfattet af ulykkesforsikringsloven, 5) når døden kan være en følge af fejl, forsømmelse eller ulykkelig  

 hændelse i forbindelse med behandling eller forebyggelse af sygdom, 6) når dødsfald forekommer i fængsler, arresthuse og lignende  

 institutioner, 7) når det i øvrigt ikke med sikkerhed kan udelukkes, at dødsfaldet  

 skyldes et strafbart forhold, selvmord eller ulykkestilfælde, eller  

 dødsfaldet af andre grunde skønnes at kunne have politimæssig interesse.
 Stk. 2. Ved dødsfald på sygehus eller lignende institution afgives  

 indberetning af den ledende læge.
Retslægeligt (medico-legalt) ligsyn § 4. I de tilfælde, der er nævnt i § 3, iværksættes retslægeligt ligsyn.
 Stk. 2. Retslægeligt ligsyn kan dog undlades:
1) ved dødsfald efter ulykkestilfælde, såfremt døden først er indtrådt  

 nogen tid efter ulykken og politiet efter de tilvejebragte oplysninger finder  

 det åbenbart, at dødsfaldet er uden politimæssig interesse, 2) ved de dødsfald, der er nævnt i § 3, stk. 1, nr. 2, 3, 5 og 6, såfremt  

 der mellem politiet og embedslægen er enighed om, at de tilvejebragte  

 oplysninger gør det åbenbart, at der foreligger naturlig død, 3) ved de dødsfald, der er nævnt i § 3, stk. 1, nr. 4, såfremt embedslægen  

 finder, at de tilvejebragte oplysninger med tilstrækkelig sikkerhed har  

 klarlagt dødsårsagen, 4) ved andre dødsfald, der er kommet til politiets kundskab og er antaget  

 at kunne have politimæssig interesse, såfremt politiet efter en undersøgelse  

 finder det åbenbart, at der er tale om naturlig død.
 § 5. Retslægeligt ligsyn foretages af politiet og embedslægen i forening.
Stk. 2. Justitsministeren kan efter indhentet erklæring fra  

 Sundhedsstyrelsen meddele andre læger tilladelse til at deltage i  

 retslægeligt ligsyn i embedslægens sted.
I påtrængende tilfælde kan en af  

 politimesteren udpeget læge deltage.
Retslægelig (medico-legal) obduktion § 6. Retslægelig obduktion skal foretages:
1) når dødsfaldet skyldes et strafbart forhold, eller muligheden heraf  

 ikke med tilstrækkelig sikkerhed kan udelukkes, eller obduktion dog skønnes  

 nødvendig for at hindre, at der senere kan opstå mistanke herom, 2) når dødsmåden i øvrigt ikke er fastslået med tilstrækkelig sikkerhed  

 ved det retslægelige ligsyn, 3) når dødsårsagen ikke er fastslået med tilstrækkelig sikkerhed ved det  

 retslægelige ligsyn og yderligere retsmedicinske undersøgelser af  

 politimæssige grunde skønnes påkrævet.
 Stk. 2. Skønnes almen interesse i øvrigt at kræve en særlig undersøgelse  

 af dødsårsagen ved bestemte grupper af dødsfald, kan justitsministeren efter  

 forhandling med Sundhedsstyrelsen bestemme, at der ved sådanne dødsfald skal  

 foretages retslægelig obduktion.
§ 7. Bestemmelse om retslægelig obduktion træffes af politiet.
Obduktionen  

 udføres af en sagkyndig læge, der udpeges af justitsministeren i forbindelse  

 med embedslægen eller en anden læge, der repræsenterer denne.
Stk. 2. Såfremt omstændighederne tillader det, skal afdødes nærmeste,  

 førend obduktion foretages, underrettes om dødsfaldet og om, at der vil blive  

 foretaget obduktion.
Den pågældende skal samtidig gøres bekendt med adgangen  

 til domstolsprøvelse.
Retslig prøvelse § 8. Såfremt afdødes nærmeste modsætter sig retslægelig obduktion, skal  

 politiet inden 24 timer indbringe spørgsmålet om lovligheden af beslutningen  

 herom for retten.
Stk. 2. Sagen behandles efter strafferetsplejens regler.
Rettens afgørelse  

 træffes ved kendelse.
Kære til landsretten kan kun ske inden for en frist på  

 3 dage.
Retsplejelovens § 949, stk. 2, finder tilsvarende anvendelse.
 Stk. 3. I de i § 6, stk. 1, nævnte tilfælde kan obduktion foretages, inden  

 rettens afgørelse foreligger, såfremt der er nærliggende fare for, at  

 øjemedet ellers vil forspildes.
Dødsattest § 9. Når ligsyn er afsluttet, skal lægen udstede dødsattest.
Er dødsfaldet  

 indberettet til politiet efter § 3, må dødsattest kun udstedes, hvis politiet  

 meddeler, at indberetningen ikke giver anledning til retslægeligt ligsyn.
Er  

 der foretaget retslægeligt ligsyn, udstedes dødsattesten af den læge, der har  

 deltaget heri.
Stk. 2. Liget må ikke begraves, brændes eller føres ud af landet, førend  

 dødsattest er udstedt.
Er dødsattesten udfærdiget efter retslægeligt ligsyn,  

 skal attesten yderligere være forsynet med politiets påtegning om, at intet  

 er til hinder for, at liget begraves, brændes eller føres ud af landet.
Andre bestemmelser § 10. Loven finder tilsvarende anvendelse på dødfødte.
 Stk. 2. Justitsministeren kan fastsætte nærmere regler om behandling af  

 lig, om foretagelse af ligsyn og om obduktion, herunder også om obduktion  

 uden for de tilfælde, der er nævnt i § 6, samt om dødsattester.
 Stk. 3. Henhører efterforskningen i forbindelse med dødsfaldet under  

 militær påtalemyndighed, træder forsvarets auditørpersonel i stedet for  

 politiet ved foretagelse af retslægelige ligsyn og obduktioner.
 § 11. Overtrædelse af §§ 1-3 og 9 straffes med bøde.
 Stk. 2. I forskrifter, der udfærdiges i medfør af loven, kan der  

 fastsættes straf af bøde for overtrædelse af bestemmelser i forskrifterne.
 § 12. Loven træder i kraft den 1. april 1977.
 Stk. 2. Følgende bestemmelser ophæves:
1) forordning af 21. maj 1751 anlangende, hvad der ved Delinquent-sagers  

 Drift og Udførsel udi Danmark og Norge bør iagttages, 2) lov nr. 2 af 2. januar 1871 om Ligsyn, 3) § 10, stk. 2, i lov nr. 246 af 9. juni 1967 om udtagelse af  

 menneskeligt væv m.v., 4) § 2, stk. 5, i lov nr. 225 af 31. maj 1968 om anmeldelse af fødsler og  

 dødsfald.
 § 13. Loven gælder ikke for Færøerne og Grønland, men kan ved kongelig  

 anordning sættes i kraft for disse landsdele med de afvigelser, som de  

 særlige færøske og grønlandske forhold tilsiger.
Efter 2. behandling den 15. maj 1990 Kapitel 1 Dødens konstatering § 1. En persons død kan konstateres 1) ved uopretteligt ophør af åndedræt og hjertevirksomhed eller 2) ved uopretteligt ophør af al hjernefunktion.
 § 2. Sundhedsstyrelsen fastsætter bestemmelser om de undersøgelser, der  

 skal foretages for at konstatere dødens indtræden efter § 1, nr. 2.
Kapitel 2 Ligsyn m.v.
Ligsyn § 3. Ligsyn foretages af en læge til afgørelse af, om dødsfald er  

 indtrådt.
Ved ligsynet skal dødstegn iagttages og dødsmåde og dødsårsag så  

 vidt muligt fastslås.
 Stk. 2. Er dødsfald indtrådt under indlæggelse på sygehus eller lignende  

 institution, foretages ligsyn af en af de læger, der her har deltaget i  

 patientens behandling.
Stk. 3. I andre tilfælde skal ligsyn foretages af afdødes sædvanlige læge  

 eller dennes stedfortræder.
Må undtagelsesvis en anden læge efter forholdene  

 anses nærmere til at foretage ligsynet, og finder denne at have  

 tilstrækkeligt grundlag for at tage stilling også til dødsmåde og dødsårsag,  

 kan ligsynet dog foretages af denne læge.
 Stk. 4. Ingen stedlig læge kan undslå sig for at komme til stede til  

 foretagelse af ligsyn, hvis tilkaldelsen skyldes, at afdødes sædvanlige læge  

 og dennes stedfortræder har gyldigt forfald, eller at afdøde ikke havde nogen  

 sædvanlig læge på dødsstedet.
Indberetning til politiet § 4. Den læge, der tilkaldes i anledning af dødsfald, skal afgive  

 indberetning til politiet:
1) når dødsfaldet skyldes et strafbart forhold, selvmord eller  

 ulykkestilfælde, 2) når en person findes død, 3) når døden er indtrådt pludselig og ikke er forudset af lægelige grunde, 4) når der er grund til at antage, at dødsfaldet kan skyldes en  

 erhvervssygdom, der er omfattet af lov om arbejdsskadeforsikring, 5) når døden kan være en følge af fejl, forsømmelse eller ulykkelig  

 hændelse i forbindelse med behandling eller forebyggelse af sygdom, 6) når dødsfald forekommer i Kriminalforsorgens institutioner, eller 7) når det i øvrigt ikke med sikkerhed kan udelukkes, at dødsfaldet  

 skyldes et strafbart forhold, selvmord eller ulykkestilfælde eller dødsfaldet  

 af andre grunde skønnes at kunne have politimæssig interesse.
 Stk. 2. Ved dødsfald på sygehus eller lignende institution afgives den  

 indberetning, der er nævnt i stk. 1, af den ledende læge.
Retslægeligt ligsyn § 5. I de tilfælde, der er nævnt i § 4, iværksættes retslægeligt ligsyn.
 Stk. 2. Retslægeligt ligsyn kan dog undlades:
1) ved dødsfald efter ulykkestilfælde, såfremt døden først er indtrådt  

 nogen tid efter ulykken og politiet efter de tilvejebragte oplysninger finder  

 det åbenbart, at dødsfaldet er uden politimæssig interesse, 2) ved de dødsfald, der er nævnt i § 4, stk. 1, nr. 2, 3, 5 og 6, såfremt  

 der mellem politiet og embedslægen er enighed om, at de tilvejebragte  

 oplysninger gør det åbenbart, at der foreligger naturlig død, 3) ved de dødsfald, der er nævnt i § 4, stk. 1, nr. 4, såfremt embedslægen  

 finder, at de tilvejebragte oplysninger med tilstrækkelig sikkerhed har  

 klarlagt dødsårsagen, og 4) ved andre dødsfald, der er kommet til politiets kundskab og er antaget  

 at kunne have politimæssig interesse, såfremt politiet efter en undersøgelse  

 finder det åbenbart, at der er tale om naturlig død.
 § 6. Retslægeligt ligsyn foretages af politiet og en embedslæge i  

 forening.
Stk. 2. Justitsministeren kan efter indhentet erklæring fra  

 Sundhedsstyrelsen meddele andre læger tilladelse til at deltage i  

 retslægeligt ligsyn i embedslægens sted.
I påtrængende tilfælde kan en af  

 politimesteren udpeget læge deltage.
Dødsattest § 7. Når ligsyn er afsluttet, skal lægen udstede dødsattest.
Er dødsfaldet  

 indberettet til politiet efter § 4, må dødsattest kun udstedes, hvis politiet  

 meddeler, at indberetningen ikke giver anledning til retslægeligt ligsyn.
Er  

 der foretaget retslægeligt ligsyn, udstedes dødsattesten af den læge, der har  

 deltaget heri.
Stk. 2. Liget må ikke begraves, brændes eller føres ud af landet, førend  

 dødsattest er udstedt.
Er dødsattesten udfærdiget efter retslægeligt ligsyn,  

 skal attesten yderligere være forsynet med politiets påtegning om, at intet  

 er til hinder for, at liget begraves, brændes eller føres ud af landet.
Omsorg for lig § 8. En person, der antages at være afgået ved døden, skal anbringes under  

 forsvarlige forhold.
Er dødens indtræden ikke åbenbar, skal den pågældende  

 være under jævnligt tilsyn og må ikke føres til lighus, før en læge har  

 iagttaget dødstegn.
Førend ligsyn er afsluttet og dødsattest er udstedt, må  

 liget ikke anbringes i kiste eller føres til kapel.
Kapitel 3 Obduktion Retslægelig obduktion § 9. Retslægelig obduktion skal foretages:
1) når dødsfaldet skyldes et strafbart forhold, eller muligheden heraf  

 ikke med tilstrækkelig sikkerhed kan udelukkes eller obduktion dog skønnes  

 nødvendig for at hindre, at der senere kan opstå mistanke herom, 2) når dødsmåden i øvrigt ikke er fastslået med tilstrækkelig sikkerhed  

 ved det retslægelige ligsyn, eller 3) når dødsårsagen ikke er fastslået med tilstrækkelig sikkerhed ved det  

 retslægelige ligsyn og yderligere retsmedicinske undersøgelser af  

 politimæssige grunde skønnes påkrævet.
 Stk. 2. Skønnes almen interesse i øvrigt at kræve en særlig undersøgelse  

 af dødsårsagen ved bestemte grupper af dødsfald, kan justitsministeren efter  

 forhandling med Sundhedsstyrelsen bestemme, at der ved sådanne dødsfald skal  

 foretages retslægelig obduktion.
 § 10. Bestemmelse om retslægelig obduktion træffes af politiet.  

 Obduktionen udføres af en sagkyndig læge, der udpeges af justitsministeren,  

 sammen med en embedslæge eller en anden læge, der repræsenterer denne.
Stk. 2. Såfremt omstændighederne tillader det, skal afdødes nærmeste,  

 førend obduktion foretages, underrettes om dødsfaldet og om, at der vil blive  

 foretaget obduktion.
Den pågældende skal samtidig gøres bekendt med adgangen  

 til domstolsprøvelse.
Domstolsprøvelse § 11. Såfremt afdødes nærmeste modsætter sig retslægelig obduktion, skal  

 politiet inden 24 timer indbringe spørgsmålet om lovligheden af beslutningen  

 herom for retten.
Stk. 2. Sagen behandles efter strafferetsplejens regler.
Rettens afgørelse  

 træffes ved kendelse.
Kære til landsretten kan kun ske inden for en frist på  

 3 dage.
Retsplejelovens § 949, stk. 2, finder tilsvarende anvendelse.
 Stk. 3. I de i § 9, stk. 1, nævnte tilfælde kan obduktion foretages, inden  

 rettens afgørelse foreligger, såfremt der er nærliggende fare for, at  

 øjemedet ellers vil forspildes.
Lægevidenskabelig obduktion § 12. Obduktion i lægevidenskabeligt øjemed og i forbindelse hermed  

 udtagelse af væv og andet biologisk materiale kan efter reglerne i stk. 2-5  

 foretages på en person, som er død på eller som død er indbragt til et  

 sygehus eller en lignende institution.
Stk. 2. Obduktion må foretages, såfremt afdøde efter sit fyldte 18. år  

 skriftligt har givet sit samtykke til obduktion.
I andre tilfælde må  

 obduktion ikke finde sted, såfremt afdøde eller afdødes nærmeste har udtalt  

 sig derimod eller indgrebet må antages at stride mod afdødes eller de  

 nærmestes livsopfattelse, eller såfremt særlige omstændigheder i øvrigt taler  

 mod indgrebet.
Stk. 3. Uden for de i stk. 2 nævnte tilfælde skal afdødes nærmeste, hvis  

 opholdssted kendes, underrettes om den påtænkte obduktion med anmodning om at  

 give tilladelse hertil.
Obduktion må herefter foretages, såfremt afdødes  

 nærmeste giver samtykke til indgrebet. Ønsker afdødes nærmeste ikke at tage  

 stilling til det påtænkte indgreb, skal der oplyses om adgangen til at  

 modsætte sig obduktion inden for 6 timer efter underretningen som nævnt i 1.  

 pkt.
Obduktion må tidligst foretages 6 timer efter denne underretning,  

 medmindre afdødes nærmeste forinden har givet samtykke til obduktion.
 Stk. 4. Er afdøde under 18 år, må obduktion kun foretages, såfremt  

 forældremyndighedens indehaver har samtykket heri.
Stk. 5. Obduktion må først foretages, når ligsyn er foretaget.
Obduktion  

 må ikke finde sted, såfremt der skal foretages retslægeligt ligsyn eller  

 retslægelig obduktion.
Kapitel 4 Transplantation Transplantation fra levende personer § 13. Fra en person, som har meddelt skriftligt samtykke hertil, kan væv  

 og andet biologisk materiale udtages i personens levende live til behandling  

 af sygdom eller legemsskade hos et andet menneske.
Stk. 2. Samtykke kan meddeles af den, der er fyldt 18 år.
Såfremt ganske  

 særlige grunde taler derfor, kan indgrebet dog foretages med samtykke fra en  

 person under 18 år, når samtykket er tiltrådt af forældremyndighedens  

 indehaver.
Stk. 3. Inden samtykke meddeles, skal den pågældende af en læge have  

 modtaget oplysning om indgrebets beskaffenhed og følger samt om risikoen ved  

 indgrebet.
Lægen skal forvisse sig om, at den pågældende har forstået  

 betydningen af de meddelte oplysninger.
 Stk. 4. Indgrebet må kun finde sted, såfremt det efter sin art og  

 samtykkegiverens helbredstilstand kan foretages uden nærliggende fare for  

 personen.
Transplantation fra afdøde personer § 14. Fra en person, der er død på eller som død er indbragt til et  

 sygehus eller lignende institution, kan væv og andet biologisk materiale  

 udtages til behandling af sygdom eller legemsskade hos et andet menneske  

 efter reglerne i stk. 2-4.
Stk. 2. Indgrebet må foretages, såfremt afdøde efter sit fyldte 18. år  

 skriftligt har truffet bestemmelse herom.
Det samme gælder, hvis personen  

 mundtligt har udtalt sig for et sådant indgreb.
Stk. 3. Uden for de i stk. 2 nævnte tilfælde må indgrebet kun foretages,  

 såfremt der ikke foreligger nogen tilkendegivelse fra afdøde imod indgrebet  

 og afdødes nærmeste giver samtykke til indgrebet.
Efterlader afdøde sig ingen  

 nærmeste, må indgrebet ikke foretages.
 Stk. 4. Er afdøde under 18 år, må indgrebet kun foretages, såfremt  

 forældremyndighedens indehaver har givet samtykke til indgrebet.
 § 15. Udtagelse af væv m.v. efter § 13 og § 14 må kun foretages af læger,  

 der er ansat på sygehuse eller lignende institutioner, og som  

 Sundhedsstyrelsen har godkendt dertil.
 Stk. 2. Indgreb efter § 14 må ikke foretages af de læger, der har  

 behandlet afdøde under dennes sidste sygdom eller har konstateret personens  

 død.
 Stk. 3. Indgreb efter § 14 må ikke finde sted, såfremt der skal foretages  

 retslægeligt ligsyn eller retslægelig obduktion, medmindre indgrebet må  

 antages at være uden betydning for resultatet af undersøgelsen.
Kapitel 5 Andre bestemmelser § 16. Andre indgreb på en afdød end nævnt i kapitel 3 og 4 må kun  

 foretages, såfremt afdøde efter sit fyldte 18. år skriftligt har truffet  

 bestemmelse herom.
 Stk. 2. Sådanne indgreb må først foretages, når uopretteligt ophør af  

 åndedræt og hjertevirksomhed er indtrådt.
 § 17. Loven finder tilsvarende anvendelse på dødfødte personer.
 Stk. 2. Loven gælder ikke for udtagelse af blod, fjernelse af mindre  

 hudpartier samt andre mindre indgreb, der ganske må ligestilles hermed.
 § 18. Justitsministeren kan fastsætte nærmere regler om behandling af lig,  

 om foretagelse af ligsyn og om obduktion samt om dødsattester.
 Stk. 2. Justitsministeren fastsætter regler, hvorefter en læge ikke må  

 konstatere dødens indtræden, foretage ligsyn, udstede dødsattest og foretage  

 obduktion på en person, som lægen har haft en særlig tilknytning til.
 Stk. 3. Henhører efterforskningen i forbindelse med dødsfaldet under  

 militær påtalemyndighed, træder forsvarets auditørpersonel i stedet for  

 politiet ved foretagelse af retslægeligt ligsyn og retslægelig obduktion.
 § 19. Industriministeren kan efter forhandling med justitsministeren  

 fastsætte nærmere regler om ligsyn og begravelse m.v. ved dødsfald til søs.
Kapitel 6 Straf- og ikrafttrædelsesbestemmelser m.v.
 § 20. Overtrædelse af § 3, § 4, § 7 og § 8 straffes med bøde.
 Stk. 2. Den, der udtager væv og andet biologisk materiale til behandling  

 som nævnt i § 13 eller § 14, foretager obduktion i lægevidenskabeligt øjemed  

 eller indgreb efter § 16, uden at lovens betingelser herfor er opfyldt,  

 straffes med bøde, medmindre højere straf er forskyldt efter anden  

 lovgivning.
Stk. 3. Den, der yder eller modtager betaling eller anden økonomisk fordel  

 for udtagelse eller overførsel af væv og andet biologisk materiale til  

 behandling som nævnt i § 13 eller § 14, straffes med bøde.
Det samme gælder  

 den, der med viden om, at der er ydet eller modtaget betaling som nævnt i 1.  

 pkt., medvirker til, at et sådant indgreb foretages.
 Stk. 4. I forskrifter, der udstedes i medfør af loven, kan der fastsættes  

 straf af bøde for overtrædelse af bestemmelser i forskrifterne.
 § 21. Loven træder i kraft den 1. juli 1990.
 Stk. 2. Samtidig ophæves:
1) Lov nr. 246 af 9. juni 1967 om udtagelse af menneskeligt væv m.v. og 2) lov nr. 279 af 26.maj 1976 om ligsyn m.v.
 § 22. Loven gælder ikke for Færøerne og Grønland, men kan ved kongelig  

 anordning sættes i kraft for disse landsdele med de afvigelser, som de  

 særlige færøske og grønlandske forhold tilsiger.
Ændringsforslag stillet uden for betænkningen Af Leif Hermann (SF), Agerschou (SF), Carsten  

 Andersen (SF), Tommy Dinesen (SF), Aage Frandsen (SF), Holger K.
Nielsen (SF) og Riishøj (SF):
Til § 14 11) Stk. 2. affattes således:
»Stk. 2. Indgrebet må foretages, såfremt afdøde efter sit  

 fyldte 18. år ikke udtrykkeligt skriftligt eller mundtligt har udtalt sig  

 imod et sådant indgreb.« Bemærkninger Til nr. 11 Forslagsstillerne finder, at Folketinget under alle omstændigheder, uanset  

 hvorledes holdningen er til problemstillingen samtykke/ikke samtykke,  

 foretager et valg i de situationer, hvor der ikke foreligger nogen skriftlig  

 tilkendegivelse fra afdøde.
Med lovforslaget opstilles en formodning for, at  

 personer over 18 år ikke ønsker at bidrage til andre menneskers helbredelse  

 med organdonation.
En sådan formodningsregel finder forslagsstillerne ikke  

 grundlag for at opstille.
Tilsvarende gælder, at en forhåndsformodning for,  

 at en afdød er villig til organdonation, ej heller kan begrundes.
Derfor må  

 Folketingets medlemmer, hver ud fra deres politiske forudsætninger, træffe  

 valget og give dette udtryk i lovgivningen.
 Som socialister er det vores opfattelse, at denne konflikt må løses ud fra  

 den antagelse, at voksne mennesker som en nødvendig del af et menneskeligt  

 fællesskab er villige til i nødssituationer at bistå andre, ikke mindst når  

 det angår liv eller død for et medmenneske, og især når hjælpen ydes uden  

 afsavn for donor.
