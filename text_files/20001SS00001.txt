Beretning afgivet af Udvalget til Valgs  

 Prøvelse  den 14. december 2000 Beretning om klager i forbindelse med folkeafstemningen om  

 forslag til lov om Danmarks deltagelse i den fælles valuta Indenrigsministeren har til Folketinget i alt fremsendt 25  

 klager vedrørende folkeafstemningen, der fandt sted den 28. september  

 2000.
Klagerne er af Folketingets formand videresendt til  

 Udvalget til Valgs Prøvelse, der har behandlet klagerne i et  

 møde.
En beskrivelse af den enkelte klage, et uddrag af den  

 pågældende kommunes udtalelse og af Indenrigsministeriets  

 kommentarer samt udvalgets eventuelle kommentarer til den enkelte klagesag  

 følger nedenfor.
Ved et folketingsvalg afgør Folketinget selv  

 gyldigheden af sine medlemmers valg, jf. grundlovens § 33, hvorimod  

 grundloven ikke indeholder bestemmelser om, hvem der afgør gyldigheden  

 af en folkeafstemning.
Ifølge folketingsvalglovens § 102 opgør  

 indenrigsministeren resultatet af folkeafstemningen og bekendtgør  

 dette i Statstidende, og ifølge samme lovs § 103 kan enhver  

 vælger klage til Folketinget over folkeafstemninger.
Ifølge de  

 bemærkninger, der ledsager den gældende folketingsvalglovs § 102,  

 afgør Folketinget ikke gyldigheden af en folkeafstemning, men har  

 alene den parlamentariske kontrol, hvilket indebærer en stillingtagen  

 til den enkelte klage, herunder om der er sket en tilsidesættelse af  

 gældende regler, og/eller om der er behov for at ændre  

 gældende regler og procedurer.
Dette blev senest bekræftet i den  

 af Udvalget til Valgs Prøvelse afgivne beretning nr. 10 af 18. juni  

 1992 om klager i forbindelse med folkeafstemningen om forslag til lov om  

 ændring af lov om Danmarks tiltrædelse af De Europæiske  

 Fællesskaber m.v. (Danmarks tiltrædelse af traktaten om Den  

 Europæiske Union), hvor udvalget bemærkede, »at Folketinget ikke skal afgøre  

 gyldigheden af en folkeafstemning, men alene har den parlamentariske  

 kontrol«.
De enkelte klagesager 1) Erling Agergaard, Taastrup, klager over, at  

 afstemningen på  Selsmoseskolen,  Høje-Taastrup Kommune,  

 påbegyndtes, uden at der i afstemningslokalerne og i stemmerummene var  

 opsat vejledning om afstemningstematet.
Endvidere klages der over en  

 valgsekretær, idet den pågældende afgav forkerte svar om,  

 hvorvidt vejledningerne var modtaget og skulle opsættes.
 Høje-Taastrup Kommune har oplyst, at det var en  

 fejl, at der ikke var opsat vejledninger på afstemningsstedet ved  

 afstemningens begyndelse, idet vejledningerne først blev opsat  

 umiddelbart efter, at fejlen var blevet påpeget af klageren kort tid  

 efter kl. 9.00. Kommunen anfører, at man vil benytte denne episode til  

 at indskærpe over for valgsekretærerne, at vejledningerne skal  

 være sat op, når valghandlingen starter.
Indenrigsministeriet anfører, at det fremgår  

 af folketingsvalglovens § 99, stk. 2, at der ved opslag i stemmerummet skal  

 gives vælgerne vejledning om stemmeafgivningen.
I øvrigt giver  

 udtalelsen fra Høje-Taastrup Kommune ikke ministeriet anledning til  

 bemærkninger.
 Udvalget tager redegørelsen fra  

 Høje-Taastrup Kommune til efterretning.
2) Jørn Jørgensen, Ringsted, klager over  

 stemmesedlernes udformning ved folkeafstemningen.
Han er af den opfattelse,  

 at afstemningstemaet bør være påført stemmesedlen,  

 og finder det yderst betænkeligt at sende et spørgsmål til  

 afstemning, uden at vælgerne på tryk kan se  

 spørgsmålets nøjagtige formulering.
Indenrigsministeriet anfører, at ifølge  

 folketingsvalgloven skal ordene »Ja« og »Nej« klart adskilt være trykt  

 på stemmesedlerne til folkeafstemninger.
Herudover stilles der ikke  

 krav om, at afstemningstemaet skal være påtrykt stemmesedlerne  

 til folkeafstemninger.
Det har således været i overensstemmelse  

 med gældende regler, at afstemningstemaet ikke har været  

 påtrykt stemmesedlerne ved folkeafstemningen.
 Udvalget finder ikke anledning til at søge  

 folketingsvalgloven ændret, for så vidt angår reglerne om  

 stemmesedlernes udformning.
 3) Folkebevægelsen mod EU, Silkeborg Komiteen,  

 klager over, at Silkeborg Kommunes Økonomiudvalg har afvist en  

 anmodning fra Folkebevægelsen om at få tildelt et passende antal  

 pladser som tilforordnet vælger ved folkeafstemningen den 28. september  

 2000.
 Silkeborg Kommune har oplyst, at man ikke på  

 grundlag af Folkebevægelsens anmodning ønskede at ændre  

 den fordeling af antallet af tilforordnede vælgere, der var aftalt  

 mellem partierne ved begyndelsen af byrådets valgperiode.
Indenrigsministeriet henviser til, at ministeriet  

 før valget oplyste til klageren, at folketingsvalgloven ikke  

 indeholder regler om, hvem der blandt vælgerne kan eller skal  

 vælges som tilforordnede vælgere, at Indenrigsministeriets  

 vejledning om afholdelse af folkeafstemningen den 28. september 2000  

 indeholder en henstilling om, at kommunalbestyrelsen ved udpegning af  

 tilforordnede vælgere tager særligt hensyn til de mindre partier  

 samt de partier, der ikke er repræsenteret i kommunalbestyrelsen, og at  

 denne henstilling ikke er bindende for kommunalbestyrelsen, der som ansvarlig  

 for afstemningens tilrettelæggelse og gennemførelse endeligt  

 afgør valget af tilforordnede vælgere.
På denne baggrund  

 giver udtalelsen fra Silkeborg Kommune ikke Indenrigsministeriet anledning  

 til bemærkninger.
 Udvalget finder ikke anledning til at søge reglerne  

 om udpegning af tilforordnede vælgere ændret.
4) Erik Toxværd Smith, Vordingborg, klager over, at  

 hans hjemmehjælp ikke har oplyst ham om muligheden for  

 brevstemmeafgivning i hjemmet.
Han oplyser, at han har nedsat syn på  

 grund af en øjenoperation.
Vordingborg Kommune finder klagen uberettiget.
Kommunen  

 anfører under henvisning til en udtalelse fra den ledende  

 hjemmesygeplejerske, at klageren ikke opfylder kriterierne for  

 brevstemmeafgivning i hjemmet, idet han ikke på grund af sygdom eller  

 nedsat førlighed er ude af stand til at møde frem på  

 afstemningsstedet.
Kommunen oplyser, at klageren jævnligt af egen drift  

 møder op i blindeklub, i socialforvaltningen og andre steder.
Indenrigsministeriet anfører, at  

 kommunalbestyrelsen skal sørge for, at vælgere, der modtager  

 personlig og praktisk hjælp m.v. i hjemmet eller modtager  

 hjemmesygepleje, og som må antages at opfylde betingelserne for at  

 stemme i hjemmet, får udleveret et ansøgningsskema af den  

 person, der yder den personlige og praktiske hjælp m.v., eller af  

 hjemmesygeplejersken eller af en anden aktivt udøvende i kommunens  

 hjemmesygeplejerskeordning, og at vedkommende om fornødent yder  

 vælgeren bistand med at udfylde og indsende skemaet.  

 Kommunalbestyrelsen har kun pligt til at sørge for, at der udleveres  

 ansøgningsskema, såfremt det må antages, at den  

 pågældende vælger opfylder betingelserne for at stemme i  

 hjemmet.
På denne baggrund giver udtalelsen fra Vordingborg Kommune  

 ikke Indenrigsministeriet anledning til bemærkninger.
 Udvalget finder ikke grundlag for at kritisere den af  

 Vordingborg Kommune anvendte fremgangsmåde.
5) Lise Gredsted, Odense, klager over, at hun blev  

 nægtet at ledsage sin multihandicappede og svagtseende søn ind i  

 stemmerummet Odense Kommune har fremsendt kopi af valgbogen, hvori er  

 anført vedrørende den pågældende episode, at en  

 kørestolsbruger, der ikke var i stand til at give de tilforordnede  

 vælgere oplysning om, hvad han ville stemme på, blev afvist, og  

 at hans moder, som ledsagede ham, var meget utilfreds med, at hun ikke  

 måtte hjælpe ved stemmeafgivningen.
Valgstyrersekretæren  

 på det pågældende afstemningssted har uddybende forklaret,  

 at valgstyrerne afviste at lade klageren bistå sin søn ved  

 afstemningen, idet der ikke forelå oplysninger om, at sønnen er  

 svagtseende, og at klageren fik orientering om reglerne for hjælp til  

 stemmeafgivning, herunder at alene blinde og svagtseende kan forlange  

 hjælp til stemmeafgivning fra en person, der er udpeget af  

 vælgeren selv.
Indenrigsministeriet oplyser, at vælgere, der  

 på grund af manglende førlighed, svagelighed el. lign. ikke kan  

 bevæge sig ind i stemmelokalet eller stemmerummet eller i øvrigt  

 foretage stemmeafgivningen på den foreskrevne måde, kan forlange  

 fornøden hjælp til stemmeafgivningen.
Hjælp til  

 stemmeafgivning ydes af to valgstyrere eller tilforordnede vælgere.
En  

 blind eller svagsynet vælger kan dog forlange hjælp af en person,  

 der er udpeget af vælgeren selv.
Hjælp til afkrydsning af  

 stemmesedlen kan kun ydes, såfremt vælgeren umiddelbart over for  

 dem, der yder hjælp, utvetydigt kan tilkendegive, hvad vælgeren  

 ønsker at stemme.
På denne baggrund giver Odense Kommunes  

 udtalelse ikke Indenrigsministeriet anledning til bemærkninger.
 Udvalget finder ikke grundlag for at kritisere den af  

 Odense Kommune anvendte fremgangsmåde.
6) Henrik Poulsen, Sønderborg, klager over  

 brevstemmeafgivningen på folkeregistret i Sønderborg.
Der klages  

 over, at regeringens brochure "Fremtidens mønt" var fremlagt  

 på skranken, hvor brevstemmeafgivningen foregik.
Herudover var der i  

 samme rum fremlagt andet materiale om den fælles valuta udgivet af  

 regeringen.
Klageren finder, at det fremlagte materiale kan have  

 påvirket vælgerne i forbindelse med brevstemmeafgivningen.
Indenrigsministeriet har efter at have modtaget  

 henvendelse fra bl.a.
Henrik Poulsen i brev til samtlige kommunalbestyrelser  

 meddelt, at det følger af almindelige valgretlige grundsætninger  

 om neutralitet, at en kommunalbestyrelse skal sikre, at der i de lokaler,  

 hvor brevstemmeafgivning finder sted, ikke er fremlagt materiale med nogen  

 form for holdningsmæssig påvirkning i forbindelse med  

 folkeafstemningen, herunder påvirkning, der ikke kan karakteriseres som  

 valgagitation.
 Sønderborg Kommune fremhæver, at man samme  

 dag, man modtog ministeriets brev, gennemgik lokalet, hvor  

 brevstemmeafgivningen foregik, og fjernede alt informationsmateriale om  

 euro-afstemningen, bortset fra et optryk af den af Indenrigsministeriet  

 udarbejdede vejledning til vælgerne.
Indenrigsministeriet anfører, at det er  

 afgørende, at kommunalbestyrelsen sikrer, at der ikke i  

 afstemningslokalerne fremlægges materiale, hvorved vælgerne  

 udsættes for nogen form for holdningsmæssig påvirkning.  

 Efter ministeriets opfattelse er det ikke muligt at skelne skarpt mellem  

 oplysende materiale på den ene side og materiale med  

 holdningsmæssig påvirkning på den anden side.
Også  

 materiale, der indeholder oplysninger om temaet for folkeafstemningen, vil  

 kunne være materiale, der efter de nævnte grundsætninger  

 ikke vil kunne fremlægges i afstemningslokalerne.
På denne  

 baggrund giver Sønderborg Kommunes udtalelse ikke Indenrigsministeriet  

 anledning til bemærkninger.
 Udvalget har taget til efterretning, at Sønderborg  

 Kommune, straks den var blevet bekendt med forholdet, fjernede alt  

 informationsmateriale om euroafstemningen, bortset fra den af  

 Indenrigsministeriet udarbejdede vejledning.
7) Niels E.
Hansen Kok, Nakskov, klager over proceduren,  

 der blev fulgt ved klagerens afgivelse af stemme til folkeafstemningen.
Da  

 klageren mødte frem på afstemningsstedet for at afgive stemme,  

 blev det konstateret, at han allerede var afkrydset på valglisten.  

 Endvidere blev han -- efter at have afgivet stemme   anmodet om at  

 lægge sin stemmeseddel i en kuvert, hvorpå han skulle skrive sit  

 telefonnummer, hvilket efter klagerens opfattelse indebærer en  

 krænkelse af stemmehemmeligheden, da valgstyrerne vil kunne se, hvad  

 han har stemt.
Klageren stiller sig også tvivlende over for, om hans  

 stemme er blevet talt med, når han ikke selv havde mulighed for at  

 lægge stemmesedlen i stemmekassen.
Nakskov Kommune oplyser, at klageren allerede var  

 afkrydset på valgliste, da han mødte frem, at valgstyrerne  

 på grund af travlhed ikke umiddelbart kunne afklare, om klageren  

 allerede havde afgivet stemme, at valgstyrerformanden derfor forespurgte  

 klageren, om det var i orden, at stemmesedlen i første omgang ligesom  

 en brevstemme blev lagt i en konvolut, hvilket klageren indvilgede i, at den  

 konvolut, hvori stemmesedlen blev lagt, blev lagt i en yderkuvert, at  

 yderkuverten blev påført klagerens telefonnummer, at  

 valgstyrerne herefter fandt fejlen i valglisten, og at stemmesedlen derefter  

 blev nedlagt i stemmekassen.
Kommunen har gjort den pågældende  

 valgstyrerformand bekendt med, at den forkerte afmærkning i valglisten  

 burde have været fundet og rettet, inden klageren fik udleveret  

 stemmesedlen, samt at hændelsen skulle have været indført  

 i afstemningsbogen.
 På denne baggrund har indenrigsministeriet ikke  

 bemærkninger til kommunens udtalelse.
 Udvalget kan tilslutte sig Nakskov Kommunes udtalelse om,  

 at den anvendte fremgangsmåde var kritisabel, idet den forkerte  

 afmærkning i valglisten burde have været fundet og rettet, inden  

 klageren fik udleveret stemmesedlen, samt at hændelsen burde have  

 været indført i afstemningsbogen.
 Udvalget skal endvidere påpege, at en sådan  

 fremfinding lettes ved benyttelse af nummerator til afstempling af valgkort  

og valglisten.
 8) Besætningen på det dansk indregistrerede  

 skib »M/S Deneb« klager over, at rederiet ikke har forsynet skibet med  

 brevstemmemateriale, således at besætningen kunne afgive  

 brevstemme ved folkeafstemningen, selv om det flere gange er blevet  

 påpeget over for skibets fører, at skibet skulle forsynes med  

 stemmemateriale.
Rederiet har oplyst, at skibet var i Esbjerg i perioden  

 25. august til 1. september 2000, hvorefter man afsejlede til Skotland.  

 Først ved ankomsten  til Montrose blev rederiet gjort opmærksom  

 på, at der ikke var valgmateriale om bord, hvorfor dette blev  

 fremskaffet.
Det var dog ikke muligt at få afleveret valgmaterialet  

 inden afstemningen den 28. september.
Rederiet anfører, at man har  

 forsøgt at få materialet rettidigt frem til skibet, og henviser  

 i øvrigt til, at besætningen under skibets ophold i Esbjerg  

 havde rigelig mulighed for at stemme.
Indenrigsministeriet anfører, at  

 brevstemmeafgivning på danske skibe i udenrigsfart kan finde sted fra 3  

 måneder før afstemningsdagen.
Skibsføreren på et  

 dansk skib i udenrigsfart skal, så snart vedkommende bliver bekendt  

 med, at  valg eller folkeafstemning er udskrevet, sørge for, at der  

 straks afholdes brevstemmeafgivning om bord.
Ministeriet har forud for  

 folkeafstemningen orienteret rederiforeningerne om folkeafstemningen og om  

 reglerne for brevstemmeafgivning på danske skibe i udenrigsfart.  

 Endvidere tilføjer ministeriet til bemærkningen om, at det var  

 muligt at afgive brevstemme i Esbjerg under opholdet der, at  

 brevstemmeafgivning her i landet tidligst kan finde sted de sidste 3 uger  

 før afstemningsdagen, dvs. fra og med den 7. september 2000, hvor  

 skibet allerede havde forladt Esbjerg.
Denne 3 ugers regel foreslås nu  

 ændret til en 3 måneders regel ved indenrigsministerens netop  

 fremsatte lovforslag om ændring af folketingsvalgloven og  

 Europa-Parlamentsloven (L 123).
 Udvalget finder det beklageligt, at den ansvarlige ikke  

 sørgede for at tilvejebringe afstemningsmaterialet i så god tid,  

 at besætningen kunne have afgivet brevstemme.
9) Sigmund Joensen, Vanløse, klager over  

 fremgangsmåden i forbindelse med hans hustru Erna Joensens  

 brevstemmeafgivning i hjemmet til folkeafstemningen.
Videre klages over  

 fremgangsmåden i forbindelse med udleveringen af ansøgningsskema  

 til hans hustrus brevstemmeafgivning.
Endelig klages over  

 fremgangsmåden i forbindelse med udpegelsen af tilforordnede  

 vælgere.
Københavns Kommune oplyser, at stemmemodtagerne  

 efter at være blevet lukket ind selv fandt hustruens valgkort, der  

 lå frit fremme på et bord, og at klageren var meget utilfreds med  

 at blive nægtet at yde hjælp til og overvære hustruens  

 stemmeafgivning.
Kommunen finder ikke, at stemmeholdet kan kritiseres for den  

 anvendte fremgangsmåde.
Klageren finder det endvidere påfaldende,  

 at hans hustru har fået udleveret ansøgningsskema til brug for  

 indgivelse af anmodning om at stemme i hjemmet, mens det ved tidligere valg  

 og afstemninger har været således, at hans hustru selv skulle  

 rette henvendelse til folkeregistret.
Efter klagerens opfattelse kan der  

 være tale om, at Ja-sigerne hermed har forsøgt at få de  

 ældre til at stemme ja.
Københavns Kommune oplyser hertil, at  

 alle hjemmehjælpere og hjemmesygeplejersker opfordres til at  

 hjælpe de ældre og svagelige vælgere med et  

 ansøgningsskema, og at denne ordning har været anvendt i mange  

 år.
Endelig er det klagerens opfattelse, at det er diskrimination, at  

 kun medlemmer af politiske partier udpeges som tilforordnede vælgere og  

 dermed brevstemmemodtagere.
Københavns Kommune oplyser, at man  til  

 brevstemmeafgivning i private hjem udelukkende udpeger tilforordnede  

 vælgere, der har tilknytning til et politisk parti.
Indenrigsministeriet anfører, at en  

 pårørende til en vælger, der ønsker at brevstemme i  

 eget hjem, ikke har ret til at yde hjælp til stemmeafgivningen, idet  

 sådan hjælp alene kan ydes af stemmemodtagerne, ligesom  

 pårørende kun har ret til at være til stede i det lokale,  

 hvor brevstemmeafgivningen finder sted, hvis vælgeren udtrykkeligt  

 tilkendegiver ønske herom.
På denne baggrund giver det ikke  

 ministeriet anledning til bemærkninger, at klageren er blevet  

 nægtet adgang til at yde hjælp til sin hustrus stemmeafgivning,  

 samt er blevet anmodet om at forlade det lokale, hvor brevstemmeafgivningen  

 fandt sted.
Indenrigsministeriet anfører videre, at kommunen efter de  

 gældende regler har pligt til at sørge for, at der bliver  

 udleveret et ansøgningsskema om brevstemmeafgivning i hjemmet til  

 vælgere, der på grund af sygdom eller manglende førlighed  

 ikke vil kunne møde frem på afstemningsstedet og i øvrigt  

 modtager personlig og praktisk hjælp i hjemmet eller hjemmesygepleje.  

 Endelig anfører Indenrigsministeriet, at kommunalbestyrelsen som  

 ansvarlig for afstemningens tilrettelæggelse og gennemførelse  

 endeligt afgør valget af tilforordnede vælgere.
 Udvalget finder ikke grundlag for at kritisere den fulgte  

 fremgangsmåde.
10) Kirsten Lydholm, Valby, klager over, at flere  

 tilfordnede vælgere på afstemningsstedet Sct.
Annæ  

 Gymnasium ved folkeafstemningen ud over et navneskilt bar en temmelig stor  

 dannebrogssløjfe (rød/hvid) hæftet på navneskiltet.  

 Klageren mener ikke, at det er tilladt at bære symboler på  

 afstemningsstedet, der kan påvirke vælgerne.
Klageren  

 anfører videre, at dannebrogsfarverne er et nationalt symbol, som  

 »Nej-sigerne« har benyttet under valgkampagnen, og at det ikke kan være  

 lovligt at tage valgkampen med ind i stemmelokalet.
Københavns Kommune har oplyst, at det kun var de  

 fem valgstyrere, der bar en synlig dannebrogssløjfe for at  

 synliggøre over for vælgerne, hvem der kunne rettes henvendelse  

 til.
Sløjfen har været anvendt i mange år og afløst  

 en roset i samme farver.
Indenrigsministeriet oplyser, at det følger af  

 almindelige valgretlige grundsætninger om neutralitet, at  

 vælgerne skal kunne afgive deres stemme uden umiddelbart forinden at  

 blive udsat for nogen form for holdningsmæssig påvirkning.
Det er  

 ministeriets opfattelse, at den pågældende  

 dannebrogssløjfe lige så lidt som et egentligt dannebrogsflag i  

 sig selv giver udtryk for en bestemt politisk holdning til temaet for  

 folkeafstemningen.
At valgstyrerne bar den omhandlede dannebrogssløjfe  

 kan derfor efter ministeriets opfattelse ikke anses som valgagitation i  

 folketingsvalglovens forstand eller som stridende mod almindelige valgretlige  

 grundsætninger om neutralitet.
Tilsvarende er de nævnte  

 grundsætninger heller ikke til hinder for, at der flages med  

 dannebrogsflag ved de enkelte afstemningssteder på afstemningsdagen.  

 Udtalelsen fra Københavns Kommune giver på den baggrund ikke  

 Indenrigsministeriet anledning til bemærkninger.
 Udvalget finder ikke grundlag for at kritisere den fulgte  

 fremgangsmåde.
 11) Trine Rafaelsen, Vejle, klager på vegne af sin  

 mor, Ulla Andersen, Søborg, over, at der på  

 Munkegårdsskolen i Gentofte Kommune var registreret en brevstemme  

 lydende på Ulla Andersens navn og adresse, uanset at Ulla Andersen ikke  

 havde afgivet brevstemme.
Gentofte Kommune oplyser, at den brevstemme, hvor  

 følgebrevet fejlagtigt var påført Ulla Andersens navn og  

 adresse, rettelig vedrørte en vælger fra Vallø Kommune,  

 der havde brevstemt på Gentofte Rådhus.
Den  

 pågældende vælger havde samme vælgernummer i  

 Vallø Kommune, som Ulla Andersen havde i Gentofte Kommune.  

 Vælgernummeret for vælgeren fra Vallø Kommune blev  

 indtastet i Kommunedatas valgudskrivningssystem, der efterfølgende  

 udskrev et følgebrev med Ulla Andersens data.
Den opståede fejl  

 blev ikke bemærket af den medarbejder i Gentofte Kommune, der udskrev  

 og attesterede følgebrevet eller af vælgeren fra Vallø  

 Kommune.
Fejlen blev først opdaget, da Ulla Andersen mødte frem  

 på Munkegårdsskolen på afstemningsdagen.
Gentofte Kommune  

 oplyser, at man ved kommende valg udelukkende anvender CPR-nummer ved  

 udskrivning af følgebreve til brevstemmer.
Indenrigsministeriet oplyser, at indenrigsministeren kan  

 bestemme, at følgebreve og yderkuverter, der er tilvejebragt af  

 kommunalbestyrelsen, skal sidestilles med følgebreve og yderkuverter  

 tilvejebragt af indenrigsministeren.
I henhold hertil har  

 Indenrigsministeriet bestemt, at det følgebrev, som kommunalbestyrelse  

 kan udskrive fra Kommunedatas valgudskrivningssystem, samt den yderkuvert,  

 der er afpasset efter dette følgebrev, skal sidestilles med  

 følgebreve og yderkuverter tilvejebragt af indenrigsministeren.  

 Indenrigsministeriet vil på baggrund af denne sag rette henvendelse til  

 de relevante kommunale parter med henblik på at undersøge  

 muligheden for at gennemføre sådanne ændringer af  

 Kommunedatas valgudskrivningssystem, at lignende fejl ikke kan opstå  

 ved fremtidig anvendelse af systemet.
 Udvalget har taget til efterretning, at  

 Indenrigsministeriet vil rette henvendelse til de relevante kommunale parter  

 med henblik på at undersøge mulighederne for at  

 gennemføre sådanne ændringer af Kommunedatas  

 valgudskrivningssystem, at lignende fejl ikke kan opstå ved fremtidig  

 anvendelse af systemet.
12) David Winkler, der har dansk indfødsret og bor  

 i England, men arbejder og opholder sig 3 dage om ugen i sin  

 tandlægeklinik i Outrup, klager over, at han ikke har modtaget valgkort  

 til folkeafstemningen.
Ved henvendelse til Blåbjerg Kommune for at  

 få tilsendt valgkort fik han oplyst, at han ikke havde mulighed for at  

 deltage i danske valg og folkeafstemninger, idet han har bopæl i  

 England.
Blåbjerg Kommune oplyser, at klageren ikke var  

 optaget på valglisten til folkeafstemningen, idet han udrejste til  

 England den 6. januar 2000 og ikke inden udløbet den 10. september  

 2000 af fristen for optagelse på valglisten havde søgt om  

 optagelse på valglisten i medfør af reglerne om valgret uanset  

 udlandsophold, og at klageren derfor ikke havde ret til at stemme ved  

 folkeafstemningen.
Folkeregistret oplyste klageren herom telefonisk den 27.  

 september 2000. Endelig anfører kommunen, at man er opmærksom  

 på, at man kunne havde ydet klageren en bedre service og vejledning end  

 sket om mulighederne for at søge om optagelse på valglisten  

 under udlandsophold.
Indenrigsministeriet oplyser, at fast bopæl i riget  

 er en af betingelserne for valgret til Folketinget og dermed også  

 valgret til folkeafstemninger.
Kun såfremt en person, der har taget  

 ophold i udlandet, tilhører en af de persongrupper, der er opregnet i  

 folketingsvalglovens § 2, kan vedkommende optages på  valglisten.  

 Anmodning om optagelse på valglisten skal indgives til  

 kommunalbestyrelsen i den kommune, hvor vælgeren sidst har været  

 tilmeldt folkeregistret.
Valgretsnævnet afgør i  

 tvivlstilfælde, om en person kan optages på valglisten.  

 Vælgere, der som følge af, at de er omfattet af  

 folketingsvalglovens § 2, skal optages på valglisten, skal  

 Valgretsnævnet have truffet afgørelse om senest 18.-dagen  

 før valgdagen; det vil i den aktuelle sag sige senest den 10.  

 september 2000. Indenrigsministeriet har på den baggrund ikke  

 bemærkninger til, at klageren ikke var optaget på valglisten til  

 folkeafstemningen.
Ministeriet tilføjer, at kommunalbestyrelsen skal  

 sørge for, at vælgere, der anmelder flytning til udlandet,  

 får udleveret eller tilsendt et ansøgningsskema til brug ved  

 ansøgning om optagelse på folketingsvalglisten.
Pligten til at  

 udlevere eller tilsende et ansøgningsskema gælder, uanset om  

 kommunalbestyrelsen   eventuelt med rette måtte antage, at den  

 pågældende ikke er omfattet af en af de persongrupper, der anses  

 for at have fast bopæl i riget i valgretsmæssig henseende under  

 udlandsophold.
Det tilkommer således ikke kommunalbestyrelsen at  

 meddele afslag på en anmodning om optagelse på valglisten, idet  

 afslag alene kan meddeles af Valgretsnævnet.
Udtalelsen fra  

 Blåbjerg Kommune giver i øvrigt ikke Indenrigsministeriet  

 anledning til bemærkninger.
 Udvalget finder ikke grundlag for at kritisere den  

 anvendte fremgangsmåde.
 13) Lisbeth Eliasen og Jens Jørgensen klager over,  

 at de er blevet nægtet adgang til at blive optaget på valglisten  

 i Silkeborg Kommune til folkeafstemningen.
Silkeborg Kommune oplyser, at klagerne ikke er registreret  

 i Det Centrale Personregister som bosiddende i Silkeborg Kommune.
Klagerne er  

 registreret som udrejst til Frankrig pr. 10. juli 2000, og de har ikke  

 indsendt ansøgning om optagelse på valglisten i medfør af  

 reglerne om valgret uanset udlandsophold, uanset at blanketter til  

 ansøgning herom blev fremsendt til klagerne den 13. juli 2000.  

 Herudover anfører kommunen, at en anmeldt adresse i Silkeborg Kommune  

 alene af kommunen betragtes som en kontaktadresse Indenrigsministeriet oplyser, at en anmeldt flytning, der  

 ikke opfylder betingelserne for registrering i CPR, heller ikke vil kunne  

 danne grundlag for optagelse på valglisten, medmindre kommunens  

 afgørelse ændres af Indenrigsministeriet senest på  

 afstemningsdagen.
Ministeriet har ikke ændret kommunens  

 afgørelse om, at den pågældende adresse alene er en  

 kontaktadresse, allerede fordi Indenrigsministeriet ikke har modtaget nogen  

 klage herom.
På denne baggrund giver Silkeborg Kommunes udtalelse ikke  

 Indenrigsministeriet anledning til bemærkninger.
 Udvalget finder ikke grundlag for at kritisere den  

 anvendte fremgangsmåde.
14) Karin Ellekjær, Brønshøj, klager  

 over, at hun blev nægtet at afgive stemme på Husum Skole til  

 folkeafstemningen.
Klageren oplyser, at hun er tilflyttet kommunen pr. 20.  

 september 2000. Klageren oplyser videre, at hun modtog valgkort fra  

 Nykøbing F.
Kommune, hvor hun hidtil havde boet, men at hun på  

 grund af sit arbejde ikke havde mulighed for at tage dertil for at afgive  

 stemme.
Ved fremmøde på Husum Skole på afstemningsdagen  

 blev hun nægtet adgang til at afgive stemme med henvisning til, at hun  

 havde haft mulighed for at brevstemme.
 Københavns Kommune oplyser, at man har nægte  

 klageren adgang til at afgive stemme til folkeafstemningen, fordi hun var  

 flyttet til kommunen for sent til at blive optaget på valglisten.  

 Kommunen henviser videre til, at klageren havde haft mulighed for at  

 brevstemme to lørdage og flere hverdage.
Indenrigsministeriet oplyser, at en vælger for at  

 blive optaget på valglisten i den tilflyttede kommune skal have anmeldt  

 flytning senest 18.-dagen før valgdagen.
Vælgere, der anmelder  

 flytning senere end 18.-dagen, skal forblive optaget på valglisten i  

 den fraflyttede kommune.
Københavns Kommunes udtalelse giver ikke  

 Indenrigsministeriet anledning til bemærkninger.
Ministeriet  

 tilføjer, at indenrigsministeren netop har fremsat lovforslag om  

 afkortelse af fristen for tilflytteres optagelse på valglisten fra  

 18.-dagen før valgdagen til 15.-dagen før valgdagen.
 Udvalget finder ikke grundlag for at kritisere den  

 anvendte fremgangsmåde.
15) Arne Bjerring, Valby, klager over et indslag i  

 TV-Avisen den 25. september 2000 om brevstemmeafgivning i Aalborg Kommune i  

 forbindelse med folkeafstemningen.
Indslaget viste en ældre navngiven  

 vælgers brevstemmeafgivning.
Kameraet fokuserede således, at det  

 kunne ses, at den pågældende stemte nej.
Danmarks Radio beklager, at det i klippet blev  

 afsløret, hvor den pågældende vælger satte sit  

 kryds, og at DR dermed ikke udviste den korrekte respekt for  

 stemmehemmeligheden.
Omhu med detaljen i fotograferingen i sådanne  

 tilfælde er nu blevet indskærpet.
Aalborg Kommune vedlægger bilag fra en sag, hvor en  

 vælger bosat i Aalborg klager over samme indslag i TV-Avisen.
Af denne  

 sag fremgår, at formanden for valgbestyrelsen i Aalborg Kommune finder  

 det dybt beklageligt, at der ved den pågældende stemmeafgivning  

 er sket tilsidesættelse af reglen om, at vælgeren udfylder  

 stemmesedlen uden overværelse af andre, og at man derfor fra kommunens  

 side forud for næste valg/afstemning vil indskærpe over for alle  

 tilforordnede vælgere samt valgsekretærer, at dette også  

 gælder ved brevstemmeafgivning i private hjem, samt at  

 repræsentanter for pressen, der efter vælgerens tilladelse  

 måtte være til stede i vælgerens hjem i forbindelse med  

 brevstemmeafgivningen, ikke bør være til stede på det  

 tidspunkt og i det rum, hvor selve stemmeafgivningen foregår.
Indenrigsministeriet oplyser, at det påhviler de  

 personer, der medvirker ved en vælgers stemmeafgivning at sikre  

 varetagelsen af stemmehemmeligheden.
Ministeriet tilføjer, at reglen  

 om, at vælgeren udfylder stemmesedlen, uden at andre kan se, hvorledes  

 vælgeren har stemt, også gælder i tilfælde, hvor  

 pårørende, besøgende eller andre, herunder  

 repræsentanter fra medierne, efter vælgerens udtrykkelige  

 ønske herom er til stede i det lokale, hvor brevstemmeafgivningen  

 finder sted.
Reglen gælder, uanset om det er vælgerens  

 ønske, at andre kan se, hvorledes vælgeren har stemt.
Udtalelsen  

 fra Danmarks Radio og kommunens behandling af den tilsvarende klage om den  

 samme sag giver på denne baggrund ikke Indenrigsministeriet anledning  

 til bemærkninger.
 Udvalget finder det stridende mod stemmehemmeligheden, at  

 det i TV-Avisen blev vist, hvorledes en vælger havde stemt.
 Udvalget henstiller, at Indenrigsministeriet i sine  

 fremtidige vejledninger tilkendegiver, hvordan valgstyrere og tilforordnede  

 skal forholde sig i forhold til pressens reportager fra  

 stemmeafgivningslokalerne.
16) Erling Mortensen, Tønder, klager over  

 afviklingen af folkeafstemningen i Esbjerg Kommune.
Klageren oplyser, at han  

 kl. 9.00 på afstemningsdagen kunne konstatere, at en valgstyrer i  

 stemmelokalet på Esbjerg Rådhus under selve valghandlingen og i  

 overværelse af vælgere på vej til stemmebordene og på  

 vej ind og ud af stemmerummene lod sig interviewe til en tv-journalist om  

 årsagerne til, at der altid var et markant ja-flertal i Ribe og  

 Sønderjyllands Amter.
Den pågældende valgstyrer blev  

 endvidere spurgt om   og svarede på   om han havde stemt, og hvad han  

 selv ville stemme.
Klageren finder derfor, at den pågældende  

 valgstyrer har overtrådt reglerne i valgloven om, at der ikke må  

 agiteres i stemmelokalet eller i tilstødende lokaler.
Esbjerg Kommune henholder sig til en redegørelse  

 fra sekretæren på det pågældende afstemningssted.  

 Heraf fremgår, at valgstyrerne på afstemningsdagen traf  

 bestemmelse om, at TV 2 sendte direkte fra stemmelokalet i et kort indslag i  

 nyhedsudsendelsen kl. 9.00, at optagelsen fandt sted i den ene  

 side/hjørne af stemmelokalet, og at den pågældende  

 valgstyrer har bekræftet hovedindholdet i interviewet, som fremstillet  

 af klageren.
Den pågældende valgstyrer oplyser, at han ikke  

 agiterede for, hvordan den enkelte borger skulle stemme, men alene svarede  

 på et personligt spørgsmål stillet af journalisten.
Indenrigsministeriet anfører, at det er  

 valgstyrerne på vedkommende afstemningssted, der afgør, om  

 tv-reportagehold skal have adgang til et stemmelokale.
Hvis tilladelse gives,  

 skal valgstyrerne påse, at reportagen ikke får karakter af  

 valgagitation over for de tilstedeværende vælgere i  

 stemmelokalet.
Indenrigsministeriet finder videre, at tv-reportager fra  

 stemmelokaler er en naturlig del af nyhedsdækningen på en  

 valgdag.
På denne baggrund giver udtalelsen fra Esbjerg Kommune ikke  

 Indenrigsministeriet anledning til bemærkninger.
 Udvalget finder ikke grundlag for at kritisere den  

 anvendte fremgangsmåde og henviser i øvrigt til  

 bemærkningerne under 15) om Indenrigsministeriets fremtidige  

 vejledninger.
17) Harris Troensegaard, Svendborg, klager over, at Jens  

 Peter Bonde på afstemningsdagen i tv fremviste sin stemmeseddel med et  

 kryds ved ordet »Nej«.
Klageren finder, at Jens Peter Bonde har handlet i  

 strid med reglen om, at stemmesedlen skal føres fra stemmerummet til  

 stemmekassen i sammenfoldet stand, ligesom der er sket brud på  

 stemmehemmeligheden.
Jens Peter Bondes stemmeseddel bør derfor kendes  

 ugyldig, og såfremt dette ikke er muligt efter gældende regler,  

 bør reglerne ændres, således at det pålægges  

 de tilforordnede at erklære en sådan stemmeseddel ugyldig og  

 fjerne den, inden den lægges i stemmekassen.
Indenrigsministeriet oplyser, at der ikke er fastsat  

 regler om, at en vælger, der fremviser sin afkrydsede stemmeseddel for  

 offentligheden, kan nægtes at afgive stemme.
Ministeriet finder  

 endvidere ikke anledning til at foreslå regler herom indsat i  

 folketingsvalgloven.
 Udvalget finder det stridende mod stemmehemmeligheden, at  

 det i tv blev vist, hvorledes en vælger havde stemt, og henviser i  

 øvrigt til bemærkningerne under 15) om Indenrigsministeriets  

 fremtidige vejledninger.
18) Nilo Zarrehparvar, København, klager over  

 mangelfuld skiltning på Københavns Rådhus ved  

 folkeafstemningen.
Klageren oplyser, at hun på grund af mangelfuld  

 skiltning afgav nej-stemme ved et valgbord, som hun troede vedrørte  

 afstemningen om bydelsforsøget, men som efterfølgende viste sig  

 at vedrøre afstemningen om Danmarks deltagelse i den fælles  

 valuta.
Klageren forsøgte at få tilladelse til at omgøre  

 sin nej-stemme, men blev afvist.
Klageren føler sig dybt krænket  

 over det skete, og påpeger, at hun i nyhederne i fjernsynet senere  

 på aftenen kunne konstatere, at Københavns Rådhus ikke var  

 det eneste sted, hvor der havde været mangelfuld skiltning, og at der  

 også var andre vælgere, der ligesom hun havde svært ved at  

 skelne mellem de to afstemninger.
Københavns Kommune har fra valgstyrerne for  

 afstemningsstedet indhentet en udtalelse, hvoraf fremgår, at der ved  

 indgangspartiet til Rådhushallen var opsat to store skilte, der med  

 tydelig pil klart viste, hvilken vej man skulle gå for at deltage i de  

 respektive afstemninger.
Københavns Kommune påpeger videre, at  

 valgsekretariatet havde sørget for, at der var tydelig og forskellig  

 skiltning til afstemningsstederne.
Skilte til bydelsafstemningen var  

 påført orange pile og påskrift om bydelsafstemning, mens  

 skilte til folkeafstemningen var påført sorte pile.
Indenrigsministeriet oplyser, at der i overensstemmelse  

 med gældende retsopfattelse og praksis kan afholdes en kommunal  

 afstemning samme dag og på samme afstemningssteder som en  

 folkeafstemning eller et valg.
Forudsætningen herfor er, at de to  

 afstemninger foregår adskilt, og at den kommunale afstemning i  

 øvrigt tilrettelægges på en sådan måde, at den  

 kommunale afstemning ikke kan virke forstyrrende på  

 gennemførelsen af folkeafstemningen eller valget.
På denne  

 baggrund giver udtalelsen fra Københavns Kommune ikke  

 Indenrigsministeriet anledning til bemærkninger.
Udvalget finder det praktisk, at der kan afholdes en  

 kommunal afstemning samme dag og på samme afstemningssteder som en  

 folkeafstemning eller et valg.
Forudsætningen herfor er dog, at de to  

 afstemninger foregår tydeligt og klart adskilt, og at den kommunale  

 afstemning i øvrigt tilrettelægges på en sådan  

 måde, at den kommunale afstemning ikke kan virke forstyrrende på  

 gennemførelsen af folkeafstemningen eller valget, og således at  

 folkeafstemningen eller valget har første prioritet i forhold til den  

 kommunale afstemning.
Udvalget har endvidere noteret sig Indenrigsministeriets  

 tilkendegivelse af, at kommunalbestyrelsen skal sørge for det  

 fornødne antal valgborde med den fornødne bemanding, samt at  

 det er kommunalbestyrelsen, der afgør, hvor mange valgborde, stemmerum  

 og stemmekasser der skal være på de enkelte afstemningssteder ud  

 fra tidligere valg og afstemninger.
Udvalget finder imidlertid anledning til  

 at bemærke, at antallet af vælgere pr. bord (valgbog) på  

 over 1.500 normalt kan medføre kødannelse på visse  

 tidspunkter under afstemningsforløbet og derfor bør  

 undgås.
19) Henrik Larsen, København, klager over  

 afviklingen af folkeafstemningen på Højdevangens Skole.
Klageren  

 oplyser, at han oplevede, at de tilforordnede vælgere delte blyanter ud  

 blandt vælgerne og opfordrede disse til at afgive stemme uden for  

 stemmerummene på grund af kødannelse.
Senere på  

 afstemningsaftenen, da hans søn skulle afgive stemme samme sted, hang  

 der i stedet en blyant ved valgbord 6, og denne blev ligeledes blev benyttet  

 til stemmeafgivning uden for stemmerummene.
Københavns Kommune oplyser, at hverken formanden  

 for valgstyrerne eller valgsekretæren har hørt om de forhold,  

 der beskrives af vælgeren, men en af de øvrige valgstyrere har  

 efterfølgende bekræftet, at vælgere, der stod i kø  

 foran stemmerummene   efter egen anmodning   fik lejlighed til at afgive  

 stemme uden for stemmerummene.
Kommunen anfører, at såvel  

 formanden for valgstyrerne som valgsekretæren finder  

 fremgangsmåden helt uacceptabel.
Alle valgstyrere på  

 afstemningsstedet er erfarne og kender reglerne for afholdelse af valg,  

 hvorfor fremgangsmåden kun kan forklares med, at kødannelserne i  

 forbindelse med de to samtidige afstemninger var større end ved  

 tidligere afstemninger.
Indenrigsministeriet anfører, at der ikke i  

 folketingsvalgloven er hjemmel til at give adgang til at foretage  

 stemmeafgivning uden for stemmerummet som følge af kødannelser  

 ved stemmerummet.
Udtalelsen fra Københavns Kommune giver i  

 øvrigt ikke Indenrigsministeriet anledning til bemærkninger.
 Udvalget finder det kritisabelt, at vælgerne fik  

 lejlighed til at afgive stemme uden for stemmerummene.
20) Ib Kristensen, København, klager over  

 afviklingen af folkeafstemningen på Nyboder Skole.
Det blev ikke  

 tilstrækkelig tydeligt indprentet den enkelte vælger, inden  

 vedkommende gik ind i stemmerummet, om stemmerummet vedrørte den  

 landsdækkende afstemning om Danmarks deltagelse i den fælles  

 valuta eller den vejledende afstemning om bydelsstyre.
Der var derfor en  

 risiko for, at vælgere er kommet til at stemme forkert, Københavns Kommune oplyser, at afstemningerne blev  

 afholdt i hver sin gymnastiksal med meget klar skiltning til hvert  

 stemmelokale, og at der ligeledes var ophængt vejledninger i stemmerum  

 og stemmelokaler.
Det oplyses samtidig, at man på det  

 pågældende afstemningssted havde ombyttet stemmesedlerne til de  

 to afstemninger.
Bortset fra farven var stemmesedlerne dog ens, idet begge  

 sæt stemmesedler var udarbejdet efter bekendtgørelsen om  

 stemmesedler til brug for folkeafstemninger.
Indenrigsministeriet oplyser, at der i overensstemmelse  

 med gældende retsopfattelse og praksis kan afholdes en kommunal  

 afstemning samme dag og på samme afstemningssteder som en  

 folkeafstemning eller et valg.
Forudsætningen herfor er, at de to  

 afstemninger foregår adskilt, og at den kommunale afstemning i  

 øvrigt tilrettelægges på en sådan måde, at den  

 kommunale afstemning ikke kan virke forstyrrende på  

 gennemførelsen af folkeafstemningen eller valget.
 Udvalget skal henvise til udvalgets bemærkninger til  

 den under 18) anførte sag.
21) Gerner Jacobsen, Valby, klager over afviklingen af  

 folkeafstemningen på Ålholm Skole, idet han kunne konstatere, at  

 der var mindst to stemmerum, hvori der ikke som foreskrevet i  

 folketingsvalgloven var opsat vejledning om afstemningen.
Der var kun opsat  

 to plakater herom i stemmelokalet som vejledning til de mange hundrede  

 vælgere.
Københavns Kommune anfører, at det er  

 valgstyrernes opfattelse, at der var opsat det antal vejledninger, som  

 valgloven kræver.
Samtlige afstemningssteder fik et stort antal  

 vejledninger, og disse blev opsat i stemmerummene.
På enkelte  

 afstemningssteder manglede dog vejledninger i nogle stemmerum.
Om  

 årsagen til den kortvarige mangel på vejledninger har  

 afstemningsstederne oplyst, at nogle vælgere fjernede disse fra  

 stemmerummene, eller at de var blevet påtegnet, således at de  

 måtte erstattes.
 Udtalelsen fra Københavns Kommune giver ikke  

 Indenrigsministeriet anledning til bemærkninger.
 Udvalget har taget til efterretning, at valgstyrerne,  

 så snart de erkendte, at der manglede opslag, fik disse opsat.
22) Zuzana Vasa, København, klager over, at  

 Københavns Kommune har fået tilladelse til at afholde en  

 vejledende folkeafstemning om bydelsforsøget i København  

 samtidig med folkeafstemningen.
Klageren henviser til, at hun i TV-Avisen har  

 hørt om vælgere, der stemte forkert, fordi der var uklarhed om,  

 hvilken af de to afstemninger der foregik i hvert af de  

 pågældende stemmelokaler.
Københavns Kommune oplyser, at de to afstemninger  

 på samtlige afstemningssteder blev afholdt fysisk adskilt.
Endvidere  

 havde kommunens valgsekretariat sørget for, at der var tydelig og  

 forskellig skiltning på afstemningsstederne.
Skilte til  

 bydelsafstemningen var påført orange pile og påskrift om  

 bydelsafstemning.
Skilte til folkeafstemningen var påført sorte  

 pile.
Der var endvidere trykt store opslag til de to afstemninger, der var  

 ophængt i de pågældende stemmelokaler.
Endelig fik  

 vælgerne to forskellige valgkort, hvoraf fremgik, hvilken afstemning  

 der var tale om, og vælgerne fik udleveret en stemmeseddel til den  

 afstemning, der svarede til det afleverede valgkort.
Indenrigsministeriet oplyser, at der i overensstemmelse  

 med gældende retsopfattelse og praksis kan afholdes en kommunal  

 afstemning samme dag og på samme afstemningssteder som en  

 folkeafstemning eller et valg.
Forudsætningen herfor er, at de to  

 afstemninger foregår adskilt, og at den kommunale afstemning i  

 øvrigt tilrettelægges på en sådan måde, at den  

 kommunale afstemning ikke kan virke forstyrrende på  

 gennemførelsen af folkeafstemningen eller valget.
På denne  

 baggrund giver udtalelsen fra Københavns Kommune ikke  

 Indenrigsministeriet anledning til bemærkninger.
 Udvalget skal henvise til udvalgets bemærkninger til  

 den under 18) anførte sag.
23) Mogens Bentzen, Valby, klager over afviklingen af  

 folkeafstemningen og den samtidige afstemning om bydelsforsøget  

 på Lykkebo Skole i København.
Klageren oplyser, at han sammen  

 med sin samlever mødte op kl. 17.00 for at afgive stemme og  

 konstaterede, at der til begge afstemninger var lange køer ved  

 valgbord 2, hvortil han hørte.
De besluttede derfor at vente til  

 senere.
Kort før kl. 19.00 vendte klageren og samleveren tilbage til  

 afstemningsstedet og konstaterede, at køerne nu var endnu  

 længere.
Efter klagerens opfattelse er årsagen til de lange  

 køer, at normal valgbordskapacitet til en valghandling var blevet  

 opdelt på to valghandlinger, og at fordelingen af vælgere til  

 valgbordene ikke var gennemtænkt.
Københavns Kommune oplyser, at pladsforholdene  

 på grund af de to afstemninger   var trange i forhold til tidligere  

 afstemninger, hvilket bl.a. har været medvirkende til mere  

 kødannelse end sædvanligt.
Herudover manglede der tilforordnede  

 vælgere, og det var ikke muligt for valgstyrerne at skaffe yderligere  

 hjælp.
Kommunen oplyser endvidere, at der altid er kødannelser,  

 men at disse generelt er fordelt på samtlige borde i løbet af  

 dagen.
I forbindelse med de to samtidige afstemninger forøgede man  

 antallet af vælgere pr. bord til højst 1845 mod normalt  

 1400-1500 ved en almindelig folkeafstemning.
Vedrørende antallet af  

 tilforordnede vælgere oplyser kommunen, at mange meldte afbud helt op  

 til afstemningsdagen eller simpelt hen ikke mødte frem.
Der var derfor  

 problemer med bemandingen på mange afstemningssteder.
Indenrigsministeriet oplyser, at kommunalbestyrelsen skal  

 sørge for det fornødne antal valgborde med den fornødne  

 bemanding.
Herudover er det kommunalbestyrelsen, der afgør, hvor mange  

 valgborde, stemmerum og stemmekasser der skal være på de enkelte  

 afstemningssteder ud fra erfaringer fra tidligere valg og afstemninger.
Efter  

 ministeriets opfattelse kan en kommunalbestyrelse ud fra en vurdering af,  

 hvad der i øvrigt må anses for fornødent og muligt  

 på de enkelte afstemningssteder, nedbringe antallet af valgborde,  

 stemmerum og stemmekasser.
På denne baggrund giver udtalelsen fra  

 Københavns Kommune ikke ministeriet anledning til  

 bemærkninger.
 Udvalget skal henvise til udvalgets bemærkninger til  

 den under 18) anførte sag.
24) John Hansen og Janne Stokholm Hansen, Valby, klager  

 over afviklingen af folkeafstemningen på Kirsebærhavens Skole i  

 Københavns Kommune.
Der klages over urimelig ventetid og over, at de  

 tilforordnede vælgere først henviste dem til valgbordet for  

 afstemningen om bydelsforsøget uden vejledning om evt. mulighed for at  

 gå direkte til det valgbord, der vedrørte folkeafstemningen.  

 Klagerne har uddybende forklaret, at adgangsforholdene til valgbordene tvang  

 dem frem til det valgbord, der angik bydelsforsøgsafstemningen, idet  

 der hverken var skiltning eller andre tilkendegivelser om, hvad  

 vælgerne stod i kø til.
Efter klagernes opfattelse havde de  

 ansvarlige for afstemningerne klart lagt op til, at vælgerne  

 først skulle gå til valgbordene vedrørende  

 bydelsforsøget.
Klagerne henviser til, at afstemningen fandt sted  

 på en skole, der er under administration af et bydelsstyre, som  

 politisk har stor egeninteresse i at sikre stor valgdeltagelse ved  

 afstemningen om bydelsstyrets fremtid.
Københavns Kommune oplyser, at kødannelserne  

 skyldtes vanskelige adgangsforhold på afstemningsstedet.
Den lange og  

 tætte kø kan derfor have gjort det vanskeligt at se de opsatte  

 skilte til vejledning af vælgerne samt gjort det vanskeligt at komme  

 fra det ene afstemningslokale til det andet.
For at afhjælpe disse  

 problemer instruerede valgstyrerne de tilforordnede vælgere om  

 først at lede vælgerne til den afstemning, hvor der var mindst  

 kødannelse.
Kommunens valgsekretariat har gjort opmærksom  

 på, at folkeafstemningen havde første prioritet i forhold til  

 bydelsafstemningen, og såfremt valgstyrerne alligevel har valgt en  

 anden prioritering, må det være nødvendiggjort af helt  

 konkrete forhold på afstemningsstedet.
Indenrigsministeriet oplyser, at kommunen skal  

 sørge for det fornødne antal valgborde med den fornødne  

 bemanding.
Det er op til kommunalbestyrelsen ud fra erfaringer fra tidligere  

 valg og afstemninger, hvad der på de enkelte afstemningssteder må  

 anses for fornødent, og hvad der under hensyn til de  

 pladsmæssigt forhold og antallet af tilforordnede vælgere, der  

 vil kunne udpeges, må anses for muligt.
Ministeriet tilføjer, at  

 der i overensstemmelse med gældende retsopfattelse og praksis kan  

 afholdes en kommunal afstemning samme dag og sted som en folkeafstemning  

 eller valg under forudsætning af, at den kommunale afstemning  

 tilrettelægges på en sådan måde, at den kommunale  

 afstemning ikke kan virke forstyrrende på gennemførelsen af  

 folkeafstemningen eller valget.
Efter ministeriets opfattelse indebærer  

 dette, at en kommunalbestyrelse ikke i væsentlig grad bør  

 nedbringe antallet af valgborde, stemmerum og stemmekasser ved en  

 folkeafstemning eller valg.
Indenrigsministeriet er opmærksom på,  

 at kommunen har meddelt, at det har været meget svært at udpege  

 tilstrækkelig mange tilforordnede vælgere, og at der derfor var  

 problemer med bemandingen på mange afstemningssteder.
Udtalelsen fra  

 Københavns Kommune giver ikke Indenrigsministeriet anledning til  

 bemærkninger.
 Udvalget skal henvise til udvalgets bemærkninger til  

 den under 18) anførte sag.
25) Jannie Adeltoft  Paasovaara, København, klager  

 over afviklingen af folkeafstemningen på Stevnsgades Skole i  

 Københavns Kommune.
Klageren oplyser, at hun skulle stå i  

 kø i en time for at afgive stemme på afstemningsstedet.
Københavns Kommune oplyser, at pladsforholdene  

 på grund af de to afstemninger   var trange i forhold til tidligere  

 afstemninger, hvilket har været medvirkende til mere kødannelse  

 end sædvanligt.
Herudover manglede der tilforordnede vælgere, og  

 det var ikke muligt at skaffe yderligere.
Indenrigsministeriet oplyser, at det påhviler  

 kommunalbestyrelsen at sørge for det fornødne antal valgborde  

 med den fornødne bemanding.
Kommunalbestyrelsen afgør ud fra  

 erfaringerne ved tidligere valg eller folkeafstemninger, hvad der på  

 det enkelte afstemningssted må anses for fornødent og muligt.  

 Det er i overensstemmelse med gældende retsopfattelse og praksis, at  

 der kan afholdes en kommunal afstemning samme dag og samme steder som en  

 folkeafstemning eller valg under forudsætning af, at den kommunale  

 afstemning ikke kan virke forstyrrende på gennemførelsen af  

 folkeafstemningen eller valget.
Efter ministeriets opfattelse indebærer  

 dette, at en kommunalbestyrelse ikke alene under henvisning til, at der samme  

 dag afholdes en kommunal afstemning   i væsentlig grad   bør  

 nedbringe antallet af valgborde, stemmerum og stemmekasser på det  

 enkelte afstemningssted.
Udtalelsen fra Københavns Kommune giver  

 på denne baggrund ikke Indenrigsministeriet anledning til  

 bemærkninger.
 Udvalget skal henvise til udvalgets bemærkninger til  

 den under 18) anførte sag.
