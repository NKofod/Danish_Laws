Nr LSF 85 Forslag til Lov om den selvstændige offentlige virksomhed DSB og om DSB  

 S-tog A/S Fremsat af trafikministeren (Sonja Mikkelsen) den 6. maj 1998 Vedtaget ved tredjebehandling den 25. juni 1998 Lov nr. 485 af 02/07/1998 Kapitel 1 Den selvstændige offentlige virksomhed DSB's etablering, formål,  

 ledelse og opgaver § 1. Statsvirksomheden DSB (Danske Statsbaner) etableres med  

 virkning fra den 1. januar 1999 som en selvstændig offentlig virksomhed, DSB.
§ 2. DSB's formål er at drive jernbanevirksomhed i medfør af lov  

 om jernbanevirksomhed m.v. samt anden virksomhed, som ligger i naturlig  

 forlængelse heraf.
Virksomheden drives på forretningsmæssigt grundlag.
 Stk. 2. DSB kan oprette datterselskaber, erhverve ejerandele i  

 andre virksomheder samt indgå samarbejdsaftaler og lignende i forbindelse med  

 udøvelsen af sin virksomhed, jf. stk. 1.
 Stk. 3. DSB kan udføre jernbanetrafik i udlandet i forbindelse med  

 udøvelsen af sin virksomhed, jf. stk. 1.
§ 3. DSB overtager den af statsvirksomheden DSB hidtil drevne  

 virksomhed med tilhørende aktiver og passiver og indtræder i samtlige  

 rettigheder og forpligtelser i forbindelse hermed.
Trafikministeren kan som  

 led i etableringen af den selvstændige offentlige virksomhed bestemme, at  

 visse rettigheder og forpligtelser forbliver hos staten.
 Stk. 2. DSB's formue holdes adskilt fra statens formue, og DSB  

 disponerer inden for de til enhver tid fastlagte rammer selv over anlægs- og  

 driftsmidler.
 Stk. 3. Tinglysning og anden registrering af DSB's rettigheder  

 efter stk. 1 kan ske på grundlag af denne lov.
Stk. 4. DSB kan erhverve ejendomsret til bygninger beliggende på  

 grunde, der forbliver statens ejendom.
Adkomsten tinglyses efter  

 tinglysningslovens regler om bygninger på lejet grund.
§ 4. DSB ledes af en bestyrelse på 9 medlemmer.
Trafikministeren  

 udpeger 6 medlemmer til bestyrelsen, herunder formand og næstformand.  

 Bestyrelsesmedlemmerne udpeges for en periode af 2 år.
Genudpegning kan ske.  

 Trafikministeren kan til enhver tid afsætte de af ministeren udpegede  

 medlemmer.
Stk. 2. Medarbejderne vælger 3 medlemmer til bestyrelsen.
Reglerne  

 i aktieselskabsloven om valg af medarbejderrepræsentanter og suppleanter for  

 disse, herunder reglerne om valg af koncernrepræsentanter og suppleanter for  

 disse, finder anvendelse.
 Stk. 3. Bestyrelsens formand og næstformand er forpligtet til at  

 orientere trafikministeren om sager af væsentlig betydning.
 § 5. Trafikministeren udøver i forhold til DSB de beføjelser, der  

 efter aktieselskabslovens kapitel 9 om selskabets ledelse og kapitel 16 om  

 erstatning m.v. samt årsregnskabsloven tilkommer generalforsamlingen i et  

 aktieselskab, idet ministeren herved sidestilles med en eneaktionær.
Stk. 2. Trafikministeren fastsætter vedtægter for DSB.
Vedtægterne  

 kan ændres af trafikministeren efter forhandling med bestyrelsen.
Stk. 3. I DSB afholdes generalforsamling i form af et  

 virksomhedsmøde.
Trafikministeren fastsætter i vedtægterne nærmere  

 bestemmelser om virksomhedsmødets indhold og kompetence.
 § 6. Aktieselskabslovens kapitel 9 om selskabets ledelse, kapitel  

 16 om erstatning m.v. og kapitel 19 om anmeldelse og registrering m.m.,  

 herunder de særlige bestemmelser for statslige aktieselskaber, finder  

 anvendelse for DSB med de ændringer, der følger af denne lov.
Kapitel 2 DSB S-tog A/S § 7. DSB's S-togsdivision etableres med virkning fra den 1. januar  

 1999 som et af DSB helejet datterselskab, DSB S-tog A/S.
 § 8. DSB S-tog A/S' formål er at drive S-togstrafik i  

 hovedstadsområdet på grundlag af en kontrakt med trafikministeren om  

 passagertrafik udført som offentlig service, jf. lov om jernbanevirksomhed  

 m.v. § 8, samt anden virksomhed, som ligger i naturlig forlængelse heraf.
 § 9. DSB S-tog A/S overtager den af DSB's S-togsdivision hidtil  

 drevne virksomhed med tilhørende aktiver og passiver og indtræder i samtlige  

 rettigheder og forpligtelser i forbindelse hermed.
 Stk. 2. Tinglysning og anden registrering af DSB S-tog A/S'  

 rettigheder kan ske på grundlag af denne lov.
 § 10. DSB S-tog A/S ledes af en bestyrelse på 6 medlemmer, hvoraf  

 2 vælges af medarbejderne, idet reglerne i aktieselskabslovgivningen om valg  

 af medarbejderrepræsentanter og suppleanter for disse finder anvendelse, jf.  

 dog stk. 2.
Stk 2. De tjenestemænd, der udlånes fra DSB til DSB S-tog A/S, jf.  

 § 15, stk. 1, deltager på lige fod med selskabets medarbejdere ved valg af  

 medarbejderrepræsentanter til selskabets bestyrelse og er på tilsvarende måde  

 valgbare til denne.
Tilsvarende kan de udlånte tjenestemænd deltage i valg af  

 koncernrepræsentanter til bestyrelsen i DSB.
Kapitel 3 Regnskabsmæssige forhold, investeringsbeslutninger, optagelse af lån  

 og forsikring § 11. De for aktieselskaber gældende regler i årsregnskabsloven,  

 herunder de bestemmelser, der gælder for statslige aktieselskaber, finder  

 anvendelse for DSB med de ændringer, der følger af denne lov.
Herudover  

 fastsætter trafikministeren et regnskabsreglement for virksomheden, jf. lov  

 om jernbanevirksomhed m.v. § 7, stk. 1.
Stk. 2. DSB's årsregnskaber revideres efter årsregnskabslovens  

 regler af en statsautoriseret revisor og af rigsrevisor.
Den  

 statsautoriserede revisor vælges af trafikministeren på virksomhedsmødet  

 efter indstilling fra bestyrelsen, og valget gælder for eet år ad gangen.  

 Genvalg kan ske.
 Stk. 3. Rigsrevisor reviderer endvidere DSB's regnskaber efter  

 reglerne i lov om revisionen af statens regnskaber m.m.
 Stk. 4. Det reviderede årsregnskab forelægges til godkendelse på  

 virksomhedsmødet.
 Stk. 5. Ved afgivelse af årsregnskabet skal virksomhedens revisor  

 afgive en erklæring om, hvorvidt det af trafikministeren fastsatte  

 regnskabsreglement for virksomheden, jf. stk. 1, er overholdt.
§ 12. Investeringer, som ønskes foretaget af DSB eller  

 datterselskaber heraf, og som overstiger en beløbsmæssig grænse på 100 mio.  

 kr., skal forelægges Folketingets Finansudvalg til godkendelse.
Beløbsgrænsen  

 skal fremgå af virksomhedens vedtægter og kan ændres efter forelæggelse for  

 Folketingets Finansudvalg.
 Stk. 2. Rammer for optagelse af lån til driftsformål for DSB og  

 datterselskaber heraf fastsættes af trafikministeren og skal fremgå af  

 virksomhedens vedtægter.
Stk. 3. Rammer for optagelse af lån til investeringsformål for DSB  

 og datterselskaber heraf fastsættes af trafikministeren efter godkendelse af  

 Folketingets Finansudvalg.
Principper for låneoptagelsen skal fremgå af  

 virksomhedens vedtægter.
 Stk. 4. Trafikministeren kan på statens vegne efter godkendelse af  

 Folketingets Finansudvalg garantere for forpligtelser, som DSB og  

 datterselskaber heraf har over for leverandører og långivere i forbindelse  

 med investeringer over en beløbsmæssig grænse, som skal fremgå af  

 virksomhedens vedtægter.
 § 13. DSB og datterselskaber heraf skal tegne de for  

 virksomhederne nødvendige forsikringer.
Kapitel 4 Personalemæssige forhold § 14. Tjenestemænd i DSB er omfattet af tjenestemandslovgivningen.
 Stk. 2. Trafikministeren kan bemyndige DSB til at træffe de  

 afgørelser, der efter tjenestemandslovgivningen henhører under ministeren.  

 Dette gælder dog ikke, for så vidt angår sager om afsked efter  

 tjenestemandslovens § 26.
 Stk. 3. DSB kan efter finansministerens nærmere bestemmelse indgå  

 aftaler, der vedrører ansættelsesvilkår for statstjenestemænd i DSB.
 Stk. 4. For tjenestemænd i DSB betaler virksomheden de af  

 finansministeren fastsatte bidrag m.v. til dækning af statens  

 pensionsudgifter.
 § 15. De tjenestemænd i DSB, der ved etableringen af DSB S-tog A/S  

 gør tjeneste i DSB's S-togsdivision, er forpligtet til at gøre tjeneste i DSB  

 S-tog A/S med bevarelse af deres ansættelsesforhold i DSB, ligesom DSB S-tog  

 A/S i forhold til DSB er forpligtet til at beskæftige dem.
 Stk. 2. DSB S-tog A/S tilbyder de i stk. 1 nævnte tjenestemænd, at  

 de inden for en periode på 2 år fra etableringen af selskabet kan overgå til  

 ansættelse i dette.
 Stk. 3. Til de tjenestemænd, som ikke ønsker at overgå til  

 ansættelse i DSB S-tog A/S efter stk. 2, udbetaler DSB løn m.v., og  

 indbetaler pensionsbidrag m.v. til staten, jf. § 14, stk. 4.
 Stk. 4. DSB S-tog A/S refunderer fra overtagelsen af S-togsdriften  

 DSB de lønninger, pensionsbidrag m.v., som DSB betaler i henhold til stk. 3.
 Stk. 5. Til de tjenestemænd, som overgår til ansættelse i DSB  

 S-tog A/S efter stk. 2 med ret til tjenestemandspension, afholder staten  

 udgifter til pension, mod at selskabet betaler de af finansministeren  

 fastsatte bidrag m.v. til dækning af statens pensionsudgifter.
 Stk. 6. Bestemmelserne i stk. 1-5 finder tilsvarende anvendelse  

 for tjenestemænd, der gør tjeneste i øvrige dele af DSB, som måtte blive  

 omdannet til aktie- eller anpartsselskab.
 § 16. DSB kan efter finansministerens nærmere bestemmelse indgå  

 kollektive overenskomster eller i øvrigt fastsætte løn- og andre  

 ansættelsesvilkår for ikketjenestemandsansatte i DSB.
 § 17. I relation til § 25 i lov om dagpenge ved sygdom eller  

 fødsel sidestilles DSB med private arbejdsgivere.
 Stk. 2. I relation til § 17 a i lov om Arbejdsmarkedets  

 Tillægspension sidestilles DSB med private arbejdsgivere.
 § 18. I relation til §§ 24 a-24 e i lov om en aktiv  

 arbejdsmarkedspolitik sidestilles DSB og DSB S-tog A/S med offentlige  

 virksomheder, for så vidt angår den del af deres virksomhed, som omfattes af  

 forhandlede kontrakter om offentlig servicetrafik, jf. lov om  

 jernbanevirksomhed m.v. § 8.
Kapitel 5 Offentlighed § 19. Lov om offentlighed i forvaltningen, forvaltningsloven og  

 lov om Folketingets Ombudsmand gælder for sager om de ansatte i DSB og for  

 den jernbanevirksomhed, der udøves af DSB som led i udførelsen af forhandlet  

 trafik, jf. lov om jernbanevirksomhed m.v. § 8. De i 1. pkt. nævnte love  

 gælder ikke for den øvrige virksomhed, der udøves af DSB.
 Stk. 2. Lov om offentlighed i forvaltningen, forvaltningsloven og  

 lov om Folketingets Ombudsmand gælder for den jernbanevirksomhed, der udøves  

 af DSB S-tog A/S som led i udførelsen af forhandlet trafik, jf. lov om  

 jernbanevirksomhed m.v. § 8.
Kapitel 6 Tilsyn og straf § 20. Trafikministeren fører tilsyn med, at DSB efterlever  

 bestemmelserne i denne lov.
Stk. 2. DSB skal på begæring stille enhver oplysning om sin  

 virksomhed til rådighed for trafikministeren.
Trafikministeren fastsætter  

 nærmere regler herom.
§ 21. Medmindre højere straf er forskyldt efter den øvrige  

 lovgivning, straffes med bøde 1) overtrædelse af de i § 6 omhandlede bestemmelser i aktieselskabsloven  

 om indsendelse af anmeldelser og meddelelser til Erhvervs- og  

 Selskabsstyrelsen, 2) overtrædelse af de i § 6 omhandlede bestemmelser i aktieselskabslovens  

 § 53, stk. 1 og 3, § 54, § 54 a, § 55, § 56, stk. 2 og 6, § 157 b og § 157 d, 3) bestyrelsesmedlemmer, direktører, vurderingsmænd og revisorer samt  

 deres suppleanter, såfremt de ubeføjet røber, hvad de under udøvelsen af  

 deres hverv for DSB har fået kendskab om.
 Stk. 2. Overtrædelse af de i § 11 omhandlede bestemmelser i  

 årsregnskabsloven straffes efter reglerne i årsregnskabslovens kapitel 10.
Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel § 22. Undlader DSB's bestyrelse eller direktion at efterkomme de  

 pligter, der efter de i § 6 omhandlede bestemmelser i aktieselskabsloven  

 eller regler fastsat i medfør heraf påhviler dem i forhold til Erhvervs- og  

 Selskabsstyrelsen, kan styrelsen som tvangsmiddel pålægge de pågældende  

 daglige eller ugentlige bøder.
Kapitel 7 Ikrafttræden, overgangsbestemmelser m.v.
 § 23. Loven træder i kraft dagen efter bekendtgørelsen i  

 Lovtidende, jf. dog stk. 2.
 Stk. 2. Trafikministeren fastsætter tidspunktet for ikrafttræden  

 af § 13. Indtil bestemmelsen træder i kraft, er statens  

 selvforsikringsordning gældende for DSB og DSB S-tog A/S.
 Stk. 3. Med virkning fra den 1. januar 1999 ophæves lov nr. 230 af  

 4. april 1995 om styrelsen af DSB m.v.
 § 24. § 19, stk. 1, 2. pkt., gælder ikke for dokumenter, der er  

 udfærdiget af DSB eller er kommet i DSB's besiddelse før lovens ikrafttræden.
 § 25. Medarbejdernes valg af medlemmer til bestyrelsen, jf. § 4,  

 stk. 2, og § 10, stk. 1, skal finde sted inden den 1. april 1999.
 Stk. 2. Bestemmelserne i aktieselskabslovens § 49, stk. 2, 3.  

 pkt., og aktieselskabslovens § 49, stk. 3, 1. pkt., finder ikke anvendelse  

 ved de i stk. 1 omhandlede valg.
 § 26. De tjenestemænd, som er ansat i DSB, og som på frivillig  

 basis udlånes til Scandlines A/S efter etableringen af Scandlines AG,  

 deltager på lige fod med medarbejdere i Scandlines A/S ved valg af  

 medarbejderrepræsentanter til Scandlines A/S' bestyrelse og er på tilsvarende  

 måde valgbare til denne, jf. aktieselskabslovens bestemmelser herom.
 Stk. 2. Udlånte tjenestemænd, som vælger at lade sig ansætte på  

 særlige vilkår i Scandlines A/S eller i et af selskabet ejet datterselskab,  

 samt de af Scandlines A/S' medarbejdere, der som følge af  

 organisationsændringer bliver ansat i et af selskabet ejet datterselskab, er  

 valgbare til de respektive bestyrelser, uanset at de ikke opfylder  

 aktieselskabslovgivningens krav om ansættelse i vedkommende selskab i de  

 sidste 12 måneder, før valget finder sted.
Stk. 3. De af Scandlines A/S' medarbejdere, der som følge af  

 organisationsændringer bliver udlånt til et af selskabet ejet datterselskab,  

 har valgret og er valgbare til vedkommende selskabs bestyrelse.
Det samme  

 gælder udlånte tjenestemænd fra DSB, som lader sig udlåne til et af  

 Scandlines A/S ejet datterselskab.
 § 27. I lov om kommunal indkomstskat, jf. lovbekendtgørelse nr.  

 803 af 6. oktober 1995, som ændret senest ved § 7 i lov nr. 1106 af 29.  

 december 1997, foretages følgende ændring:
 1. I § 8, stk. 6, indsættes efter »Post Danmark«:  

 »og DSB«.
 § 28. I lov om beskatning til kommunerne af faste ejendomme, jf.  

 lovbekendtgørelse nr. 808 af 4. december 1990, som ændret bl.a. ved § 2 i lov  

 nr. 90 af 2. februar 1990 og senest ved lov nr. 409 af 10. juni 1997,  

 foretages følgende ændring:
 1. I § 7, stk. 1, litra b, 2. pkt., indsættes efter  

 »Post Danmark«: »og DSB«.
 § 29. I lov om indkomstbeskatning af aktieselskaber m.v.  

 (selskabsskatteloven), jf. lovbekendtgørelse nr. 814 af 26. oktober 1997, som  

 ændret ved § 1 i lov nr. 888 af 3. december 1997, lov nr. 891 af 3. december  

 1997, lov nr. 1106 af 29. december 1997 og § 2 i lov nr. 277 af 13. maj 1998,  

 foretages følgende ændringer:
 1. I § 1, stk. 1, indsættes efter nr. 2 c:
 »2 d) DSB«.
 2. I § 3, stk. 1, nr. 1, indsættes efter »jf. dog § 1,  

 stk. 1, nr. 2 b«: »og 2 d«.
 3. I § 13, stk. 1, nr. 2, 1. pkt., ændres »§ 1, stk.  

 1, nr. 1-2 c, 3 a-5 og 5 b« til »§ 1, stk. 1, nr. 1-2 d, 3 a-5 og 5  

 b«.
 4. I § 17, stk. 1, ændres »§ 1, stk. 1, nr. 1-2 c og 3  

 a-6,» til: »§ 1, stk. 1, nr. 1-2 d og 3 a-6,».
 5. I § 17, stk. 2, 1. pkt., ændres »§ 1, stk. 1, nr.  

 1-2 c, 3 a-5 og 5 b,» til: »§ 1, stk. 1, nr. 1-2 d, 3 a-5 og 5  

 b,».
 6. I § 23 indsættes efter »Post Danmark«:  

 »og DSB«.
 7. I § 31, stk. 4, indsættes efter nr. 3 som nyt nummer:
 »4) DSB.«.
 Nr. 4-7 bliver herefter nr. 5-8.
 § 30. I lov om påligningen af indkomstskat til staten  

 (ligningsloven), jf. lovbekendtgørelse nr. 819 af 3. november 1997, som  

 ændret ved § 20 i lov nr. 980 af 17. december 1997, lov nr. 1097 af 29.  

 december 1997, § 21 i lov nr. 1098 af 29. december 1997, lov nr. 1101 af 29.  

 december 1997, § 2 i lov nr. 1104 af 29. december 1997, lov nr. 1105 af 29.  

 december 1997, lov nr. 119 af 20. februar 1998, § 9 i lov nr. 129 af 25.  

 februar 1998 og § 1 i lov nr. 133 af 25. februar 1998, foretages følgende  

 ændringer:
 1. I § 8 G, stk. 1, 1. pkt., og stk. 2, 1. pkt.,  

 ændres »§ 1, stk. 1, nr. 1-2 c og 3 a-6« til: »§ 1, stk. 1,  

 nr. 1-2 d og 3 a-6«.
 2. I § 8 H, stk. 1, 1. pkt., ændres »§ 1, stk. 1, nr.  

 1-2 c og 3 a-6« til: »§ 1, stk. 1, nr. 1-2 d og 3 a-6«.
 § 31. I lov om beskatning af fortjeneste ved afståelse af aktier  

 m.v. (aktieavancebeskatningsloven), jf. lovbekendtgørelse nr. 817 af 30.  

 oktober 1997, som ændret ved § 2 i lov nr. 975 af 17. december 1997 og § 6 i  

 lov nr. 277 af 13. maj 1998, foretages følgende ændringer:
 1. I § 2, stk. 3, 3. pkt., ændres  

 »selskabsskattelovens § 1, stk. 1, nr. 1-2 c og 3 a-5 b« til:  

 »selskabsskattelovens § 1, stk. 1, nr. 1-2 d og 3 a-5 b«.
 2. I § 2 d, stk. 2, 1. pkt., ændres  

 »selskabsskattelovens § 1, stk. 1, nr. 1-2 c og 3 a-5 b« til:  

 »selskabsskattelovens § 1, stk. 1, nr. 1-2 d og 3 a-5 b«.
 3. I § 4, stk. 6, 1. pkt., ændres  

 »selskabsskattelovens § 1, stk. 1, nr. 1-2 c og 3 a-5 b« til:  

 »selskabsskattelovens § 1, stk. 1, nr. 1-2 d og 3 a-5 b«.
 § 32. I konkursskatteloven, jf. lovbekendtgørelse nr. 745 af 21.  

 september 1997, som ændret ved lov nr. 440 af 10. juni 1997 og lov nr. 976 af  

 17. december 1997, foretages følgende ændring:
 1. I § 2 ændres »selskabsskattelovens § 1, stk. 1, nr.  

 1-2 c og 3 a-6« til: »selskabsskattelovens § 1, stk. 1, nr. 1-2 d  

 og 3 a-6«.
 § 33. I lov nr. 1080 af 22. december 1993 om provision af visse  

 lån optaget med statsgaranti foretages følgende ændring:
 1. I § 1 ændres »og offentlige erhvervsdrivende  

 fonde« til: », offentlige erhvervsdrivende fonde og selvstændige  

 offentlige virksomheder«.
Oprindeligt fremsat forslag Kapitel 1 Den selvstændige offentlige virksomhed DSBs etablering, formål,  

 ledelse og opgaver § 1. Statsvirksomheden DSB (Danske Statsbaner) etableres med  

 virkning fra den 1. januar 1999 som en selvstændig offentlig virksomhed, DSB.
§ 2. DSBs formål er at drive jernbanevirksomhed i medfør af lov om  

 jernbanevirksomhed m.v. samt anden virksomhed, som ligger i naturlig  

 forlængelse heraf.
Virksomheden drives på forretningsmæssigt grundlag.
 Stk. 2. DSB kan oprette datterselskaber, erhverve ejerandele i  

 andre virksomheder samt indgå samarbejdsaftaler og lignende i forbindelse med  

 udøvelsen af sin virksomhed, jf. stk. 1.
 Stk. 3. DSB kan udføre jernbanetrafik i udlandet i forbindelse med  

 udøvelsen af sin virksomhed, jf. stk. 1.
§ 3. DSB overtager den af statsvirksomheden DSB hidtil drevne  

 virksomhed med tilhørende aktiver og passiver og indtræder i samtlige  

 rettigheder og forpligtelser i forbindelse hermed.
Trafikministeren kan som  

 led i etableringen af den selvstændige offentlige virksomhed bestemme, at  

 visse rettigheder og forpligtelser forbliver hos staten.
 Stk. 2. DSBs formue holdes adskilt fra statens formue, og DSB  

 disponerer inden for de til enhver tid fastlagte rammer selv over anlægs- og  

 driftsmidler.
 Stk. 3. Tinglysning og anden registrering af DSBs rettigheder  

 efter stk. 1 kan ske på grundlag af denne lov.
§ 4. DSB ledes af en bestyrelse på 9 medlemmer.
Trafikministeren  

 udpeger 6 medlemmer til bestyrelsen, herunder formand og næstformand.  

 Bestyrelsesmedlemmerne udpeges for en periode af 2 år.
Genudpegning kan ske.  

 Trafikministeren kan til enhver tid afsætte de af ministeren udpegede  

 medlemmer.
Stk. 2. Medarbejderne vælger 3 medlemmer til bestyrelsen.
Reglerne  

 i aktieselskabsloven om valg af medarbejderrepræsentanter og suppleanter for  

 disse, herunder reglerne om valg af koncernrepræsentanter og suppleanter for  

 disse, finder anvendelse.
 Stk. 3. Bestyrelsens formand og næstformand er forpligtet til at  

 orientere trafikministeren om sager af væsentlig betydning.
 § 5. Trafikministeren udøver i forhold til DSB de beføjelser, der  

 efter aktieselskabslovens kapitel 9 om selskabets ledelse og kapitel 16 om  

 erstatning m.v. samt årsregnskabsloven tilkommer generalforsamlingen i et  

 aktieselskab, idet ministeren herved sidestilles med en eneaktionær.
Stk. 2. Trafikministeren fastsætter vedtægter for DSB.
Vedtægterne  

 kan ændres af trafikministeren efter forhandling med bestyrelsen.
Stk. 3. I DSB afholdes generalforsamling i form af et  

 virksomhedsmøde.
Trafikministeren fastsætter i vedtægterne nærmere  

 bestemmelser om virksomhedsmødets indhold og kompetence.
 § 6. Aktieselskabslovens kapitel 9 om selskabets ledelse, kapitel  

 16 om erstatning m.v. og kapitel 19 om anmeldelse og registrering m.m.,  

 herunder de særlige bestemmelser for statslige aktieselskaber, finder  

 anvendelse for DSB med de ændringer, der følger af denne lov.
Kapitel 2 DSB S-tog A/S § 7. DSBs S-togsdivision etableres med virkning fra den 1. januar  

 1999 som et af DSB helejet datterselskab, DSB S-tog A/S.
 § 8. DSB S-tog A/S' formål er at drive S-togstrafik i  

 hovedstadsområdet på grundlag af en kontrakt med trafikministeren om  

 passagertrafik udført som offentlig service, jf. lov om jernbanevirksomhed  

 m.v. § 8, samt anden virksomhed, som ligger i naturlig forlængelse heraf.
 § 9. DSB S-tog A/S overtager den af DSBs S-togsdivision hidtil  

 drevne virksomhed med tilhørende aktiver og passiver og indtræder i samtlige  

 rettigheder og forpligtelser i forbindelse hermed.
 Stk. 2. Tinglysning og anden registrering af DSB S-tog A/S'  

 rettigheder kan ske på grundlag af denne lov.
 § 10. DSB S-tog A/S ledes af en bestyrelse på 6 medlemmer, hvoraf  

 2 vælges af medarbejderne, idet reglerne i aktieselskabslovgivningen om valg  

 af medarbejderrepræsentanter og suppleanter for disse finder anvendelse, jf.  

 dog stk. 2.
Stk 2. De tjenestemænd, der udlånes fra DSB til DSB S-tog A/S, jf.  

 § 15, stk. 1, deltager på lige fod med selskabets medarbejdere ved valg af  

 medarbejderrepræsentanter til selskabets bestyrelse og er på tilsvarende måde  

 valgbare til denne.
Tilsvarende kan de udlånte tjenestemænd deltage i valg af  

 koncernrepræsentanter til bestyrelsen i DSB.
Kapitel 3 Regnskabsmæssige forhold, investeringsbeslutninger, optagelse af lån  

 og forsikring § 11. De for aktieselskaber gældende regler i årsregnskabsloven,  

 herunder de bestemmelser, der gælder for statslige aktieselskaber, finder  

 anvendelse for DSB med de ændringer, der følger af denne lov.
Herudover  

 fastsætter trafikministeren et regnskabsreglement for virksomheden, jf. lov  

 om jernbanevirksomhed m.v. § 7, stk. 1.
Stk 2. DSBs årsregnskaber revideres efter årsregnskabslovens  

 regler af en statsautoriseret revisor og af rigsrevisor.
Den  

 statsautoriserede revisor vælges af trafikministeren på virksomhedsmødet  

 efter indstilling fra bestyrelsen, og valget gælder for eet år ad gangen.  

 Genvalg kan ske.
 Stk. 3. Rigsrevisor reviderer endvidere DSBs regnskaber efter  

 reglerne i lov om revisionen af statens regnskaber m.m.
 Stk. 4. Det reviderede årsregnskab forelægges til godkendelse på  

 virksomhedsmødet.
 Stk. 5. Ved afgivelse af årsregnskabet skal virksomhedens revisor  

 afgive en erklæring om, hvorvidt det af trafikministeren fastsatte  

 regnskabsreglement for virksomheden, jf. stk. 1, er overholdt.
§ 12. Investeringer, som ønskes foretaget af DSB eller  

 datterselskaber heraf, og som overstiger en beløbsmæssig grænse på 100 mio.  

 kr., skal forelægges Folketingets Finansudvalg til godkendelse.
Beløbsgrænsen  

 skal fremgå af virksomhedens vedtægter og kan ændres efter forelæggelse for  

 Folketingets Finansudvalg.
 Stk. 2. Rammer for optagelse af lån til driftsformål for DSB og  

 datterselskaber heraf fastsættes af trafikministeren og skal fremgå af  

 virksomhedens vedtægter.
Stk. 3. Rammer for optagelse af lån til investeringsformål for DSB  

 og datterselskaber heraf fastsættes af trafikministeren efter godkendelse af  

 Folketingets Finansudvalg.
Principper for låneoptagelsen skal fremgå af  

 virksomhedens vedtægter.
 Stk. 4. Trafikministeren kan på statens vegne efter godkendelse af  

 Folketingets Finansudvalg garantere for forpligtelser, som DSB og  

 datterselskaber heraf har over for leverandører og långivere i forbindelse  

 med investeringer over en beløbsmæssig grænse, som skal fremgå af  

 virksomhedens vedtægter.
 § 13. DSB og datterselskaber heraf skal tegne de for  

 virksomhederne nødvendige forsikringer.
Kapitel 4 Personalemæssige forhold § 14. Tjenestemænd i DSB er omfattet af tjenestemandslovgivningen.
 Stk. 2. Trafikministeren kan bemyndige DSB til at træffe de  

 afgørelser, der efter tjenestemandslovgivningen henhører under ministeren.  

 Dette gælder dog ikke for så vidt angår sager om afsked efter  

 tjenestemandslovens § 26.
 Stk. 3. DSB kan efter finansministerens nærmere bestemmelse indgå  

 aftaler, der vedrører ansættelsesvilkår for statstjenestemænd i DSB.
 Stk. 4. For tjenestemænd i DSB betaler virksomheden de af  

 finansministeren fastsatte bidrag m.v. til dækning af statens  

 pensionsudgifter.
 § 15. De tjenestemænd i DSB, der ved etableringen af DSB S-tog A/S  

 gør tjeneste i DSBs S-togsdivision, er forpligtet til at gøre tjeneste i DSB  

 S-tog A/S med bevarelse af deres ansættelsesforhold i DSB, ligesom DSB S-tog  

 A/S i forhold til DSB er forpligtet til at beskæftige dem.
 Stk. 2. DSB S-tog A/S tilbyder de i stk. 1 nævnte tjenestemænd, at  

 de inden for en periode på 2 år fra etableringen af selskabet kan overgå til  

 ansættelse i dette.
 Stk. 3. Til de tjenestemænd, som ikke ønsker at overgå til  

 ansættelse i DSB S-tog A/S efter stk. 2, udbetaler DSB løn m.v., og  

 indbetaler pensionsbidrag m.v. til staten, jf. § 14, stk. 4.
 Stk. 4. DSB S-tog A/S refunderer fra overtagelsen af S-togsdriften  

 DSB de lønninger, pensionsbidrag m.v., som DSB betaler i henhold til stk. 3.
 Stk. 5. Til de tjenestemænd, som overgår til ansættelse i DSB  

 S-tog A/S efter stk. 2 med ret til tjenestemandspension, afholder staten  

 udgifter til pension, mod at selskabet betaler de af finansministeren  

 fastsatte bidrag m.v. til dækning af statens pensionsudgifter.
 Stk. 6. Bestemmelserne i stk. 1-5 finder tilsvarende anvendelse  

 for tjenestemænd, der gør tjeneste i øvrige dele af DSB, som måtte blive  

 omdannet til aktie- eller anpartsselskab.
 § 16. DSB kan efter finansministerens nærmere bestemmelse indgå  

 kollektive overenskomster eller i øvrigt fastsætte løn- og andre  

 ansættelsesvilkår for ikke-tjenestemandsansatte i DSB.
 § 17. I relation til § 25 i lov om dagpenge ved sygdom eller  

 fødsel sidestilles DSB med private arbejdsgivere.
 Stk. 2. I relation til § 17 a i lov om Arbejdsmarkedets  

 Tillægspension sidestilles DSB med private arbejdsgivere.
 § 18. I relation til §§ 24 a - 24 e i lov om en aktiv  

 arbejdsmarkedspolitik sidestilles DSB og DSB S-tog A/S med offentlige  

 virksomheder for så vidt angår den del af deres virksomhed, som omfattes af  

 forhandlede kontrakter om offentlig service trafik, jf. lov om  

 jernbanevirksomhed m.v. § 8.
Kapitel 5 Offentlighed § 19. Lov om offentlighed i forvaltningen, forvaltningsloven og  

 lov om Folketingets Ombudsmand gælder for sager om de ansatte i DSB og for  

 den jernbanevirksomhed, der udøves af DSB som led i udførelsen af forhandlet  

 trafik, jf. lov om jernbanevirksomhed m.v. § 8. De i 1. pkt. nævnte love  

 gælder ikke for den øvrige virksomhed, der udøves af DSB.
 Stk. 2. Lov om offentlighed i forvaltningen, forvaltningsloven og  

 lov om Folketingets Ombudsmand gælder for den jernbanevirksomhed, der udøves  

 af DSB S-tog A/S som led i udførelsen af forhandlet trafik, jf. lov om  

 jernbanevirksomhed m.v. § 8.
Kapitel 6 Tilsyn og straf § 20. Trafikministeren fører tilsyn med, at DSB efterlever  

 bestemmelserne i denne lov.
Stk. 2. DSB skal på begæring stille enhver oplysning om sin  

 virksomhed til rådighed for trafikministeren.
Trafikministeren fastsætter  

 nærmere regler herom.
 § 21. Med mindre højere straf er forskyldt efter den øvrige  

 lovgivning, straffes med bøde:
1) Overtrædelse af de i § 6 omhandlede bestemmelser i aktieselskabsloven  

 om indsendelse af anmeldelser og meddelelser til Erhvervs- og  

 Selskabsstyrelsen, 2) Overtrædelse af de i § 6 omhandlede bestemmelser i aktieselskabslovens  

 § 53, stk. 1 og 3, § 54, § 54 a, § 55, § 56, stk. 2 og 6, § 157 b og § 157 d, 3) Bestyrelsesmedlemmer, direktører, vurderingsmænd og revisorer samt  

 deres suppleanter, såfremt de ubeføjet røber, hvad de under udøvelsen af  

 deres hverv for DSB har fået kendskab om.
 Stk. 2. Overtrædelse af de i § 11 omhandlede bestemmelser i  

 årsregnskabsloven straffes efter reglerne i årsregnskabslovens kapitel 10.
Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel § 22. Undlader DSBs bestyrelse eller direktion at efterkomme de  

 pligter, der efter de i § 6 omhandlede bestemmelser i aktieselskabsloven  

 eller regler fastsat i medfør heraf påhviler dem i forhold til Erhvervs- og  

 Selskabsstyrelsen, kan styrelsen som tvangsmiddel pålægge de pågældende  

 daglige eller ugentlige bøder.
Kapitel 7 Ikrafttræden, overgangsbestemmelser m.v.
 § 23. Loven træder i kraft dagen efter bekendtgørelsen i  

 Lovtidende, jf. dog stk. 2.
 Stk. 2. Trafikministeren fastsætter tidspunktet for ikrafttræden  

 af § 13. Indtil bestemmelsen træder i kraft, er statens  

 selvforsikringsordning gældende for DSB og DSB S-tog A/S.
 Stk. 3. Med virkning fra den 1. januar 1999 ophæves lov nr. 230 af  

 4. april 1995 om styrelsen af DSB m.v.
 § 24. § 19, stk. 1, 2. pkt., gælder ikke for dokumenter, der er  

 udfærdiget af DSB eller er kommet i DSBs besiddelse før lovens ikrafttræden.
 § 25. Medarbejdernes valg af medlemmer til bestyrelsen, jf. § 4,  

 stk. 2, og § 10, stk. 1, skal finde sted inden den 1. april 1999.
 Stk. 2. Bestemmelserne i aktieselskabslovens § 49, stk. 2, 3.  

 pkt., og aktieselskabslovens § 49, stk. 3, 1. pkt., finder ikke anvendelse  

 ved de i stk. 1 omhandlede valg.
 § 26. De tjenestemænd, som er ansat i DSB, og som på frivillig  

 basis udlånes til Scandlines A/S efter etableringen af Scandlines AG,  

 deltager på lige fod med medarbejdere i Scandlines A/S ved valg af  

 medarbejderrepræsentanter til Scandlines A/S' bestyrelse og er på tilsvarende  

 måde valgbare til denne, jf. aktieselskabslovens bestemmelser herom.
 Stk. 2. Udlånte tjenestemænd, som vælger at lade sig ansætte på  

 særlige vilkår i Scandlines A/S eller i et af selskabet ejet datterselskab,  

 samt de af Scandlines A/S' medarbejdere, der som følge af  

 organisationsændringer bliver ansat i et af selskabet ejet datterselskab, er  

 valgbare til de respektive bestyrelser, uanset at de ikke opfylder  

 aktieselskabslovgivningens krav om ansættelse i vedkommende selskab i de  

 sidste 12 måneder før, valget finder sted.
Stk. 3. De af Scandlines A/S' medarbejdere, der som følge af  

 organisationsændringer bliver udlånt til et af selskabet ejet datterselskab,  

 har valgret og er valgbare til vedkommende selskabs bestyrelse.
Det samme  

 gælder udlånte tjenestemænd fra DSB, som lader sig udlåne til et af  

 Scandlines A/S ejet datterselskab.
 § 27. I lov om kommunal indkomstskat, jf. lovbekendtgørelse nr.  

 803 af 6. oktober 1995, som ændret senest ved § 7 i lov nr. 1106 af 29.  

 december 1997, foretages følgende ændring:
 1. I § 8, stk. 6, indsættes efter »Post Danmark«:  

 »og DSB«.
 § 28. I lov om beskatning til kommunerne af faste ejendomme, jf.  

 lovbekendtgørelse nr. 808 af 4. december 1990, som ændret bl.a. ved § 2 i lov  

 nr. 90 af 2. februar 1990 og senest ved lov nr. 409 af 10. juni 1997,  

 foretages følgende ændring:
 1. I § 7, stk. 1, litra b, 2. pkt., indsættes efter  

 »Post Danmark«: »og DSB«.
 § 29. I lov om indkomstbeskatning af aktieselskaber m.v.  

 (selskabsskatteloven), jf. lovbekendtgørelse nr. 814 af 26. oktober 1997, som  

 ændret ved § 1 i lov nr. 888 af 3. december 1997, lov nr. 891 af 3. december  

 1997 og lov nr. 1106 af 29. december 1997, foretages følgende ændringer:
 1. I § 1, stk. 1, indsættes efter nr. 2 c:
»2 d) DSB« 2. I § 3, stk. 1, nr. 1, indsættes efter »jf. dog § 1,  

 stk. 1, nr. 2 b«: »og 2 d«.
 3. I § 13, stk. 1, nr. 2, 1. pkt., ændres »§ 1, stk.  

 1, nr. 1-2 c, 3 a-5 og 5 b« til »§ 1, stk. 1, nr. 1-2 d, 3 a-5 og 5  

 b«.
 4. I § 17, stk. 1, ændres »§ 1, stk. 1, nr. 1-2 c og 3  

 a-6,» til: »§ 1, stk. 1, nr. 1-2 d og 3 a-6,».
 5. I § 17, stk. 2, 1. pkt., ændres »§ 1, stk. 1, nr.  

 1-2 c, 3 a-5 og 5 b,» til: § 1, stk. 1, nr. 1-2 d, 3 a-5 og 5 b,».
 6. I § 23 indsættes efter »Post Danmark«:  

 »og DSB«.
 7. I § 31, stk. 4, indsættes efter nr. 3 som nyt nummer:
 »4) DSB.«.
 Nr. 4-7 bliver herefter 5-8.
 § 30. I lov om påligningen af indkomstskat til staten  

 (ligningsloven), jf. lovbekendtgørelse nr. 819 af 3. november 1997, som  

 ændret ved § 20 i lov nr. 980 af 17. december 1997, lov nr. 1097 af 29.  

 december 1997, § 21 i lov nr. 1098 af 29. december 1997, lov nr. 1101 af 29.  

 december 1997, § 2 i lov nr. 1104 af 29. december 1997 og lov nr. 1105 af 29.  

 december 1997, lov nr. 119 af 20. februar 1998, og § 9 i lov nr. 129 af 25.  

 februar 1998 og § 1 i lov nr. 133 af 25. februar 1998, foretages følgende  

 ændringer.
 1. I § 8 G, stk. 1, 1. pkt., og stk. 2, 1. pkt.,  

 ændres »§ 1, stk. 1, nr. 1-2 c og 3 a-6« til: »§ 1, stk. 1,  

 nr. 1-2 d og 3 a-6«.
 2. I § 8 H, stk. 1, 1. pkt., ændres »§ 1, stk. 1, nr.  

 1-2 c og 3 a-6« til: »§ 1, stk. 1, nr. 1-2 d og 3 a-6«.
 § 31. I lov om beskatning af fortjeneste ved afståelse af aktier  

 m.v. (aktieavancebeskatningsloven), jf. lovbekendtgørelse nr. 817 af 30.  

 oktober 1997, som ændret ved § 2 i lov nr. 975 af 17. december 1997,  

 foretages følgende ændringer:
 1. I § 2, stk. 3, 3. pkt., ændres  

 »selskabsskattelovens § 1, stk. 1, nr. 1-2 c og 3 a-5 b« til:  

 »selskabsskattelovens § 1, stk. 1, nr. 1-2 d og 3 a-5 b«.
 2. I § 2 d, stk. 2, 1. pkt., ændres  

 »selskabsskattelovens § 1, stk. 1, nr. 1-2 c og 3 a-5 b« til:  

 »selskabsskattelovens § 1, stk. 1, nr. 1-2 d og 3 a-5 b«.
 3. I § 4, stk. 6, 1. pkt., ændres  

 »selskabsskattelovens § 1, stk. 1, nr. 1-2 c og 3 a-5 b« til:  

 »selskabsskattelovens § 1, stk. 1, nr. 1-2 d og 3 a-5 b«.
 § 32. I konkursskatteloven, jf. lovbekendtgørelse nr. 745 af 21.  

 september 1997, som ændret ved lov nr. 440 af 10. juni 1997 og lov nr. 976 af  

 17. december 1997, foretages følgende ændring:
 1. I § 2 ændres »selskabsskattelovens § 1, stk. 1, nr.  

 1-2 c og 3 a-6« til: »selskabsskattelovens § 1, stk. 1, nr. 1-2 d  

 og 3 a-6«.
 § 33. I lov nr. 1080 af 22. december 1993 foretages følgende  

 ændring:
 1. I § 1 ændres »og offentlige erhvervsdrivende  

 fonde« til : », offentlige erhvervsdrivende fonde og selvstændige  

 offentlige virksomheder«.
Bemærkninger til lovforslaget Almindelige bemærkninger 1. Baggrunden for lovforslaget Jernbanen i Danmark og i det øvrige Europa befinder sig i en periode af  

 afgørende betydning for jernbanernes fremtid.
Der er brug for jernbanen til hurtigt, sikkert og med lavest mulige  

 miljøomkostninger at transportere passagerer og gods.
Jernbanen har også en  

 social og fordelingsmæssig rolle som et vigtigt transportmiddel for unge,  

 ældre, handicappede og andre svagere grupper.
Kunderne tiltrækkes imidlertid  

 i stadigt voksende omfang af fly, busser og personbiler, ligesom der sker en  

 overflytning af gods fra jernbane til landevej.
Kundernes ønsker retter sig  

 således mod transportformer, der belaster miljøet langt mere end  

 jernbanetransport.
En styrkelse af jernbanens position og fremtidsudsigter kræver, at  

 jernbanen bliver mere attraktiv og effektiv.
Det er nødvendigt at sikre en  

 høj grad af regularitet og komfort, gradvise rejsetidsbesparelser og  

 hyppigere afgange, alt sammen inden for en begrænset økonomisk ramme.
 Der kan peges på en række væsentlige bidrag til fremme af en sådan  

 udvikling:
En forbedring af materielstandarden og en udbygning af infrastrukturen.
De  

 seneste erfaringer viser, at materielstandarden vægtes højt ved valg af  

 transportform.
 En successiv åbning af jernbanen for konkurrence med henblik på at styrke  

 den over for andre transportformer og fremme de jernbanevirksomheder, der  

 bedst og billigst leverer den ønskede jernbaneproduktion til gavn for  

 kunderne.
 Omdannelsen af statsvirksomheden DSB til en selvstændig offentlig  

 virksomhed med henblik på at styrke virksomhedens effektivitet og  

 kundeorientering.
Folketinget har tilkendegivet vilje til at igangsætte en udbygning af  

 infrastrukturen.
Med anlægsloven om udbygningen med dobbeltspor på  

 strækningen Ballerup-Frederikssund og love om projekteringen af en  

 opgradering af strækninger såvel på Sjælland som i Jylland er der taget  

 betydelige skridt i retning af at bygge videre på den kvalitetsforbedring af  

 nettet, som de faste forbindelser over Storebælt og Øresund medfører.
Til at  

 forbedre materielstandarden er der truffet beslutning om indkøb af 120 nye  

 S-tog, 17 togsæt til brug for betjeningen af Øresundsforbindelsen samt 13  

 elgodslokomotiver, som vil kunne anvendes til grænseoverskridende  

 godstransporter.
 Med lov nr. 1230 af 27. december 1996 om Banestyrelsen m.v. og forslag til  

 lov om jernbanevirksomhed m.v., som er genfremsat i Folketinget den 26. marts  

 1998 (L 27), har regeringen igangsat en proces, der sigter på at modernisere  

 jernbanedriften i Danmark.
Lov om Banestyrelsen m.v. indebærer, at de opgaver, der er forbundet med  

 drift og vedligehold af jernbaneinfrastrukturen, pr. 1. januar 1997 er blevet  

 udskilt fra DSB og placeret i Banestyrelsen.
Således omfatter DSBs virksomhed  

 fra dette tidspunkt alene jernbaneoperatørvirksomhed - jernbanetransport - og  

 dertil knyttede aktiviteter.
Med forslag til lov om jernbanevirksomhed m.v., åbnes der gradvis for  

 konkurrence på jernbanenettet.
Lovforslaget indeholder nye regler for retten  

 til at drive jernbanevirksomhed, og der fastlægges rammer for  

 jernbanevirksomhedernes aktiviteter på banenettet.
I henhold til forslag til lov om jernbanevirksomhed m.v. udfører DSB fra  

 den 1. januar 1999 al passagertrafik på statens net som offentlig service på  

 grundlag af en kontrakt med staten.
Op til 15 pct. af den offentlige service  

 trafik uden for S-togsnettet forventes imidlertid udbudt frem til 2003. Alle  

 godkendte jernbanevirksomheder - herunder DSB - vil kunne deltage i  

 tilbudsgivningen på lige vilkår.
Fra 1. januar 1999 åbnes banenettet endvidere i den forstand, at enhver  

 jernbanevirksomhed kan drive godstrafik.
Derefter åbnes fra 1. januar 2000  

 for jernbanevirksomheder, der vil drive passagertrafik uden kontrakt, dvs.  

 uden tilskud fra det offentlige, såkaldt »fri trafik«.
I begge  

 tilfælde er det en forudsætning, at der er plads på de pågældende dele af  

 banenettet.
 Selv i et forløb, hvor andre jernbanevirksomheder får mulighed for at  

 vinde frem på det danske banenet, vil DSBs effektivitet og  

 konkurrencedygtighed være afgørende faktorer for jernbanens succes i Danmark.
 Den økonomiske genopretningsplan, som blev vedtaget af DSBs bestyrelse i  

 efteråret 1996, og som indeholdt skærpede krav til økonomistyring,  

 effektivitet og rationaliseringer i alle dele af DSB, har haft en gunstig  

 effekt, bl.a. på driftsresultatet i 1997.
 Med supplementsaftalen om statsvirksomheden DSB af 24. oktober 1996 blev  

 det parallelt til den økonomiske opstramning besluttet senest ved udgangen af  

 1998 at omdanne DSB til en selvstændig offentlig virksomhed efter Post  

 Danmark-modellen.
Hensigten med omdannelsen af DSB fra en statsvirksomhed til en selvstændig  

 offentlig virksomhed er at fremme en forretnings- og kundeorientering af  

 virksomheden, dens ledelse og dens interne beslutningsprocesser.
Der er på  

 dette punkt tale om en naturlig videreførsel af den udvikling, som blev  

 igangsat med etableringen af en bestyrelse for statsvirksomheden DSB med lov  

 nr. 230 af 4. april 1995 om styrelsen af DSB m.v.
Hertil kommer, at der med indførelsen af konkurrence i sektoren bør skabes  

 den klarest mulige adskillelse mellem virksomheden DSB på den ene side og  

 trafikministeren, som indkøber af jernbanetrafik og regulerende myndighed, på  

 den anden.
Med overgangen fra statsvirksomhed til selvstændig offentlig  

 virksomhed præciseres beføjelserne for bestyrelsen af DSB på den ene side og  

 trafikministeren som ejer af virksomheden på den anden side, idet reglerne i  

 aktieselskabsloven m.v. i væsentlig grad følges.
Endelig er det hensigtsmæssigt, at statsvirksomheden DSB kommer til at  

 virke inden for årsregnskabslovens rammer, således at virksomhedens resultat  

 afspejler årets faktiske forbrug af økonomiske ressourcer, herunder  

 afskrivninger på togmateriel, m.v.
Herved øges gennemsigtigheden omkring  

 virksomhedens økonomiske stilling, og DSB sidestilles med konkurrenter  

 organiseret i selskabsform.
Desuden er omlægningen en forudsætning for, at  

 kontraktstyringen af den trafik, der udføres som offentlige service, kan  

 komme til at fungere.
I kontrakterne vil det være transportproduktionen, der  

 honoreres.
Den er netop en funktion af det faktiske ressourceforbrug.
 Mens der således er en række begrundelser for at omdanne statsvirksomheden  

 DSB til en selvstændig offentlig virksomhed, er der samtidig behov for at  

 bevare en indsigt og kontrol med virksomhedens dispositioner, der er mere  

 vidtgående end den, der normalt gælder, f.eks. for statslige aktieselskaber.
 Det skyldes for det første, at langt den største del af DSBs aktiviteter  

 indtil videre vil bestå i at udføre passagertrafik som offentlig service med  

 et betydeligt tilskud fra staten og på grundlag af en kontrakt, der er  

 forhandlet og ikke afprøvet på markedet gennem et udbud.
 For det andet vil DSB i henhold til forslag til lov om jernbanevirksomhed  

 m.v. skulle varetage en række særlige opgaver som følge af den dominerende  

 stilling, som virksomheden har på jernbaneområdet i Danmark.
Det forudsættes således, at DSB, i det omfang trafikministeren bestemmer  

 det, stiller rullende materiel til rådighed for den trafik udført som  

 offentlig service, der bringes i udbud.
DSB varetager desuden rollen som ejer  

 og forvalter af stationer og kombiterminaler, som er af fælles interesse for  

 alle jernbanevirksomheder og for staten.
På den baggrund lægger dette lovforslag begrænsninger på DSBs  

 handlefrihed.
Større investeringsbeslutninger skal godkendes af Folketingets  

 Finansudvalg, ligesom der fastlægges rammer for virksomhedens låneoptagelse.  

 Hertil kommer de rammer, som følger af forslag til lov om jernbanevirksomhed  

 m.v., vedrørende regnskabsreglement og kontrakter om trafik udført som  

 offentlig service m.v., og som principielt gælder alle jernbanevirksomheder.
2. Lovforslagets indhold Lovforslaget indebærer, at statsvirksomheden DSB etableres som en  

 selvstændig offentlig virksomhed, DSB, med det formål at drive  

 jernbanevirksomhed samt anden virksomhed, som ligger i naturlig forlængelse  

 heraf.
DSB kan oprette datterselskaber m.v. og udøve internationale  

 jernbaneaktiviteter.
DSBs virksomhed, herunder trafik udført som offentlig service og anden  

 jernbanetrafik, skal drives på forretningsmæssigt grundlag.
Udførelse af  

 trafik som offentlig service vil blive baseret på kontrakter herom med  

 trafikministeren.
 Staten indskyder den af statsvirksomheden DSB hidtil drevne virksomhed med  

 tilhørende aktiver og passiver i den selvstændige offentlige virksomhed DSB,  

 der som hovedprincip indtræder i samtlige statsvirksomhedens rettigheder og  

 forpligtelser.
I henhold til lovforslaget skal DSB ledes af en bestyrelse på 9 medlemmer.  

 Trafikministeren bliver DSBs eneejer og vil som følge heraf udøve de  

 beføjelser, der tilkommer generalforsamlingen i et aktieselskab.
Således  

 fastsætter trafikministeren DSBs vedtægter og udpeger 6 ud af 9  

 bestyrelsesmedlemmer, herunder formand og næstformand.
Herudover vælger  

 medarbejderne 3 bestyrelsesmedlemmer.
Større investeringsprojekter skal forelægges for Folketingets  

 Finansudvalg.
DSB vil blive bemyndiget til at optage lån til drifts- og  

 investeringsformål inden for rammer, der nærmere fastlægges i vedtægterne.
I  

 forbindelse med finansiering af større materielinvesteringer m.v. kan der  

 efter forelæggelse for Finansudvalget ydes statsgaranti for låneoptagelsen  

 m.v.
For at DSB kan være ligestillet med konkurrenter, vil virksomheden blive  

 omfattet af skattelovgivningens almindelige regler gældende for  

 aktieselskaber.
Herudover vil DSB bl.a. blive omfattet af ejendomsbeskatning  

 samt pligten til at betale registreringsafgift af motorkøretøjer.
 DSB vil efter virksomhedens karakter falde uden for lovgivningen om  

 statens byggeri.
 Virksomheden vil skulle etablere den nødvendige forsikringsdækning, idet  

 den ikke længere vil være omfattet af statens selvforsikringsordning.
 DSBs årsregnskaber vil blive revideret af en valgt statsautoriseret  

 revisor, jf. årsregnskabslovens regler herom, samt af rigsrevisor.
 DSBs og DSB S-tog A/S' aktiviteter som led i udførelsen af forhandlet  

 trafik, jf. forslag til lov om jernbanevirksomhed m.v. § 8, vil være omfattet  

 af lov om offentlighed i forvaltningen, forvaltningsloven og lov om  

 Folketingets Ombudsmand. Øvrige aktiviteter i DSB, der i almindelighed vil  

 blive udøvet i konkurrence med andre virksomheder, omfattes ikke af de tre  

 love.
 Trafikministeren vil føre tilsyn med, at DSB overholder denne lov, og DSB  

 vil på begæring skulle stille enhver oplysning om sin virksomhed til rådighed  

 for ministeren.
 DSB vil efter omdannelsen til en selvstændig offentlig virksomhed beholde  

 retten/pligten til at anvende kronen som kendetegn samt ret/pligt til at  

 bruge splitflag.
 DSBs S-togsdivision vil blive etableret som et af DSB helejet  

 aktieselskab, DSB S-tog A/S, som overtager ansvaret for den af  

 S-togsdivisionen drevne virksomhed, d.v.s. alle opgaver i forbindelse med  

 S-togsdrift, herunder vedligeholdelse af materiel og drift af stationer.
DSB S-tog A/S' aktiviteter vil primært basere sig på en forhandlet  

 kontrakt med trafikministeren om offentlig service passagertrafik.
Vedrørende  

 låneadgang og forelæggelse af større investeringer for Finansudvalget gælder  

 samme principper som for DSB.
I supplementsaftalen om DSB af 24. oktober 1996 forudsattes det, at der  

 parallelt til etableringen af DSB S-tog A/S etableres et datterselskab af  

 DSB, DSB Intercity A/S, til varetagelse af intercitytrafikken.
Det blev dog  

 som led i den politiske aftale af 21. november 1997 vedrørende forslag til  

 lov om jernbanevirksomhed m.v. besluttet, at det ved udarbejdelsen af forslag  

 til lov om DSB lægges til grund, at der ikke inden for aftaleperioden - frem  

 til udgangen af 2002 - etableres et sådant datterselskab.
Det forudsattes endvidere i supplementsaftalen fra 1996, at DSBs  

 godsdivision, DSB Gods, som i øjeblikket giver underskud efter  

 årsregnskabslovens principper (d.v.s. når afskrivning og forrentning indgår i  

 opgørelsen af virksomhedens resultat), skal omdannes til en kommercielt  

 bæredygtig virksomhed.
Det forudsættes derfor, at der sker en fortsat  

 omstrukturering og effektivisering af virksomheden og sikres en sådan  

 ledelsesmæssig fokusering på virksomhedens drift og resultater, at divisionen  

 inden udgangen af 2002 er i økonomisk balance efter årsregnskabslovens  

 principper.
 I perioden indtil da forudsættes det, at divisionen tilføres midler til  

 dækning af underskuddet og til omstruktureringsforanstaltninger inden for  

 rammerne af en plan, som færdiggøres som led i en politisk afklaring omkring  

 de samlede investeringer på jernbaneområdet senere i 1998. Midlerne  

 tilvejebringes via en hensættelse på 1,0 mia. kr. i åbningsbalancen for DSB.  

 Når bortses herfra, forudsættes der ikke ydet særskilte tilskud til DSB Gods,  

 og virksomheden vil skulle konkurrere på lige vilkår med andre  

 jernbanevirksomheder, som efter den 1. januar 1999, når nettet åbnes, ønsker  

 at drive godsvirksomhed på jernbane.
 Der vil i lyset af udviklingen i DSB Gods senere blive taget stilling til  

 en eventuel omdannelse af divisionen til aktieselskab.
3. Forholdet til EU-retten Ved den i lovforslaget forudsatte ordning, hvorefter staten kan stille  

 garanti for de forpligtelser over for leverandører og långivere, som DSB og  

 datterselskaber heraf påtager sig i forbindelse med investeringer, vil der  

 skulle betales en årlig garantiprovision på 0,15 pct. af ydede garantier, jf.  

 også lov nr. 1080 af 22. december 1993 om provision af visse lån optaget med  

 statsgaranti.
 Det vil i forbindelse med den konkrete sag - karakteren af investeringen,  

 virksomhedens situation, m.v. - blive vurderet, om der kan være tale om  

 statsstøtte, som skal notificeres over for EU.
4. Forholdet til konkurrenceretten Den nye konkurrencelov (lov nr. 384 af 10. juni 1997), der trådte i kraft  

 den 1. januar 1998, omfatter enhver form for erhvervsvirksomhed, uanset om  

 den er privat eller offentlig, og Konkurrencerådet har som udgangspunkt de  

 samme indgrebsbeføjelser over for konkurrencebegrænsninger i forbindelse med  

 begge virksomhedsformer.
Lovens indgrebsbestemmelse gælder dog ikke, hvis en  

 konkurrencebegrænsning er en direkte eller nødvendig følge af offentlig  

 regulering.
Lov om jernbanevirksomhed m.v., som DSB som jernbaneoperatør vil være  

 omfattet af, vil udgøre en sådan regulering.
På den baggrund er det i  

 forslaget til lov om jernbanevirksomhed m.v. angivet, hvilke beføjelser på  

 området, der tilkommer Konkurrencerådet, og hvilke der tilkommer det  

 Jernbaneklagenævn, der foreslås nedsat i forslaget til lov om  

 jernbanevirksomhed m.v.
Der henvises til pkt. 3 i de almindelige bemærkninger  

 til dette lovforslag.
 Konkurrencerådet vil, som det også er tilfældet på postområdet, blive  

 inddraget i et nært samarbejde om udformningen af de forskellige regelsæt,  

 som skal udarbejdes i medfør af forslag til lov om jernbanevirksomhed m.v.,  

 og som har konkurrenceretlige konsekvenser.
DSB vil både udøve trafik som offentlig service og - f.eks. på godsområdet  

 - trafik, der ikke er dækket af kontrakt, den såkaldte fri trafik.  

 Jernbanevirksomheder, der udøver begge former for trafik, vil være omfattet  

 af særlige regnskabsmæssige regler herom, således at det forhindres, at der  

 sker krydssubsidiering, d.v.s. overførsel af midler fra de forhandlede  

 kontrakter om trafik udført som offentlig service til de dele af  

 virksomheden, der drives i konkurrence.
Der vil blive udarbejdet et særligt  

 regnskabsreglement for DSB herom.
5. Økonomiske og administrative konsekvenser for det offentlige Statsvirksomheden DSB har hidtil modtaget årlige drifts- og anlægstilskud  

 over finansloven fastsat i overensstemmelse med de flerårige rammeaftaler om  

 DSB, senest rammeaftalen for perioden 1995-98.
Fremover vil statens udgifter til passagertrafik blive afholdt via  

 kontrakter om trafik udført som offentlig service, som trafikministeren  

 indgår med DSB, DSB S-tog A/S eller andre jernbanevirksomheder.
Tilskuddet  

 til køb af denne trafik vil blive opført på en særskilt konto på finansloven  

 under Trafikministeriet.
 Den gældende fireårige rammeaftale for DSB udløber ved udgangen af 1998.  

 Der skal i løbet af efteråret 1998 forhandles en ny rammeaftale og i den  

 forbindelse fastsættes en ramme for statens indkøb af offentlig service  

 trafik samt retningslinier for DSBs materielinvesteringer i  

 rammeaftaleperioden, m.v.
På den baggrund er der i forbindelse med udarbejdelsen af dette lovforslag  

 alene opstillet et foreløbigt 10-årsbudget (perioden 1999-2008), som har  

 karakter af et grundscenarie, og en foreløbig, dertil svarende åbningsbalance  

 for virksomheden.
Der bygges her på følgende forudsætninger:
1) De materielinvesteringer, der er besluttet i indeværende  

 rammeaftaleperiode, belaster budgettet i tiårsperioden med forrentning og  

 afskrivning.
Der er tale om investeringer på ca. 10 mia. kr. i 112 nye S-tog,  

 17 togsæt til indsættelse på Øresundsforbindelsen samt 13 tostrøms  

 ellokomotiver til DSB Gods.
Der forudsættes endvidere en udskiftning af DSBs  

 røde, lokomotivtrukne passagertogsmateriel, idet det fra 2005 skønnes umuligt  

 at levetidsforlænge dette yderligere.
2) I passagertrafikken forudsættes en stort set konstant  

 togkilometerproduktion og en ligeledes næsten konstant afsætning målt i  

 passagerkilometer.
Billetpriserne forudsættes at følge nettoprisindekset.  

 Produktivitetsudviklingen i driften forudsættes at andrage 2 pct. p.a.
3) DSB Gods, der i 1997 havde et underskud på 487 mio. kr. opgjort efter  

 årsregnskabslovens principper, forudsættes bragt i regnskabsmæssig balance  

 inden udgangen af 2002, således at 2002 er sidste år med et budgetteret  

 underskud.
Heri er indregnet effekten af det i forslag til lov om  

 jernbanevirksomhed m.v. foreslåede regional- og miljøtilskud.
 4) Der er budgetteret med en egenkapitalforrentning i DSB på 6 pct. p.a.  

 efter skat, svarende til ca. 550 mio. kr. før skat.
Under disse forudsætninger vil der være tale om et stigende tilskudsbehov  

 i perioden frem til 2005, hvorefter tilskudsbehovet vil aftage i resten af  

 10-årsperioden.
Den tidsmæssige profil i tilskudsbehovet er især præget af  

 tre forhold: Det gradvise, men kraftigt stigende tilskudsbehov i takt med  

 modtagelsen og idriftsættelsen af de nye S-tog m.v. i perioden frem til 2005,  

 det aftagende tilskudsbehov fra DSB Gods i takt med, at divisionen bringes i  

 balance, og besparelserne som følge af den forudsatte produktivitetsvækst på  

 2 pct. p.a.
Af tilskuddet kan en del henregnes til poster, herunder  

 selskabsskat, som straks eller senere kommer til indtægt på andre dele af  

 statsbudgettet.
Lovforslaget indeholder ikke en særlig bestemmelse om udlodning af udbytte  

 til ejeren, idet det lægges til grund, at virksomheden følger de almindelige  

 regler i aktieselskabsloven.
Det er i budgettet beregningsteknisk forudsat,  

 at der ikke inden for 10-årsbudgettets horisont udtages udbytte til staten.
Med henblik på at reducere opsparingen i DSB i den sidste del af  

 10-årsperioden og reducere tilskudsbehovet til virksomheden i  

 rammeaftaleperioden 1999-2002 er der forudsat betaling af et  

 stiftertilgodehavende på 2,4 mia. kr. til staten som ejer.
Beløbet forfalder  

 til betaling med 600 mio. kr. plus renter i hvert af rammeaftaleårene og  

 aflaster derved nettotilskudsbehovet.
 Herudover foretages der en hensættelse på 1,0 mia. kr. til dækning af DSB  

 Gods' underskud i perioden 1999-2002. Denne hensættelse erstatter det  

 omstrukturerings- og investeringstilskud, som ellers var forudsat afholdt af  

 staten (jf. forslag til lov om jernbanevirksomhed m.v., alm.bem., pkt. 2.d),  

 og bidrager dermed også til at aflaste nettotilskudsbehovet.
Med disse korrektioner aflastes tilskudsbehovet i den første del af  

 10-årsperioden.
Det udgør herefter 2,3 mia. kr. i 1999 voksende til 4,0 mia.  

 kr. i 2005 og igen faldende til 3,6 mia. kr. i 2008.
Det bemærkes, at det i budgettet beregningsteknisk er antaget, at DSB ikke  

 taber kontrakter om trafik udført som offentlig service i løbet af  

 10-årsperioden.
Sker dette, taber DSB en del af statstilskuddet, som  

 overføres til den eller de vindende operatører.
Til gengæld bortfalder også  

 en række omkostninger.
Tab af kontrakter må dog antages at ville påføre  

 virksomheden et øget omstillingsbehov og dermed øge trækket på de  

 hensættelser, der er foretaget i åbningsbalancen til personaleomkostninger i  

 forbindelse hermed, jf. nedenfor.
 DSB påbegynder sin virksomhed på basis af en foreløbig åbningsbalance pr.  

 1. januar 1999. I balancen indgår en række skønsmæssige værdier, som først  

 vil blive endelig opgjort, når en række igangværende aktivvurderinger er  

 tilendebragt, og når regnskabet for DSB for 1998 er afsluttet som led i  

 færdiggørelsen af statsregnskabet for dette år i løbet af marts 1999. En  

 endelig og revideret åbningsbalance vil derfor først foreligge i løbet af 1.  

 halvår 1999.
DSB overtager samtlige aktiver og passiver i statsvirksomheden DSB.
Den  

 foreløbige åbningsbalance for DSB viser en balance på 13,2 mia. kr. og en  

 egenkapital på 5,3 mia. kr., hvoraf egenkapitalen for DSB S-tog A/S udgør 1,0  

 mia. kr.
I den foreløbige åbningsbalance foretages hensættelser på 4,0 mia.  

 kr., heraf 0,1 mia. kr. i DSB S-tog A/S.
Af hensættelserne på 3,9 mia. kr. i  

 DSB vedrører som nævnt 1,0 mia. kr. dækning af underskud i DSB Gods i  

 perioden frem til og med 2002. Endvidere udgør 0,9 mia. kr. udgifter til  

 jobbørs samt rådighedsløn og pension m.v. til overtallige tjenestemænd i  

 forbindelse med de effektiviseringer, som vil være fornødne i de kommende år  

 inden for såvel gods- som passagerområdet.
Endelig afsættes 0,4 mia. kr. til  

 dækning af de merpensionsforpligtelser, DSB Gods vil have i forhold til andre  

 godsoperatører, fordi DSB Gods' arbejdsstyrke i stor udstrækning består af  

 tjenestemænd.
De øvrige hensættelser er af teknisk art.
DSBs lånebehov til større investeringer i nyt materiel, stationer m.v. på  

 passagerområdet forudsættes dækket af lån med statsgaranti.
Lånebehovet til  

 formål, som ikke vil være dækket af statsgaranti, skønnes på intet tidspunkt  

 at overstige 2,2 mia. kr., ekskl. en driftskredit på 1,0 mia. kr.  

 DSB-koncernens soliditet ligger i alle år over 30 pct. og budgetteres imod  

 slutningen af perioden at have en opadgående tendens.
Som nævnt er der tale om et foreløbigt 10-årsbudget og en foreløbig  

 åbningsbalance.
Det kan nævnes, at grundscenariet uden nye  

 materielinvesteringsbeslutninger i rammeaftaleperioden 1999-2002 og uden  

 udvidelser i afsætning og produktion indebærer et væsentligt tab af  

 markedsandel for jernbanen med de nuværende forventninger til væksten i det  

 samlede transportarbejde i perioden.
 Et revideret tiårsbudget og en dertil svarende åbningsbalance vil senere i  

 1998 blive udarbejdet som led i rammeaftalen for perioden 1999-2002.
 I den forbindelse må tilskuddet til indkøb af passagertrafik udført som  

 offentlig service og spørgsmålet om eventuelle nye materielinvesteringer  

 fastlægges.
Flere internationale studier har fastslået, at der er miljøfordele  

 forbundet ved transport af gods på jernbane fremfor på vej.
Miljøfordelene  

 kommer specielt til udtryk ved transport af tunge lavværdivarer over lange  

 afstande.
I forslag til lov om jernbanevirksomhed m.v. er foreslået et begrænset  

 miljø- og regionaltilskud, der blot tilbagefører godssektorens  

 infrastrukturafgifter, og det samlede afgifts- og tilskudssystem giver derfor  

 ikke godssektoren en egentlig nettofordel.
Det anføres i bemærkningerne til  

 forslag til lov om jernbanevirksomhed m.v., § 11, at en styrkelse af  

 godstrafikken på jernbane kan ske gennem en forhøjelse af tilskuddet, men at  

 dette kræver yderligere midler.
 I forbindelse med udformningen af rammeaftalen vil muligheden for at  

 forhøje miljø- og regionaltilskuddet til godstrafikken blive drøftet.
Hvis rammeaftalen medfører beslutninger om øgede materielinvesteringer  

 m.v. i rammeaftaleperioden, kan det indgå i overvejelserne at konvertere en  

 del af stiftertilgodehavendet til ansvarlig lånekapital og udskyde dele af  

 det til senere tilbagebetaling.
Det vil aflaste DSBs soliditet og lånebehov.  

 I givet fald vil der også være tale om øgede forventninger til DSBs  

 produktion og beskæftigelse, hvorfor det kan indgå i overvejelserne at  

 reducere størrelsen af hensættelserne til rådighedsløn, pensioner, m.v.
 En endelig opgørelse over åbningsbalance og tiårsbudget vil blive forelagt  

 Folketingets Finansudvalg ved aktstykke i første halvår af 1999.
Ved etableringen af DSB S-tog A/S indskydes det eksisterende  

 S-togsmateriel m.v. i selskabet.
Selskabets egenkapital udgør ifølge den  

 foreløbige åbningsbalance ca. 1,0 mia. kr. fordelt på aktiekapital på 500  

 mio. kr. og overkursfond på 500 mio. kr.
 Lovforslaget medfører en ændring af de formelle relationer mellem DSB og  

 Trafikministeriet, men skønnes ikke at medføre administrative merudgifter i  

 Trafikministeriet.
6. Erhvervsøkonomiske og -administrative konsekvenser Lovforslaget er et led i bestræbelserne på at gennemføre en  

 strukturændring på jernbaneområdet, som vil medføre øget konkurrence og en  

 klarere adskillelse af trafikministerens og virksomheden DSBs kompetence, og  

 hvis to første led er lov nr. 1230 af 27. december 1996 om Banestyrelsen m.v.  

 og det forslag til lov om jernbanevirksomhed m.v., som genfremsattes ultimo  

 marts 1998 (L 27 af 26. marts 1998).
 Det forventes, at den skærpede konkurrence på jernbaneområdet og  

 omdannelsen af statsvirksomheden DSB til en selvstændig offentlig virksomhed  

 vil medføre såvel øget effektivitet som øget produktivitet i sektoren og  

 dermed medvirke til, at erhvervenes samlede transportudgifter falder.
 Lovforslaget vurderes ikke at have administrative konsekvenser for  

 erhvervene.
7 . Miljømæssige konsekvenser Jernbanetransport er i mange relationer miljømæssigt mere fordelagtig end  

 andre transportformer.
Jernbanens miljømæssige konkurrencedygtighed vil kunne  

 blive styrket, såvel gennem øget konkurrence på området, som gennem  

 omdannelsen af statsvirksomheden DSB til en selvstændig offentlig virksomhed  

 og de i denne forbindelse opstillede krav til virksomhedens drift.
 Disse faktorer skønnes at have en positiv miljømæssig effekt, som dog ikke  

 nærmere lader sig kvantificere.
8. Høring Lovforslaget har været sendt til høring hos følgende: Statsministeriet,  

 Justitsministeriet, Finansministeriet, Skatteministeriet,  

 Erhvervsministeriet, Arbejdsministeriet, Miljø- og Energiministeriet, Bolig-  

 og Byministeriet, Konkurrencestyrelsen, Folketingets Ombudsmand, Rigsrevisor,  

 Rigsarkivet, Jernbanetilsynet, Banestyrelsen og DSB.
 Det er samtidig med fremsættelsen sendt til høring hos berørte  

 organisationer m.v., hvis udtalelser vil blive oversendt til Folketingets  

 Trafikudvalg, ledsaget af de kommentarer, som udtalelserne måtte afføde.
Bemærkninger til de enkelte bestemmelser Til § 1 Bestemmelsen fastslår, at statsvirksomheden DSB pr. 1. januar 1999  

 etableres som en selvstændig offentlig virksomhed under navnet DSB, som med  

 denne status skal fungere inden for de rammer, der dels fastlægges i  

 lovgivningen og i vedtægterne for virksomheden, og dels i de kontrakter, der  

 indgås med trafikministeren.
 DSB bliver ved omdannelsen en selvstændig juridisk person i lighed med  

 Post Danmark og kan - inden for de begrænsninger, der fastlægges i  

 lovgivning, vedtægter og kontrakter - optræde som en sådan.
Til § 2 Til stk. 1 I bestemmelsen fastslås det, at DSBs formål er at drive jernbanevirksomhed  

 inden for rammerne af lov om jernbanevirksomhed m.v. (jf. lovforslag herom, L  

 27 af 26. marts 1998). Herudover kan drives anden virksomhed, som har  

 forretningsmæssig sammenhæng med jernbanedriften.
DSB driver  

 rejsebureauvirksomhed m.v.
DSB skal kunne fortsætte denne virksomhed, ligesom  

 der skal være mulighed for at udbygge aktiviteterne inden for  

 transportsektoren, i det omfang en fornuftig udvikling i virksomhedens  

 hovedaktivitet, jernbanedriften, tilsiger dette.
 Trafikministeren vil i medfør af forslag til lov om jernbanevirksomhed  

 m.v. § 8, stk. 1, (L 27), indgå i forhandling med DSB om kontrakter  

 vedrørende den som offentlig service udøvede passagertrafik (»forhandlet  

 trafik«) med virkning fra 1. januar 1999.
 Hvis der ikke opnås enighed om kontrakterne, har trafikministeren i medfør  

 af forslag til lov om jernbanevirksomhed m.v. § 8, stk. 5, mulighed for at  

 pålægge DSB at udføre den pågældende trafik mod en af trafikministeren  

 fastsat betaling.
I perioden indtil udgangen af 2003 forudsættes det i forslag til lov om  

 jernbanevirksomhed m.v., at op til 15 pct. af den trafik, der udføres som  

 offentlig service uden for S-togsområdet, bringes i udbud.
DSB kan byde på og  

 - hvis virksomheden vinder udbuddet - udføre denne trafik (»udbudt  

 trafik«).
 Endvidere har DSB mulighed for inden for de i forslag til lov om  

 jernbanevirksomhed m.v. angivne rammer at drive såkaldt »fri«  

 passager- og godstrafik, d.v.s. trafik udført uden tilskud og i - potentiel  

 eller faktisk - konkurrence med andre jernbanevirksomheder.
 Det følger af forslag til lov om jernbanevirksomhed m.v. § 8, stk. 4, at  

 DSB af trafikministeren kan pålægges at stille rullende materiel til rådighed  

 for udbudsforretninger vedrørende trafik udført som offentlig service.  

 Materiellet skal tilbydes på lejevilkår baseret på en sådan prisfastsættelse  

 af materiellet, at DSBs omkostninger, inkl. afskrivninger samt en normal  

 fortjeneste, bliver dækket.
 Det forudsættes derfor, at DSB regnskabsmæssigt udskiller materiel og  

 materielvedligeholdelse således, at materieludlejningsvirksomheden kan  

 separeres fra DSBs øvrige virksomhed, jf. bemærkningerne til lovforslagets §  

 11, stk. 1, vedrørende regnskabsreglement.
Som led i bodelingen med Banestyrelsen i medfør af lov nr. 1230 af 27.  

 december 1996 om Banestyrelsen m.v. forblev statens stationer og  

 kombiterminaler i DSB.
For at sikre, at de øvrige jernbaneoperatører, som i  

 fremtiden ønsker at benytte det danske jernbanenet, også får adgang til  

 stationer og kombiterminaler samt disses faciliteter, er DSB i medfør af  

 forslag til lov om jernbanevirksomhed m.v. § 10, forpligtet til at åbne for  

 en sådan adgang.
 En sådan benyttelse skal ske mod betaling af leje, som hovedregel svarende  

 til en forholdsmæssig andel af de samlede omkostninger til  

 stationen/kombiterminalen, mens virksomhedsspecifikke investeringer  

 selvfinansieres, jf. i øvrigt bemærkningerne til forslag til lov om  

 jernbanevirksomhed m.v. § 10.
 Også her forudsættes der gennemført en regnskabsmæssig separering, som må  

 omfatte de stationer og kombiterminaler, der vil indgå under  

 udlejningsforpligtelsen i jernbanelovforslagets § 10.
Med bestemmelsen om, at virksomheden skal drives på forretningsmæssigt  

 grundlag, indskærpes bestyrelsens og direktionens forpligtelse til at  

 forvalte virksomhedens midler på linie med det, der er normal kutyme for  

 ledelsen i private virksomheder.
Bestemmelsen skal således ses i sammenhæng  

 med, at reglerne om bestyrelsens og direktionens kompetence og ansvar i vidt  

 omfang er overført fra aktieselskabsloven.
Til stk. 2 Efter bestemmelsen kan DSB oprette datterselskaber i aktie- og  

 anpartsselskabsform og indtræde i forpligtende samarbejder.
Henvisningen til  

 stk. 1 understreger, at DSB ved udnyttelse af bestemmelsen i stk. 2 skal  

 holde sig formålsbestemmelsen i stk. 1 for øje.
 Såvel DSB som datterselskaber heraf kan blive medejer af eller indgå  

 joint-venture aftaler med andre virksomheder, ligesom de kan anvende  

 underentreprenører, alt i forbindelse med udøvelsen af deres virksomhed.
 Erhvervelse af ejerandele samt indgåelse af samarbejdsaftaler kan ske med  

 såvel danske som udenlandske virksomheder.
DSB kan ikke uden trafikministerens godkendelse heraf helt eller delvist  

 afhænde aktie- eller anpartskapitalen i de af virksomheden ejede  

 datterselskaber.
Dette vil blive fastsat i vedtægterne for DSB, jf.  

 lovforslagets § 5, stk. 2.
Til stk. 3 Efter bestemmelsen vil DSB - som en del af den passagertrafik, der udføres  

 som offentlig service, og hvorom der indgås kontrakter med trafikministeren -  

 have mulighed for at drive visse jernbaneforbindelser mellem Danmark og  

 udlandet.
 Herudover giver bestemmelsen mulighed for, at DSB kan afgive tilbud på og  

 drive jernbanetrafik i udlandet.
 Endelig giver bestemmelsen mulighed for, at DSB som led i sin virksomhed  

 kan drive andre internationale jernbaneaktiviteter, herunder i gensidigt  

 forpligtende samarbejde med andre virksomheder.
Med bestemmelsen får DSB mulighed for at konkurrere på lige fod med  

 udenlandske jernbanevirksomheder.
Aktiviteterne omfattet af denne bestemmelse  

 skal i alle tilfælde ske på et forretningsmæssigt grundlag, jf. stk. 1.
Til § 3 Til stk. 1 Ved etableringen af DSB indskydes statsvirksomheden DSBs nettoaktiver i  

 virksomheden.
DSB overtager samtlige statsvirksomheden DSBs aktiver og  

 passiver og indtræder i samtlige rettigheder og forpligtelser i forbindelse  

 hermed, jf. dog nedenfor.
 Der vil i den endelige åbningsbalance blive taget stilling til størrelsen  

 af den ansvarlige egenkapital, herunder størrelsen af et  

 stiftertilgodehavende til staten, idet der tages hensyn til, at virksomheden  

 i udgangssituationen får en tilfredsstillende soliditet.
 DSBs nuværende aktiver opgøres individuelt på grundlag af en vurdering af  

 aktivernes nytteværdi under hensyntagen til, at aktiverne erhverves med  

 fortsat drift for øje.
 De nøjagtige åbningsværdier m.v. vil først foreligge, når statsregnskabet  

 for 1998 er afsluttet omkring marts 1999. Åbningsbalancen kan herefter  

 foreligge i en endelig og revideret form primo april 1999, og der vil  

 samtidig blive taget stilling til, hvorledes de reguleringer, der følger af  

 den endelige bodeling mellem statsvirksomheden DSB og Banestyrelsen, og som  

 næppe kan forventes tilendebragt inden 1. januar 1999, skal behandles i  

 åbningsbalancen.
 Den endelige åbningsbalance vil blive forelagt Folketingets Finansudvalg i  

 foråret 1999 i forbindelse med det aktstykke, hvormed der søges tilslutning  

 til stiftelse af den selvstændige offentlige virksomhed DSB og de hermed  

 forbundne finansielle konsekvenser.
 Al ejendom, løsøre, immaterielle rettigheder, f.eks. varemærker, m.v., og  

 alle passiver og forpligtelser, herunder personalemæssige forpligtelser,  

 overtages af DSB, ligesom DSB indtræder i alle kontrakter og andre  

 forpligtende retsforhold på samme vilkår, som har været gældende for  

 statsvirksomheden DSB.
Statsvirksomheden DSB har indgået en række aftaler med samarbejdspartnere  

 om udførelse af ydelser.
Der kan her være tale om samarbejdsaftaler af en  

 sådan karakter, at staten ønsker at indtræde i disse for derved at sikre, at  

 der ikke på baggrund af disse aftaler kan udøves konkurrenceforvridende  

 virksomhed.
 Det forudsættes således, at statsvirksomheden DSBs rettigheder i henhold  

 til den med Scandlines A/S indgåede aftale om befordring af jernbanevogne på  

 færgeruten Helsingborg-Københavns Frihavn overdrages til DSB med den  

 begrænsning, at DSB forpligtes til at stille overskydende kapacitet til  

 rådighed for staten (Banestyrelsen) med henblik på udlejning, hvis der er  

 ønske herom fra anden jernbanevirksomhed.
Med lovforslagets § 3, stk. 1, sikres det således, at visse aftaler kan  

 overgå til staten.
Beslutning herom kan ikke udløse kompensation eller andet  

 til DSB.
 Det vil af det aktstykke, der fremsendes til Folketingets Finansudvalg i  

 foråret 1999, fremgå hvilke afvigelser, der er fra princippet om, at alle  

 statsvirksomheden DSBs rettigheder overdrages til DSB.
 Staten indskyder desuden likvide beholdninger opgjort som DSBs videreførte  

 opsparing på statsregnskabet for 1998 korrigeret for mellemværender mellem  

 Trafikministeriet og DSB og DSBs på statsregnskabet for 1998 opførte  

 finansielle mellemværender med debitorer og kreditorer (ekskl. de udskudte  

 betalinger på nye S-tog og Øresundstog, jf. akt. 181 af 2. april 1997 og akt.  

 31 af 22. oktober 1997).
Da DSB etableres som en selvstændig juridisk person, jf. bemærkningerne  

 til § 1, vil der være tale om et egentligt kreditor- og debitorskifte.
Dette  

 forhold ændres ikke ved, at der i henhold til lovforslagets § 12, stk. 4, kan  

 ydes statsgaranti for visse dele af DSBs forpligtelser over for långivere og  

 materielleverandører.
Debitorskiftet indebærer, at DSB skal opfylde de forpligtelser, som  

 virksomheden overtager fra staten.
Opfylder DSB - mod forventning - ikke de  

 forpligtelser, som overtages fra staten, og kan kreditorerne ikke opnå  

 fyldestgørelse for deres krav i virksomhedens formue, vil staten normalt ikke  

 være frigjort fra sine forpligtelser, medmindre kreditorerne efter  

 almindelige formueretlige regler i det hele må anses for at have accepteret  

 alene at holde sig til virksomheden som ny medkontrahent (debitor).
 I forbindelse med debitorskiftet fra statsvirksomheden DSB til den  

 selvstændige offentlige virksomhed DSB kan det blive aktuelt at gennemføre  

 visse praktiske ændringer i kontrakter m.v. efter aftale med  

 kontraktsparterne.
Til stk. 2 DSBs formue holdes adskilt fra statens formue, hvilket er en forudsætning  

 for, at DSB kan optræde som en selvstændig juridisk person.
 De midler, som tilføres DSB, dels via kontrakter med trafikministeren om  

 trafik udført som offentlig service, og dels via lånoptagelse til drifts- og  

 investeringsformål inden for de i vedtægterne fastlagte rammer, jf.  

 lovforslagets § 12, disponeres af DSB alene med de begrænsninger, der må  

 ligge i kontrakterne med trafikministeren og relevante aktstykker.
 DSB kan på linie med private virksomheder opkøbe obligationer m.v. for  

 derved at placere sin formue på den mest hensigtsmæssige måde i  

 overensstemmelse med god og forsigtig aktiv- og likviditetsforvaltning.  

 Nærmere bestemmelser herom vil i medfør af lovforslagets § 5, stk. 2, blive  

 fastsat i vedtægterne for DSB.
Til stk. 3 Efter stk. 1 indtræder DSB i samtlige rettigheder og pligter vedrørende  

 statsvirksomheden DSBs faste ejendomme og øvrige aktiver.
Der skabes med  

 bestemmelsen hjemmel til, at tinglysning og anden registrering kan ske alene  

 på grundlag af denne lov, hvorfor oprettelse af dokumenter m.v. ikke vil være  

 nødvendig.
Til § 4 Til stk. 1 Efter bestemmelsen er antallet af bestyrelsesmedlemmer fastsat til 9  

 medlemmer, hvoraf trafikministeren udpeger 6 medlemmer, herunder formand og  

 næstformand, medens de 3 øvrige bestyrelsesmedlemmer er medarbejdervalgte,  

 jf. stk. 2.
De af trafikministeren udpegede bestyrelsesmedlemmer udpeges ud fra  

 samfunds-, ledelses- og forretningsmæssige hensyn og således, at bestyrelsen  

 repræsenterer indsigt i trafikale forhold.
Trafikministeriet og  

 Finansministeriet vil hver blive repræsenteret med eet medlem.
De af trafikministeren udpegede bestyrelsesmedlemmer udpeges for 2 år, men  

 genudpegning kan ske.
Bestemmelsen giver trafikministeren mulighed for til  

 enhver tid uden afholdelse af virksomhedsmøde at afsætte de af  

 trafikministeren udpegede bestyrelsesmedlemmer, men dette forudsættes at have  

 undtagelsens karakter.
Til stk. 2 Medarbejderrepræsentanterne i bestyrelsen og suppleanter for disse vælges  

 efter reglerne i aktieselskabsloven om valg af medarbejderrepræsentanter,  

 respektive koncernrepræsentanter, hvilket bl.a. betyder, at valget sker for  

 en periode på 4 år.
Under hensyntagen til, at DSB overtager en igangværende  

 virksomhed, fraviges de tidsmæssige betingelser, som fremgår af reglerne i  

 aktieselskabslovens § 49, stk. 3 og stk. 7, jf. overgangsbestemmelsen i  

 lovforslagets § 25, stk. 2.
 Medarbejdere, der har tjenestefrihed fra DSB uden løn med henblik på at  

 varetage organisationsarbejde for medarbejdere i DSB, vil også være valgbare  

 til bestyrelsen.
Til stk. 3 I bestemmelsen fastslås, at bestyrelsens formand og næstformand er  

 forpligtet til at orientere trafikministeren om sager af væsentlig betydning.  

 Herved forstås bl.a. sager, som antages at have væsentlig økonomisk eller  

 politisk interesse, herunder sager, som kan medføre væsentlige  

 samfundsmæssige eller samfundsøkonomiske virkninger.
Til § 5 Til stk. 1 DSB er omfattet af aktieselskabslovens kapitel 9 om selskabets ledelse og  

 kapitel 16 om erstatning m.v. samt af årsregnskabsloven, jf. lovforslagets §  

 6 og § 11, stk. 1. De beføjelser, der efter disse regler tilkommer  

 generalforsamlingen i et aktieselskab, udøves på virksomhedsmødet af  

 trafikministeren, som sidestilles med en eneaktionær.
Til stk. 2 Trafikministeren fastsætter vedtægter for DSB, som udover at opfylde de  

 formelle krav til vedtægters indhold, som fremgår af aktieselskabsloven, også  

 vil indeholde en uddybning og præcisering af ledelsens rolle og ansvar.  

 Vedtægterne vil herefter fremstå som trafikministerens instruks til  

 bestyrelsen.
Vedtægterne kan efter forudgående forhandling med bestyrelsen ændres af  

 ministeren.
Det vil fremgå af vedtægterne for DSB, at vedtægtsændringer skal  

 behandles på et virksomhedsmøde, ordinært eller ekstraordinært.
Til stk. 3 Virksomhedsmødet svarer til generalforsamlingen i et aktieselskab.
De  

 nærmere bestemmelser vedrørende afholdelsen af virksomhedsmødet vil fremgå af  

 vedtægterne for DSB.
Til § 6 Ved omdannelsen af statsvirksomheden DSB til selvstændig offentlig  

 virksomhed er det hensigten, at virksomheden i det væsentlige skal  

 underkastes de vilkår, der gælder for statslige aktieselskaber.
Dette gælder  

 således også de regler i aktieselskabsloven vedrørende børsnoterede  

 selskaber, som i dag finder anvendelse på statslige aktieselskaber, og som  

 skal sikre en betydelig grad af åbenhed omkring virksomhedens forhold.
Aktieselskabslovens kapitel 9 vedrørende ledelsesforhold finder anvendelse  

 for DSB med de ændringer, der følger af denne lov.
Dette indebærer, at  

 ledelsens relationer til trafikministeren tilnærmelsesvis svarer til de  

 relationer, der er mellem ledelse og aktionær i et aktieselskab.
 Tilsvarende finder aktieselskabslovens kapitel 16 om erstatning m.v.  

 anvendelse på ledelsen af DSB.
Oplysninger vedrørende DSBs forhold skal anmeldes til Erhvervs- og  

 Selskabsstyrelsen og være offentligt tilgængelige i samme omfang, som normalt  

 er gældende for aktieselskaber, jf. aktieselskabslovens kapitel 19 om  

 anmeldelse og registrering m.m. samt bekendtgørelse nr. 622 af 21. juli 1993  

 om anmeldelse m.v. til Erhvervs- og Selskabsstyrelsen for aktie- og  

 anpartsselskaber.
Dette svarer til den ordning, der gælder for Post Danmark.
 Årsregnskabsloven finder i sin helhed anvendelse for DSB, jf.  

 lovforslagets § 11, hvorfor de i årsregnskabsloven indeholdte bestemmelser om  

 pligt til at indsende oplysninger til Erhvervs- og Selskabsstyrelsen også  

 finder anvendelse.
 Tilsvarende vil den kompetence og de sanktionsbeføjelser, som tilkommer  

 Erhvervs- og Selskabsstyrelsen efter aktieselskabs- og årsregnskabsloven i  

 forbindelse med, at selskabets ledelse ikke opfylder pligten til at indsende  

 oplysninger m.v., finde anvendelse, jf. lovforslagets §§ 21-22. Efter de  

 gældende regler i aktie- og årsregnskabsloven kan der pålægges tvangsbøder,  

 ligesom der i visse tilfælde kan ifaldes straf i form af bøde.
Til § 7 I forbindelse med etableringen af DSB pr. 1. januar 1999, omdannes DSB  

 S-tog til et af DSB 100 pct. ejet aktieselskab.
 DSB S-tog A/S er et statsligt aktieselskab og som sådant omfattet af de  

 regler, der til enhver tid vil gælde for statslige aktieselskaber.
 I lighed med det for DSB gældende skal selskabets revisor foranledige, at  

 der i forbindelse med aflæggelse af årsregnskab udarbejdes en erklæring om,  

 hvorvidt selskabets regnskabsføring og forretningsvirksomhed er udøvet i  

 overensstemmelse med det af trafikministeren i medfør af lov om  

 jernbanevirksomhed m.v. § 7, stk. 1, fastsatte regnskabsreglement.
Til § 8 DSB S-tog A/S' formål vil være at drive S-togstrafik i hovedstadsområdet.  

 Denne virksomhed baseres på kontrakter med trafikministeren om passagertrafik  

 udført som offentlig service, jf. forslag til lov om jernbanevirksomhed m.v.  

 § 8, stk 1.
Selskabet kan herudover drive anden virksomhed, som har forretningsmæssig  

 sammenhæng med S-togsdriften.
Bestemmelsen indebærer bl.a., at DSB S-tog A/S  

 kan deltage i udbud om og - hvis udbuddet vindes - påtage sig operatøropgaver  

 m.v. inden for andre skinnebårne trafiksystemer i hovedstadsområdet.
 Endvidere kan selskabet indgå i samarbejdsaftaler m.v. inden for rammer,  

 der er parallelle til dem, som gælder for DSB, jf. bemærkningerne til  

 lovforslagets § 2, stk. 2.
Til § 9 Til stk. 1 Ved etableringen af DSB S-tog A/S indskydes det eksisterende  

 S-togsmateriel, værksteder, depoter m.v., samt de stationer, der i dag drives  

 af S-togsdivisionen, herunder tilhørende forpladser, adgangsveje m.v. i  

 selskabet, og selskabet overtager ansvaret for den af staten hidtil drevne  

 S-togsvirksomhed med aktiver og passiver og samtlige rettigheder og  

 forpligtelser.
Selskabet viderefører således alle opgaver i forbindelse med  

 S-togsdriften, herunder vedligeholdelse af materiel og drift af stationer,  

 samt drift af det samlede S-togsnet og strækningen Hillerød-Helsingør (Lille  

 Nord).
 DSB S-tog A/S indtræder i eksisterende aftaler vedrørende S-togsdriften i  

 hovedstadsområdet såsom aftaler med Hovedstadsområdets Trafikselskab og  

 privatbanerne, som udspringer af lov om hovedstadsområdets kollektive trafik,  

 og aftaler vedrørende terminalprojekter.
 DSB S-tog A/S vil som selvstændig jernbanevirksomhed bl.a. skulle opfylde  

 alle relevante myndighedskrav, herunder krav om etablering af  

 sikkerhedsorganisation og lignende.
 Da DSB S-tog A/S er en selvstændig juridisk person, er der tale om et  

 egentligt kreditor- og debitorskifte.
Debitorskiftet indebærer, at DSB S-tog A/S skal opfylde de forpligtelser,  

 som selskabet overtager fra staten.
Opfylder selskabet - mod forventning -  

 ikke de forpligtelser, som overtages fra staten, og kan kreditorerne ikke  

 opnå fyldestgørelse for deres krav i selskabets formue eller subsidiært DSBs  

 formue, vil staten normalt ikke være frigjort fra sine forpligtelser,  

 medmindre kreditorerne efter almindelige formueretlige regler i det hele må  

 anses for at have accepteret alene at holde sig til selskabet som ny  

 medkontrahent (debitor).
 I forbindelse med debitorskiftet kan det blive aktuelt at gennemføre visse  

 praktiske ændringer i kontrakter m.v. efter aftale med kontraktsparterne.
Til stk. 2 Efter stk. 1 indtræder DSB S-tog A/S i samtlige rettigheder og pligter  

 vedrørende de aktiver, der indskydes i selskabet.
Der skabes med bestemmelsen  

 hjemmel til, at tinglysning og anden registrering kan ske alene på grundlag  

 af denne lov.
Oprettelse af dokumenter m.v. vil derfor ikke være nødvendig.
Til § 10 Til stk. 1 Selskabet ledes af en bestyrelse, som ud over repræsentanter fra DSB skal  

 bestå af to bestyrelsesmedlemmer med erhvervserfaring.
Herudover vælges  

 medarbejderrepræsentanter til bestyrelsen i overensstemmelse med  

 bestemmelserne i aktieselskabsloven.
Til stk. 2 Som udgangspunkt vil de tjenestemænd, der udlånes fra DSB til DSB S-tog  

 A/S, være afskåret fra at få indflydelse på spørgsmålet om  

 medarbejderrepræsentation i DSB S-tog A/S' bestyrelse, herunder at blive  

 valgt til denne, da det efter aktieselskabslovgivningen kun er medarbejdere,  

 der er ansat i virksomheden, der har valgret og kan være valgbare til  

 hvervene som medarbejderrepræsentant respektive suppleant.
Under hensyntagen til, at de pågældende tjenestemænd er medarbejdere i DSB  

 S-tog A/S, vil det være rimeligt, at de på lige fod med selskabets øvrige  

 medarbejdere får indflydelse på ledelsen af selskabet.
Lovforslaget bestemmer  

 derfor, at de udlånte tjenestemænd har ret til at deltage i valget af  

 medarbejderrepræsentanter til DSB S-tog A/S' bestyrelse og  

 koncernrepræsentanter til DSBs bestyrelse, og at de er valgbare til disse  

 bestyrelser.
Til § 11 Til stk. 1 DSB aflægger årsregnskab efter årsregnskabslovens regler, som i det hele  

 finder anvendelse, herunder også de særlige regler vedrørende børsnoterede  

 selskaber, som i dag finder anvendelse på statslige aktieselskaber.
For så  

 vidt angår sanktionsbestemmelserne i årsregnskabsloven henvises til  

 lovforslagets § 21, stk. 2.
 Anvendelse af årsregnskabslovens regler skal bl.a. bidrage til at sikre,  

 at DSB ligestilles med andre jernbanevirksomheder, som måtte udøve virksomhed  

 i Danmark i konkurrence med DSB, og samtidig etableres der åbenhed omkring  

 virksomhedens forhold, idet regnskaberne vil være underkastet samme  

 indholdsmæssige krav, som stilles til børsnoterede virksomheder.
DSBs virksomhed består både i udførelse af trafik som offentlig service  

 med statstilskud og i virksomhed, der udøves uden statstilskud.
Da der ikke  

 må ske krydssubsidiering mellem den del af virksomheden, der udøves med  

 statstilskud i henhold til en forhandlet kontrakt med trafikministeren og den  

 øvrige del af DSBs virksomhed, skal der som supplement til årsregnskabslovens  

 regler foreligge et regnskabsreglement.
 Formålet med regnskabsreglementet er at sikre, at der etableres en så  

 detailleret dataregistrering og udarbejdes sådanne regnskaber, at det kan  

 sikres, at der ikke sker krydssubsidiering/konkurrenceforvridning i  

 virksomheden.
Regnskabsreglementet vil derfor i forhold til årsregnskabslovens  

 bestemmelser fastsætte supplerende krav dels til den måde, hvorpå  

 virksomhedsregnskaberne føres, og dels til de oplysninger, der kan hentes fra  

 regnskabsmaterialet, ligesom der vil blive opstillet krav om, at der  

 udarbejdes produktøkonomiopgørelser.
For DSB Gods skal der opstilles  

 produktøkonomiopgørelser for stykgods og for vognladning.
 I regnskabsreglementet vil det også blive fastsat, at DSB skal udarbejde  

 delregnskaber for følgende områder:
1) Jernbanepassagertrafik udført som offentlig service efter forhandlet  

 kontrakt, 2) Jernbanepassagertrafik udført som offentlig service efter udbudt  

 kontrakt, 3) Øvrig jernbanepassagertrafik, 4) Godsaktiviteter, 5) Ejendomsaktiviteter (for ejendomme eller lokaler, hvorfra der sker  

 udlejning), 6) Aktiviteter vedrørende det rullende materiel samt 7) Øvrige aktiviteter.
 For DSB Gods vil der således fortsat blive udarbejdet særskilt regnskab  

 efter årsregnskabslovens regler.
 I forbindelse med DSBs aflæggelse af årsregnskab skal delregnskaberne  

 offentliggøres i aggregeret form opdelt på følgende områder:
 A) Jernbanepassagertrafik udført som offentlig service efter forhandlet  

 kontrakt.
 B) Øvrige aktiviteter.
 Med de krav, der bliver opstillet til produktøkonomiopgørelser og  

 delregnskaber, sikres det, at der gives et retvisende billede af de enkelte  

 produktområders indtægtsgrundlag og økonomiske ressourcetræk.
 Da DSB sammen med virksomhedens datterselskab DSB S-tog A/S udgør en  

 koncern, skal der udover årsregnskab for DSB også aflægges koncernregnskab.  

 Herudover vil virksomheden være forpligtet til at udarbejde halvårsrapport,  

 jf. årsregnskabslovens § 56 a.
 I øvrigt finder bogføringsloven anvendelse på regnskabsførelsen i DSB.
Til stk. 2 DSB er omfattet af lov om revisionen af statens regnskaber m.v., jf. denne  

 lovs § 2, stk. 1, nr. 3, hvorefter regnskaber for selvstændige  

 forvaltningssubjekter, der er oprettet ved lov, er omfattet af  

 Rigsrevisionens revision.
Efter samme lovs § 2, stk. 2, 1. pkt., kan  

 revisionen af DSBs regnskaber udføres i samarbejde med andre revisorer, når  

 dette er bestemt ved lov.
 Efter lovforslaget revideres DSBs regnskaber således af Rigsrevisor og af  

 en statsautoriseret revisor, som vælges på virksomhedsmødet.
Til stk. 3 Rigsrevisor udøver tillige forvaltningsrevision i DSB i overensstemmelse  

 med lov om revisionen af statens regnskaber m.v. § 2.
Til stk. 4-5 Af vedtægterne for DSB vil det fremgå, at trafikministeren skal godkende  

 virksomhedens årsregnskab.
Godkendelsen sker på virksomhedsmødet.
Bestyrelsen  

 skal forelægge årsregnskabet for Trafikministeriet til udtalelse forud for  

 regnskabets forelæggelse på virksomhedsmødet.
 Virksomhedens statsautoriserede revisor foranlediger, at der ved  

 indsendelse af det reviderede årsregnskab til trafikministeren vedlægges en  

 af revisor udarbejdet erklæring om, hvorvidt DSBs regnskabsføring og  

 forretningsvirksomhed er udøvet i overensstemmelse med det af  

 trafikministeren i medfør af lovforslagets § 11, stk. 1, fastsatte  

 regnskabsreglement.
Til § 12 Til stk. 1 Den største del af DSBs og DSB S-tog A/S' aktiviteter vil bestå i at  

 udføre passagertrafik som offentlig service med et betydeligt tilskud og på  

 grundlag af en kontrakt med staten.
Som led i denne aktivitet vil der skulle  

 foretages investeringsbeslutninger, f.eks. i rullende materiel, der rækker  

 langt ud over kontraktperioden, og som derfor foregriber statens fremtidige  

 beslutninger om aktivitetsomfang m.v. i trafik udført som offentlig service.  

 Godstrafikken drives fra 1. januar 1999 som fri trafik, altså uden  

 statstilskud, men virksomheden budgetteres i en periode efter dette tidspunkt  

 at have et betydelig underskud.
 På den baggrund er det skønnet hensigtsmæssigt, at DSB og datterselskaber  

 heraf forelægger større investeringsbeslutninger for trafikministeren, og at  

 denne ved aktstykke indhenter tilslutning fra Folketingets Finansudvalg til  

 dispositionen.
 Den beløbsmæssige grænse for investeringsprojekter, der kræver  

 Finansudvalgets tilslutning, fastlægges pr. 1. januar 1999 til 100 mio. kr.,  

 og kan kun ændres efter forelæggelse for Folketingets Finansudvalg.  

 Beløbsgrænsen skal fremgå af vedtægterne for DSB og datterselskaber heraf.
Til stk. 2 - 3 Med henblik på at finansiere større investeringer, f.eks. i rullende  

 materiel, er det fundet hensigtsmæssigt, at DSB og datterselskaber heraf får  

 mulighed for at optage lån til sådanne formål.
 Samtidig er det nødvendigt, at DSB og datterselskaber heraf i lighed med  

 private virksomheder får mulighed for at aftale en driftskredit med et  

 pengeinstitut, da DSBs muligheder for at dække likviditetsudsving via  

 Danmarks Nationalbank bortfalder sammen med DSBs status som statsvirksomhed  

 pr. 1. januar 1999.
 Lånerammerne for DSB og datterselskaber heraf opdeles i tre dele:
 1) En ramme for driftskreditten.
2) Et sæt af individuelle projektlånerammer knyttet til store  

 investeringsprojekter.
Lånerammen for det enkelte projekt nedskrives over en  

 årrække.
3) En basislåneramme, der fastlægges hvert andet år på baggrund af en af  

 virksomheden udarbejdet investerings- og finansieringsplan.
Investerings- og  

 finansieringsplanen skal godtgøre, at det ansøgte lånebehov er til stede,  

 givet den forventede likviditetsudvikling.
 Driftskreditrammen, beløbsgrænsen for de projekter, hvortil der kan søges  

 individuel projektlåneramme, samt principperne for projektlånerammernes  

 udformning (profil, løbetid, m.v.) fastlægges i vedtægterne for DSB og  

 datterselskaber heraf.
 De individuelle projektlånerammer fastlægges af Finansudvalget i  

 forbindelse med forelæggelse af det pågældende investeringsprojekt, jf. stk.  

 1.
 Basislånerammens størrelse fastlægges ved en særskilt forelæggelse for  

 Finansudvalget.
 Inden for sættet af lånerammer har DSB frihed til at sammensætte  

 finansieringen.
DSB og datterselskaber heraf vil have mulighed for at indgå i  

 leasingarrangementer.
De nærmere betingelser herfor vil blive fastlagt i  

 virksomhedernes vedtægter, men det forudsættes, at der alene kan indgås  

 leasingarrangementer, som ikke indebærer provenutab for statskassen, og at  

 der ikke - ved at vælge leasingformen - sker en udvidelse af de  

 finansieringsmuligheder, der i øvrigt følger af de fastlagte lånerammer.
 Såfremt optagelsen af lån til datterselskaber sker via DSB, skal den  

 rente, der skal betales af datterselskaberne, afspejle DSBs faktiske  

 lånerente.
Til stk. 4 Bestemmelsen giver mulighed for, at staten kan yde garanti for de  

 forpligtelser, som DSB og datterselskaber heraf påtager sig i forbindelse med  

 låntagning til investeringer over en beløbsmæssig grænse, som vil fremgå af  

 virksomhedens vedtægter.
Til fremtidige investeringer i DSB Gods, hvis  

 jernbaneaktiviteter forudsættes drevet som fri trafik, forudsættes der dog  

 ikke ydet statsgaranti.
 Det bemærkes, at det allerede er forudsat, at staten indtræder som garant  

 i forbindelse med anskaffelsen af S-tog, Øresundstog og godslokomotiver, jf.  

 akt. nr. 181 af 2. april 1997 og akt. nr. 30 og 31 af 22. oktober 1997.
For DSB S-tog A/S skal særligt anføres, at DSB (staten) i 1997 har indgået  

 aftale om levering af 112 S-togsæt, hvor kontraktsummen forfalder til  

 betaling i perioden 1999-2005. Det fremgår af Trafikministeriets aktstykke  

 nr. 181 af 18. marts 1997, at S-togs kontrakten ventes slutfinansieret af DSB  

 S-tog A/S, men således at staten, som den oprindelige kontraktspart, hæfter  

 subsidiært for betalingen, inkl. påløbne renter samt udgifter til mindre  

 tekniske ændringer og handicapramper, projektomkostninger, reservedele og  

 nødvendige værkstedsændringer.
DSB S-tog A/S betaler i henhold til akstykket  

 sædvanlig garantiprovision på 0,15 pct. af et låns restgæld i  

 overensstemmelse med de regler, der gælder for helt eller delvist statsejede  

 aktieselskabers betaling af provision af lån optaget med statsgaranti, jf.  

 lov nr. 1080 om provision af visse lån optaget med statsgaranti af 22.  

 december 1993.
 Den endelige udformning af statens hæftelse vil blive forelagt  

 Finansudvalget i forbindelse med beslutning om slutfinansieringen.
 Finansiering af DSB S-tog A/S' indkøb af materiel forudsættes således at  

 ske ved, at selskabet kan optage lån, for hvilke der kan ydes statsgaranti.
 I lighed med det for S-togsleverancen gældende vil der blive betalt  

 sædvanlig garantiprovision på 0,15 pct. af lånerestgælden for de lån, der  

 optages af DSB, jf. lovforslagets § 33.
Til § 13 DSB vil som selvstændig offentlig virksomhed ikke længere være omfattet af  

 den gældende selvforsikringsordning for statsinstitutioner.
Det samme vil  

 gøre sig gældende for DSB S-tog A/S.
Begge virksomheder skal derfor etablere  

 alle nødvendige lovpligtige forsikringer i forbindelse med udøvelsen af deres  

 virksomhed herunder ansvarsforsikringer i forbindelse med selve  

 jernbanedriften.
 Udover de lovpligtige forsikringer, vil der være tale om etablering af en  

 række andre forsikringer, så som tingskadedækning for den aktivmasse, som  

 virksomhederne overtager ved etableringen.
 For DSB vil der ligeledes i forbindelse med aftaler med Banestyrelsen om  

 benyttelse af infrastrukturen skulle tages stilling til eventuel særlig  

 forsikringsdækning i forbindelse med passage af Storebæltsforbindelsen.
 Bestemmelsen sættes i kraft efter trafikministerens nærmere bestemmelse,  

 jf. lovforslagets § 23, stk. 2, idet det forudsættes, at en del af  

 forsikringsdækningen eventuelt skal etableres på det internationale  

 forsikringsmarked efter udbud i henhold til EU's tjenesteydelsesdirektiv.
 Det kan næppe forventes, at al forsikringsdækning er etableret pr. 1.  

 januar 1999, hvorfor statens selvforsikring vil omfatte DSB og DSB S-tog A/S,  

 indtil de fornødne forsikringer er etableret i de respektive virksomheder.
 I betragtning af værdien af de driftsaktiver, som virksomhederne vil  

 disponere over, forudsættes DSBs bestyrelse at orientere trafikministeren om  

 de overvejelser, der gøres i forbindelse med forsikringsdækningen såvel i DSB  

 som i dettes dattervirksomheder, herunder størrelsen af selvrisici for de  

 enkelte forsikringer.
Til § 14 Til stk. 1 Ved omdannelsen af DSB til selvstændig offentlig virksomhed fortsætter  

 medarbejderne deres ansættelsesforhold i DSB og bevarer de rettigheder og  

 pligter, der gælder for dem under ansættelsen i statsvirksomheden DSB.
 For tjenestemandsansatte indebærer dette, at tjenestemandslovgivningen  

 m.v., d.v.s. tjenestemandsloven, tjenestemandspensionsloven og øvrige  

 gældende regler på tjenestemandsområdet, fortsat finder anvendelse.
Omdannelsen af DSB til selvstændig offentlig virksomhed medfører derfor  

 ingen ændringer i de ca. 7.300 statstjenestemænds løn- og ansættelsesvilkår.  

 Statstjenestemændenes adgang til naturligt avancement forringes ikke ved  

 etableringen af DSB.
Naturligt avancement omfatter bl.a. oprykning i  

 automatiske lønforløb og generelle gruppevise omklassificeringer.
Der kan ikke foretages nyansættelse af medarbejdere som tjenestemænd eller  

 på tjenestemandslignende vilkår i DSB.
Dog kan statstjenestemænd, der  

 ansættes i DSB, bibeholde deres tjenestemandsansættelse.
 De tjenestemænd, der er udlånt fra statsvirksomheden DSB til DSB Rederi  

 A/S (nu Scandlines A/S) og DSB Busser A/S (nu Combus A/S), vil med virkning  

 fra 1. januar 1999 være udlånt fra DSB.
Til stk. 2 Trafikministeren kan bemyndige DSB til at træffe de afgørelser, der efter  

 tjenestemandslovgivningen henhører under ministeren.
Dette gælder dog ikke  

 for så vidt angår behandlingen af sager om uansøgt afsked efter  

 tjenestemandslovens § 26.
 Sager om kollektive tjenesteforseelser behandles i Tjenestemandsretten,  

 jf. tjenestemandslovens § 53. Reglen om lønforskrivning i tjenestemandslovens  

 § 57, hvorefter tjenestemænd kan give transport på løn til låneinstitutter,  

 følger de til enhver tid gældende regler.
 Løn- og ansættelsesvilkår for tjenestemænd i DSB fastsættes som for andre  

 tjenestemænd i henhold til tjenestemandslovens §§ 45-47. DSB overtager  

 statsvirksomheden DSBs rettigheder og pligter i henhold til lokalaftaler  

 indgået med hjemmel i tjenestemandslovens § 45, stk. 2.
Til stk. 3 Bestemmelsen fastslår, at finansministeren kan delegere kompetencen til at  

 indgå aftaler om ansættelsesvilkår for tjenestemænd i virksomheden til DSB.
Til stk. 4 De i DSB ansatte tjenestemænd har pensionsret efter  

 tjenestemandspensionsloven, og staten har pensionsforpligtelsen over for  

 tjenestemændene.
Efter tjenestemandslovens § 31, stk. 2, skal der forud for hver uansøgt  

 afsked indhentes udtalelse fra Finansministeriet om tjenestemandens krav på  

 pension.
Dette gælder også ved afsked som følge af arbejdsmangel, nedlæggelse  

 af stillinger eller lignende, hvor tjenestemænd i medfør af  

 tjenestemandslovens § 32 har krav på rådighedsløn eller ventepenge og  

 efterfølgende pension.
I disse tilfælde skal hele udgiften til rådighedsløn  

 eller ventepenge afholdes af DSB.
 Hvor indstilling om afsked med rådighedsløn er forelagt Finansministeriet  

 inden den 1. januar 1999, finder de gældende regler anvendelse, hvorefter  

 Finansministeriet afholder 2/3 af udgiften til rådighedsløn m.v., medens  

 statsvirksomheden DSB afholder 1/3.
DSB skal løbende indbetale et pensionsbidrag til staten for de ansatte  

 tjenestemænd.
Pensionsbidraget fastsættes på grundlag af en aktuarmæssig  

 opgørelse af pensionsforpligtelsen.
 Endvidere refunderer DSB staten - indtil det forudsatte  

 alderspensioneringstidspunkt - de løbende pensionsudbetalinger til  

 tjenestemænd, som DSB afskediger begrundet i en tjenestemanden utilregnelig  

 årsag, bortset fra sygdom (d.v.s. stillingsnedlæggelse/opgavebortfald,  

 uegnethed, samarbejdsvanskeligheder og lignende).
Retningslinier for administration på området for tjenestemandspension vil  

 også gælde for DSB.
Sådanne retningslinier kan eventuelt suppleres med de  

 nødvendige tilpasninger, som følger af Finansministeriets rolle som  

 pensionsgiver for tjenestemænd i DSB.
Til § 15 Til stk. 1 De tjenestemænd i DSB, der ved etableringen af DSB S-tog A/S gør tjeneste  

 i S-togsdivisionen, bevarer deres ansættelsesforhold i DSB, men er forpligtet  

 til at gøre tjeneste i det af DSB helejede S-togsselskab på udlånsbasis og er  

 under denne tjeneste forpligtet til at tåle sådanne forandringer i deres  

 stillinger, der følger af tjenestemandslovens § 12. Enkelte af disse  

 medarbejdere er ansat i overordnede chefstillinger, men forventes med  

 selskabsdannelsen at overgå til ansættelse i selskabet på individuelle  

 kontrakter.
Forpligtelsen for tjenestemændene til at gøre tjeneste i DSB S-tog A/S  

 indebærer ikke i sig selv forflyttelse af tjenestemændene.
Der er således  

 tale om en strukturomlægning af statsvirksomheden DSBs S-togsdivision, som  

 ikke medfører væsentlige ændringer i driftsform og opgaver, ligesom  

 tjenestemændene efter omdannelsen bevarer deres hidtidige opgaver og  

 funktioner, jf. dog foran vedrørende tjenestemændenes pligt til at tåle visse  

 forandringer i deres stillinger efter tjenestemandslovens § 12.
DSB S-tog A/S kan ikke bringe udlånet til ophør, med mindre DSB kan  

 tilbyde de pågældende tjenestemænd anden passende stilling.
I så fald vil DSB  

 være forpligtet til at tage tjenestemændene tilbage.
 Hvis tjenestemændene i sådanne tilfælde ikke kan tilbydes anden passende  

 stilling i DSB S-tog A/S, i DSB eller - med tilslutning af det paritetiske  

 nævn, der er anført i tjenestemandslovens § 12 og § 13 - i staten i øvrigt,  

 aktualiseres pligten for S-togsselskabet til at udrede  

 rådighedsløn/ventepenge.
Videre avancement for udlånte tjenestemænd forudsætter, at de overgår til  

 ansættelse i selskabet.
Der kan dog ske generelle og gruppevise  

 omklassificeringer, oprykninger i automatiske lønforløb samt avancementer,  

 som er naturlige for de pågældende medarbejdergrupper, samtidig med, at de  

 pågældende opretholder deres ansættelsesmæssige status som tjenestemænd.
Til stk. 2 I henhold til bestemmelsen i stk. 2 skal DSB S-tog A/S snarest efter  

 selskabets overtagelse af S-togsdriften tilbyde de udlånte tjenestemænd  

 ansættelse i S-togsvirksomheden på særlige personlige vilkår, herunder at de  

 pågældende ikke kan omfattes af kollektive konflikter.
 Tilbuddet vil endvidere, såfremt de berørte parter ikke aftaler andet,  

 omfatte bibeholdelse af retten til pension efter tjenestemandslovgivningen,  

 samt opretholdelse af følgende løn- og ansættelsesvilkår:
 Ansatte bevarer retten til ventepenge/rådighedsløn, jf. reglerne i  

 tjenestemandslovens § 32, og i tilknytning hertil også tjenestemandens  

 pligter som anført i tjenestemandslovens § 12.
 Ansatte vil med hensyn til pligter og disciplinære forhold blive omfattet  

 af reglerne i tjenestemandslovens §§ 10-12 samt §§ 20-24. Kollektiv  

 overtrædelse af § 10 behandles af Tjenestemandsretten i medfør af  

 tjenestemandslovens § 53, stk. 5. I det omfang Tjenestemandsretten ikke er  

 kompetent hertil, behandles sådanne sager i en særlig voldgift, der  

 sammensættes og fungerer efter samme principper som Tjenestemandsretten.
 Adgang til lønforskrivning, jf. tjenestemandslovens § 57, hvorefter  

 tjenestemænd kan give transport på løn til låneinstitutter, følger de til  

 enhver tid gældende regler.
 Muligheden for at overgå til selskabet med ovennævnte vilkår gælder i en  

 periode på 2 år fra selskabets overtagelse af S-togsdriften.
DSB S-tog A/S afholder, jf. ovenfor, ud over udgiften til løn til de  

 tjenestemænd, der overgår til ansættelse i selskabet, også udgifter til  

 eventuel rådighedsløn/ventepenge for disse medarbejdere.
Selskabet kan aftale  

 med de pågældende medarbejdere, at disse vil være forpligtet til at overtage  

 passende tjenestemandsstillinger i DSB, såfremt de bliver overtallige i  

 aktieselskabet.
Dette forudsætter dog, at DSB kan anvise sådanne  

 tjenestemandsstillinger.
Til stk. 3 De tjenestemænd, der ikke accepterer ansættelsestilbuddet inden for  

 perioden på 2 år, forbliver udlånt til DSB S-tog A/S, jf. dog foran om  

 eventuel tilbageførsel til DSB.
Ved eventuel senere overgang til ansættelse i  

 aktieselskabet vil ansættelse ske på almindelige  

 overenskomst-/kontraktsvilkår.
Til stk. 4 For udlånte tjenestemænd refunderer selskabet, ifølge bestemmelsen i stk.  

 4, DSB de af virksomheden afholdte udgifter til løn, rådighedsløn/ventepenge  

 og efterindtægt af løn.
Selskabet refunderer endvidere de af DSB afholdte  

 udgifter til dækning af statens pensionsudgifter, herunder de løbende bidrag,  

 jf. § 14, stk. 4. Pensionen til de udlånte tjenestemænd betales af staten.  

 Endelig betaler DSB S-tog A/S et bidrag til DSB for administration af de  

 udlånte tjenestemænd.
Til stk. 5 For tidligere tjenestemænd, der overgår til ansættelse i DSB S-tog A/S med  

 tjenestemandspensionsret, afholder staten udgiften til tjenestemandspension  

 mod, at selskabet betaler de af finansministeren fastsatte bidrag m.v. til  

 dækning af statens pensionsudgifter.
DSB S-tog A/S skal løbende til staten indbetale et af finansministeren  

 fastsat pensionsbidrag for den pensionsalder, de selskabsansatte tjenestemænd  

 optjener under ansættelsen i selskabet.
Pensionsbidraget fastsættes på et  

 aktuarmæssigt grundlag.
 Endvidere refunderer DSB S-tog A/S - indtil det forudsatte  

 alderspensioneringstidspunkt - staten de løbende pensionsudbetalinger til  

 selskabsansatte tjenestemænd, som DSB S-tog A/S afskediger begrundet i en  

 tjenestemanden utilregnelig årsag, bortset fra sygdom (d.v.s.  

 stillingsnedlæggelse/opgavebortfald, uegnethed, samarbejdsvanskeligheder og  

 lignende).
Til stk. 6 Bestemmelsen om forpligtelse for tjenestemændene til at acceptere udlån  

 finder alene anvendelse for de virksomheder i DSB, som måtte blive etableret  

 som datterselskaber heraf.
Pligten gælder således ikke udlån til et  

 datterselskab af f.eks.
DSB S-tog A/S.
Hvis DSB sælger større dele af aktie-  

 eller anpartsbeholdningen, vil der kunne være tale om forflyttelse i  

 tjenestemandslovgivningens forstand med den virkning, at tjenestemændenes  

 forpligtelse til at lade sig udlåne bortfalder.
Hvor stor del af  

 aktie-/anpartsbeholdningen, DSB kan afhænde, uden at der bliver tale om at  

 anse tjenestemændene for forflyttede, må i vidt omfang afhænge af en konkret  

 vurdering, hvor navnlig spørgsmålet om, til hvem aktierne afhændes og  

 formålet med afhændelsen, vil have betydning.
 For ikke-tjenestemandsansat personale i DSB S-tog A/S og øvrige  

 virksomheder i DSB, der måtte blive omdannet til selskabsform, gælder  

 bestemmelserne i lov nr. 111 af 21. marts 1979 om lønmodtageres retsstilling  

 ved virksomhedsoverdragelse (virksomhedsoverdragelsesloven).
Til § 16 Det fastlægges ved bestemmelsen, at DSB efter finansministerens nærmere  

 bestemmelse kan indgå kollektive overenskomster eller i øvrigt fastsætte løn-  

 og andre ansættelsesvilkår for ikke-tjenestemandsansatte i DSB.
Bestemmelsen  

 tænkes navnlig anvendt således, at finansministeren efter drøftelse med DSBs  

 ledelse og trafikministeren fastlægger de overordnede principper for løn- og  

 ansættelsesvilkår, herunder rammerne for DSBs forhandlinger om indgåelse af  

 en eventuel virksomhedsoverenskomst.
DSB S-tog A/S er omfattet af »samrådsmodellen« med  

 Finansministeriet, medmindre andet fastsættes af finansministeren.
For øvrige  

 virksomheder i DSB, som måtte blive omdannet til selskabsform, træffer  

 finansministeren nærmere bestemmelse om kompetencen til at fastsætte løn- og  

 ansættelsesvilkår i hvert enkelt tilfælde.
Til § 17 Til stk. 1 Efter dagpengelovens § 25 skal offentlige arbejdsgivere afholde udgifterne  

 til dagpenge under sygdom i hele fraværsperioden, mens private arbejdsgivere  

 kun skal afholde udgifterne i de 2 første uger af en fraværsperiode, idet de  

 øvrige udgifter afholdes af den pågældende medarbejders bopælskommune.
For  

 DSB, der har et meget betydeligt antal medarbejdere, vil en økonomisk byrde  

 ved at afholde dagpenge i medarbejdernes fulde fraværsperiode kunne give en  

 klar konkurrenceforvridning til ulempe for DSB i forhold til private  

 virksomheder, som DSB er i konkurrence med.
Efter dagpengelovens § 1, stk. 3, defineres en offentlig arbejdsgiver som  

 offentlige myndigheder samt private institutioner, hvis udgifter dækkes med  

 mindst 50 pct. af offentlige midler.
Dagpengelovens sondring mellem private  

 og offentlige arbejdsgivere er begrundet i en betragtning om, at den  

 offentlige kasse kan anses som en helhed, og at man opnår en forenkling ved  

 at undgå overførsler af midler mellem forskellige offentlige myndigheder.
 I betragtning af, at DSBs formue holdes adskilt fra statskassen, bør  

 virksomheden sidestilles med private arbejdsgivere.
 Hertil kommer, at DSB er en selvstændig offentlig virksomhed, der drives  

 på forretningsmæssigt grundlag og er skattepligtig efter selskabsskattelovens  

 bestemmelser.
Til stk. 2 Det følger af ATP-lovens § 17 a, at der som kompensation for  

 arbejdsgiveres bidrag til Arbejdsmarkedets Tillægspension ydes et beløb til  

 arbejdsgivere, der er registreret efter merværdiafgiftsloven eller lov om  

 afgift af lønsum m.v.
Denne mulighed for kompensation gælder dog ikke for  

 offentlige arbejdsgivere.
Eftersom DSB opfylder betingelserne om  

 momsregistrering og registrering i henhold til lov om lønsumsafgift m.v., må  

 DSB ud fra samme betragtninger, som nævnt oven for i bemærkninger til stk. 1,  

 sidestilles med privat virksomhed.
Til § 18 Bestemmelsen skal sikre, at initiativerne vedrørende tryghed på  

 S-togsnettet kan fortsætte uændret efter omdannelsen af DSB.
Tryghedsskabende  

 initiativer har karakter af offentlige ydelser uanset, at ansvaret for  

 udførelsen er henlagt til DSB eller DSB S-tog A/S.
Det vil derfor være  

 hensigtsmæssigt at videreføre den kombinerede arbejdsmarkeds- og  

 tryghedsindsats uændret trods de organisatoriske ændringer i DSB.
 Bestemmelsen omfatter alene de dele af DSBs og DSB S-tog A/S' virksomhed,  

 som er omfattet af forhandlede kontrakter om trafik udført som offentlig  

 service.
 Forpligtelsen vil fremgå af trafikministerens kontrakter med DSB og DSB  

 S-tog A/S.
Til § 19 Til stk. 1 Som selvstændig offentlig virksomhed vil DSB være en del af den offentlige  

 forvaltning og således som udgangspunkt være omfattet af offentlighedsloven,  

 forvaltningsloven og lov om Folketingets Ombudsmand.
 DSB vil efter omdannelsen have karakter af en driftsvirksomhed og vil som  

 led heri bl.a. få adgang til at drive virksomhed i konkurrence med andre,  

 dels som udbudt offentlig service trafik dels som fri trafik, jf.  

 bemærkningerne til lovforslagets § 2. Den væsentligste del af DSBs virksomhed  

 vil dog være omfattet af de kontrakter om forhandlet trafik, som skal indgås  

 med trafikministeren, og som vil blive dækket af offentlige bevillinger.
 Den del af DSBs virksomhed, som udøves på basis af kontrakter om  

 forhandlet trafik, vil være omfattet af offentlighedsloven m.v.
Derimod vil konkrete sager vedrørende de dele af DSBs virksomhed, som  

 drives i konkurrence, ofte være omfattet af undtagelsesbestemmelserne i  

 offentlighedsloven og forvaltningsloven.
Det er derfor fundet naturligt at  

 undtage de dele af DSBs virksomhed, som ikke er omfattet af kontrakter med  

 trafikministeren om forhandlet trafik, fra offentlighedsloven,  

 forvaltningsloven og lov om Folketingets Ombudsmand.
 Offentlighedens interesse i indsigt med DSBs forhold er i øvrigt  

 tilgodeset ved, at årsregnskabslovens bestemmelser i deres helhed finder  

 anvendelse, og at virksomheden er underkastet regelsættet i  

 aktieselskabsloven som beskrevet i lovforslagets § 6, jf. bemærkningerne til  

 denne bestemmelse samt til § 11, stk. 1. Hertil kommer, at  

 offentlighedsloven, forvaltningsloven og lov om Folketingets Ombudsmand som  

 hidtil finder anvendelse på det tilsyn, som trafikministeren udøver med DSB,  

 jf. lovforslagets § 20.
Efter forslaget er sager vedrørende de ansatte i DSB omfattet af de nævnte  

 love.
Det svarer til den ordning, der gælder for Post Danmark.
Til stk. 2 DSB S-tog A/S er som aktieselskab ikke en del af den offentlige  

 forvaltning og derfor som udgangspunkt ikke omfattet af offentlighedsloven,  

 forvaltningsloven og lov om Folketingets Ombudsmand.
Den virksomhed, der udøves af DSB S-tog A/S, er således ikke omfattet af  

 de nævnte love.
Det samme gælder sager vedrørende ansatte i DSB S-tog A/S.
Den jernbanevirksomhed, der udøves af DSB S-tog A/S som led i udførelsen  

 af forhandlet trafik, jf. lov om jernbanevirksomhed m.v. § 8, vil imidlertid  

 i væsentlig grad være baseret på statstilskud.
Det er derfor for så vidt  

 angår denne virksomhed fundet rimeligt at lade offentlighedsloven,  

 forvaltningsloven og lov Folketingets Ombudsmand finde anvendelse for DSB  

 S-tog A/S.
Til § 20 Til stk. 1 Tilsynet med DSBs virksomhed udøves af trafikministeren, men suppleres af  

 den tilsynsmyndighed, der tilkommer Erhvervs- og Selskabsstyrelsen i medfør  

 af såvel aktieselskabsloven som årsregnskabsloven, herunder de muligheder,  

 der er for at pålægge sanktioner for manglende overholdelse af pligt til at  

 indsende oplysninger m.v., jf. lovforslagets § 6 og § 11, stk. 1.
Til stk. 2 Trafikministeren kan som led i sit tilsyn til enhver tid fordre alle  

 sådanne oplysninger om den af DSB drevne virksomhed, som findes fornødne.
Størstedelen af DSBs virksomhed vil indtil videre foregå efter en kontrakt  

 om passagertrafik udført som offentlig service med trafikministeren indgået  

 efter forhandling og uden, at kontrakten har været afprøvet i markedet gennem  

 et udbud.
Kontrakten vil omfatte et væsentligt statstilskud.
Samtidig vil DSB  

 indtil videre som hidtil indtage en dominerende stilling inden for  

 jernbaneoperatørvirksomhed i Danmark.
 På den baggrund forekommer det nødvendigt at sikre trafikministeren en  

 større indsigt i DSBs virksomhed, end den som følger af årsregnskabslovens og  

 aktieselskabslovens regelsæt om offentliggørelse af oplysninger, og den som  

 trafikministeren i medfør af aktieselskabsloven selv kan opnå ved udøvelsen  

 af sine beføjelser som eneaktionær på en generalforsamling.
 Som eksempel på de oplysninger, som DSB forventes at blive pålagt at  

 afgive, er oplysninger om økonomien i betjeningen af de enkelte strækninger  

 til brug for kommende udbudsrunder.
 Der vil i øvrigt i kontrakterne om trafik udført som offentlig service  

 blive indarbejdet pligt til regelmæssig indberetning om regularitet m.v. i  

 togdriften.
 Endelig må det forventes, at DSB vil blive pålagt en indberetningspligt  

 vedrørende udmøntningen af den plan for omstrukturering af DSB Gods, som  

 forudsættes gennemført i løbet af de kommende år, og hvis planmæssige  

 realisering vil udløse træk på den dertil afsatte hensættelse på den  

 selvstændige offentlige virksomheds åbningsbalance.
Til § 21 Til stk. 1 Bestemmelsen i nr. 1 svarer til straffebestemmelserne i  

 aktieselskabslovens § 160, stk. 1, 1. pkt., hvorefter manglende indsendelse  

 af meddelelser til Erhvervs- og Selskabsstyrelsen kan straffes med bøde.
 Bestemmelsen i nr. 2 svarer til aktieselskabslovens § 161, stk. 1,  

 hvorefter overtrædelse af aktieselskabslovens § 53, stk. 1 og 3, § 54, § 54  

 a, § 55, § 56, stk. 2 og 6, § 157 b og § 157 d, straffes med bøde.
 Bestemmelsen i nr. 3 svarer til aktieselskabslovens § 160, stk. 1, 2.  

 pkt., hvorefter bestyrelsesmedlemmer, direktører, vurderingsmænd og  

 revisorer, samt deres suppleanter, der ubeføjet røber, hvad de under  

 udøvelsen af deres hverv for DSB har fået kundskab om, kan straffes med bøde.
Til stk. 2-3 Efter stk. 2 finder straffebestemmelserne i årsregnskabslovens kapitel 10  

 direkte anvendelse.
Endvidere finder efter stk. 3 bestemmelserne i  

 straffelovens 5. kapitel anvendelse.
Til § 22 Bestemmelsen svarer til aktieselskabslovens § 160, stk. 2, hvorefter  

 bestyrelse eller direktion, der ikke efterkommer de pligter, der påhviler dem  

 i relation til Erhvervs- og Selskabsstyrelsen, som tvangsmiddel kan pålægges  

 daglige eller ugentlige bøder.
Til § 23 Til stk. 1 Loven, med undtagelse af § 13 om forsikring, træder i kraft dagen efter  

 bekendtgørelsen i Lovtidende.
Bestemmelsen i § 1 indebærer, at DSB omdannes  

 til en selvstændig virksomhed med virkning fra den 1. januar 1999.
Til stk. 2 Trafikministeren fastsætter tidspunktet for ikrafttræden af § 13.
Dette indebærer, at DSB og DSB S-tog A/S i perioden fra  

 stiftelsestidspunktet, indtil § 13 træder i kraft, skal bringe virksomhedens  

 forsikringsforhold i overensstemmelse med kravene i denne lov.
Dette  

 forudsættes at ske så hurtigt, det er praktisk muligt.
 Indtil ikrafttrædelsestidspunktet for § 13 vil de sædvanlige regler om  

 statens selvforsikring fortsat gælde for DSB og for DSB S-tog A/S.
Til stk. 3 Bestemmelsen indebærer, at DSB videreføres som en statsvirksomhed med en  

 bestyrelse, jf. lov om styrelsen af DSB m.v., indtil omdannelsen til  

 selvstændig offentlig virksomhed med virkning fra den 1. januar 1999 har  

 fundet sted.
Til § 24 Efter forslaget gælder bestemmelsen i § 19, stk. 1, 2. pkt., ikke for  

 dokumenter, der er udfærdiget af DSB eller er kommet i DSBs besiddelse før  

 lovens ikrafttræden.
 Da DSB også efter omdannelsen til selvstændig offentlig virksomhed som  

 udgangspunkt er omfattet af offentlighedsloven, jf. bemærkningerne til § 19,  

 stk. 1, indebærer det forhold, at undtagelsesbestemmelsen i § 19, stk. 1, 2.  

 pkt., ikke gælder for dokumenter, der er udfærdiget af DSB eller er kommet i  

 DSBs besiddelse før lovens ikrafttræden, at der også efter omdannelsen af DSB  

 er aktindsigt i disse dokumenter efter offentlighedslovens almindelige  

 regler.
Til § 25 Til stk. 1 Medarbejder-/koncernrepræsentanter og suppleanter for disse til DSBs  

 bestyrelse skal være valgt senest pr. 1. april 1999.
 Det samme gør sig gældende for DSB S-tog A/S, som forudsættes stiftet i  

 forbindelse med etableringen af DSB.
 For at sikre, at der også kan gennemføres valg af  

 koncern-/medarbejderrepræsentanter og suppleanter for disse inden for den  

 fastsatte tidsfrist, vil det derfor være fornødent, at der hurtigt sker en  

 identifikation af hvilke medarbejdere, der vil overgå til ansættelse i de  

 respektive virksomheder, herunder hvilke tjenestemænd, der udlånes til DSB  

 S-tog A/S.
Til stk. 2 I tilknytning til stk. 1 er det nødvendigt at fravige reglen i  

 aktieselskabslovens § 49, stk. 2, 3. pkt., om, at valg af  

 medarbejderrepræsentanter og suppleanter for disse først kan ske, når den  

 pågældende virksomhed i de sidste 3 år har beskæftiget mindst 35  

 medarbejdere, samt den tilsvarende regel i aktieselskabslovens § 49, stk. 3,  

 hvorefter medarbejderne først har krav på valg af koncernrepræsentanter til  

 bestyrelsen, når moderselskabet og datterselskaber heraf i de sidste 3 år  

 gennemsnitligt har beskæftiget i alt 35 medarbejdere.
Til § 26 Ved omdannelsen af statsvirksomheden DSB til selvstændig offentlig  

 virksomhed, vil de tjenestemænd, der er udlånt fra statsvirksomheden DSB,  

 overgå til ansættelse i den selvstændige offentlige virksomhed DSB, jf.  

 bemærkningerne til lovforslagets § 14, stk. 1.
Som konsekvens af ophævelsen af lov om styrelsen af DSB m.v. bortfalder de  

 betemmelser, der ved lovforslag nr.
L 29 foreslås indsat i lovens § 3, stk.  

 3-5, om, at de tjenestemænd, som er ansat i DSB, men som er udlånt til  

 Scandlines A/S, ligestilles med selskabets ansatte medarbejdere med hensyn  

 til aktieselskabslovens bestemmelser om medarbejderrepræsentation.
 De udlånte tjenestemænd fra DSB til Scandlines A/S er efter ophævelsen af  

 lov om DSB Rederi A/S ikke længere forpligtet til at gøre tjeneste i  

 Scandlines A/S, men de vil efter behov kunne fortsætte som frivilligt udlånte  

 tjenestemænd.
Udlånte tjenestemænd, som Scandlines A/S tilbyder at fortsætte i rederiet,  

 og som accepterer tilbuddet, vil reelt være medarbejdere i selskabet, der  

 også i alle praktiske henseender, bortset fra det formelle  

 ansættelsesforhold, er de pågældendes arbejdsgiver.
Under hensyntagen hertil  

 synes det rimeligt fortsat at give dem indflydelse på ledelsen af deres  

 arbejdsplads på lige fod med de medarbejdere, som er ansat i selskabet.
 Hvad angår udlånte tjenestemænd fra DSB, der lader sig ansætte i  

 Scandlines A/S, foreslås det, at disse medarbejdere straks er valgbare til  

 Scandlines A/S' bestyrelse, uanset at aktieselskabslovgivningens krav om  

 ansættelse i selskabet i de sidste 12 måneder før valget finder sted, ikke er  

 opfyldt.
I tilknytning til sammenlægningen mellem Scandlines A/S og DFO forventes  

 det, at aktiviteterne vedrørende Scandlines A/S' ø-rutenet vil blive samlet i  

 det af selskabet ejede datterselskab Sydfyenske Dampskibsselskab A/S  

 (herefter SFDS). En række medarbejdere overgår i den forbindelse fra  

 ansættelse i Scandlines A/S til ansættelse i SFDS eller udlånes fra  

 Scandlines A/S til dette selskab.
Det kan endvidere komme på tale, at udlånte  

 tjenestemænd fra DSB frivilligt overføres til ansættelse i datterselskaber  

 som f.eks.
SFDS eller udlånes dertil.
Med henblik på at give medarbejdere, uanset hvor i Scandlines A/S de er  

 beskæftigede, indflydelse på ledelsen af deres arbejdsplads, foreslås det, at  

 medarbejdere, herunder udlånte tjenestemænd, der ansættes i SFDS eller et  

 andet af Scandlines A/S' datterselskaber, straks er valgbare til vedkommende  

 selskabs bestyrelse, uanset at de ikke opfylder aktieselskabslovgivningens  

 krav om ansættelse i selskabet i 12 måneder, før valget finder sted.
Tillige  

 foreslås det, at medarbejdere, herunder udlånte tjenestemænd fra DSB, som  

 udlånes fra Scandlines A/S til SFDS eller et andet af Scandlines A/S'  

 datterselskaber, har valgret og er valgbare til vedkommende selskabs  

 bestyrelse, uanset at de pågældende medarbejdere ikke er ansatte i  

 vedkommende selskab.
Til § 27 Med bestemmelsen fritages DSB for kommunal indkomstskat svarende til den  

 for Post Danmark etablerede ordning.
Til § 28 Med bestemmelsen præciseres det, at DSBs ejendomme ikke er fritaget for  

 kommunal grundskyld.
Ordningen svarer til den for Post Danmark gældende.
Til § 29-30 Ved bestemmelserne fastslås, at DSB er selskabsskattepligtig efter de for  

 aktieselskaber gældende regler, svarende til den for Post Danmark etablerede  

 ordning.
Til § 31 Med bestemmelsen fastsættes det, at DSB er aktieavancebeskatningspligtig  

 efter de for aktieselskaber gældende regler, svarende til den for Post  

 Danmark etablerede ordning.
Til § 32 Ved bestemmelsen fastsættes det, at DSB i henseende til beskatning af  

 konkursindkomst behandles efter de for aktieselskaber gældende regler, som  

 også finder anvendelse for Post Danmark.
Til § 33 Lov nr. 1080 af 22. december 1993 om provision af visse lån optaget med  

 statsgaranti fastlægger den provision, som statslige aktieselskaber m.v. skal  

 betale for de statsgarantier, der udstedes i forbindelse med de pågældende  

 virksomheders låntagning.
Loven omtaler ikke statsgarantier stillet for  

 selvstændige offentlige virksomheders låntagning, hvorfor loven foreslås  

 ændret, således at kravet om provision også vil gælde for statsgarantier til  

 selvstændige offentlige virksomheder.
Virksomheder, der er omfattet af loven,  

 og som optager lån med statsgaranti, betaler en garantiprovision, der udgør  

 0,15 pct. årligt af ydede garantier.
Skriftlig fremsættelse (6. maj 1998) Trafikministeren (Sonja Mikkelsen):
 Hermed tillader jeg mig for det høje Ting at fremsætte:
 Forslag til lov om den selvstændige offentlige virksomhed DSB og om  

 DSB S-tog A/S.
(Lovforslag nr.
L 85).
En styrkelse af jernbanens position og fremtidsudsigter kræver, at  

 jernbanen bliver mere attraktiv og effektiv.
Det er nødvendigt at sikre en  

 høj grad af regularitet og komfort, gradvise rejsetidsbesparelser og  

 hyppigere afgange, alt sammen inden for en begrænset økonomisk ramme.
Derfor vil regeringen nu indlede forhandlinger om styrkelse af den  

 kollektive trafik, blandt andet med henblik på indgåelse af rammeaftale for  

 jernbaneområdet.
Målet er, at jernbanen skal kunne dække en betydelig del af  

 den vækst i transportbehovet vi vil opleve i de kommende år.
Målet er  

 samtidig at skaffe mere gods over på skinner, der hvor det miljømæssigt er  

 den mest fornuftige løsning.
Der vil således blive lagt op til drøftelser om  

 miljøtilskud med henblik på at godtgøre jernbanen for den miljøfordel, som  

 jernbanen har i det samlede trafikudbud.
Med supplementsaftalen om statsvirksomheden DSB af 24. oktober 1996 blev  

 det parallelt til den økonomiske opstramning besluttet senest med udgangen af  

 1998 at omdanne DSB til en selvstændig offentlig virksomhed efter Post  

 Danmark-modellen.
Det blev samtidig besluttet at etablere DSB S-tog som  

 aktieselskab under DSB med en selvstændig bestyrelse.
Med lovforslaget skabes der en klar adskillelse mellem DSB som  

 jernbanevirksomhed og staten som indkøber af trafikale ydelser og regulerende  

 myndighed på området.
Det øger DSBs mulighed for at handle  

 forretningsorienteret og effektivt og medfører, at DSB og andre fremtidige  

 jernbaneoperatører kommer til at virke på lige vilkår inden for de rammer,  

 som fastlægges i forslag til lov om jernbanevirksomhed m.v. (L 27 af 26.  

 marts 1998,) som er under behandling i Folketinget.
Lovforslaget indebærer, at statsvirksomheden DSB etableres som en  

 selvstændig offentlig virksomhed, DSB, med det formål at drive  

 jernbanevirksomhed samt anden virksomhed, som ligger i naturlig forlængelse  

 heraf.
DSB kan oprette datterselskaber m.v. og udøve internationale  

 jernbaneaktiviteter.
DSBs virksomhed, herunder trafik udført som offentlig service og anden  

 jernbanetrafik, skal drives på forretningsmæssigt grundlag.
Udførelse af  

 trafik som offentlig service vil blive baseret på kontrakter herom med  

 trafikministeren.
 Idet jeg i øvrigt henviser til lovforslaget med tilhørende bemærkninger,  

 tillader jeg mig at anbefale forslaget til Tingets hurtige og velvillige  

 behandling.
Efter 2. behandling den 23. juni 1998 Kapitel 1 Den selvstændige offentlige virksomhed DSB's etablering, formål,  

 ledelse og opgaver § 1. Statsvirksomheden DSB (Danske Statsbaner) etableres med  

 virkning fra den 1. januar 1999 som en selvstændig offentlig virksomhed, DSB.
§ 2. DSB's formål er at drive jernbanevirksomhed i medfør af lov  

 om jernbanevirksomhed m.v. samt anden virksomhed, som ligger i naturlig  

 forlængelse heraf.
Virksomheden drives på forretningsmæssigt grundlag.
 Stk. 2. DSB kan oprette datterselskaber, erhverve ejerandele i  

 andre virksomheder samt indgå samarbejdsaftaler og lignende i forbindelse med  

 udøvelsen af sin virksomhed, jf. stk. 1.
 Stk. 3. DSB kan udføre jernbanetrafik i udlandet i forbindelse med  

 udøvelsen af sin virksomhed, jf. stk. 1.
§ 3. DSB overtager den af statsvirksomheden DSB hidtil drevne  

 virksomhed med tilhørende aktiver og passiver og indtræder i samtlige  

 rettigheder og forpligtelser i forbindelse hermed.
Trafikministeren kan som  

 led i etableringen af den selvstændige offentlige virksomhed bestemme, at  

 visse rettigheder og forpligtelser forbliver hos staten.
 Stk. 2. DSB's formue holdes adskilt fra statens formue, og DSB  

 disponerer inden for de til enhver tid fastlagte rammer selv over anlægs- og  

 driftsmidler.
 Stk. 3. Tinglysning og anden registrering af DSB's rettigheder  

 efter stk. 1 kan ske på grundlag af denne lov.
Stk. 4. DSB kan erhverve ejendomsret til bygninger beliggende på  

 grunde, der forbliver statens ejendom.
Adkomsten tinglyses efter  

 tinglysningslovens regler om bygninger på lejet grund.
§ 4. DSB ledes af en bestyrelse på 9 medlemmer.
Trafikministeren  

 udpeger 6 medlemmer til bestyrelsen, herunder formand og næstformand.  

 Bestyrelsesmedlemmerne udpeges for en periode af 2 år.
Genudpegning kan ske.  

 Trafikministeren kan til enhver tid afsætte de af ministeren udpegede  

 medlemmer.
Stk. 2. Medarbejderne vælger 3 medlemmer til bestyrelsen.
Reglerne  

 i aktieselskabsloven om valg af medarbejderrepræsentanter og suppleanter for  

 disse, herunder reglerne om valg af koncernrepræsentanter og suppleanter for  

 disse, finder anvendelse.
 Stk. 3. Bestyrelsens formand og næstformand er forpligtet til at  

 orientere trafikministeren om sager af væsentlig betydning.
 § 5. Trafikministeren udøver i forhold til DSB de beføjelser, der  

 efter aktieselskabslovens kapitel 9 om selskabets ledelse og kapitel 16 om  

 erstatning m.v. samt årsregnskabsloven tilkommer generalforsamlingen i et  

 aktieselskab, idet ministeren herved sidestilles med en eneaktionær.
Stk. 2. Trafikministeren fastsætter vedtægter for DSB.
Vedtægterne  

 kan ændres af trafikministeren efter forhandling med bestyrelsen.
Stk. 3. I DSB afholdes generalforsamling i form af et  

 virksomhedsmøde.
Trafikministeren fastsætter i vedtægterne nærmere  

 bestemmelser om virksomhedsmødets indhold og kompetence.
 § 6. Aktieselskabslovens kapitel 9 om selskabets ledelse, kapitel  

 16 om erstatning m.v. og kapitel 19 om anmeldelse og registrering m.m.,  

 herunder de særlige bestemmelser for statslige aktieselskaber, finder  

 anvendelse for DSB med de ændringer, der følger af denne lov.
Kapitel 2 DSB S-tog A/S § 7. DSB's S-togsdivision etableres med virkning fra den 1. januar  

 1999 som et af DSB helejet datterselskab, DSB S-tog A/S.
 § 8. DSB S-tog A/S' formål er at drive S-togstrafik i  

 hovedstadsområdet på grundlag af en kontrakt med trafikministeren om  

 passagertrafik udført som offentlig service, jf. lov om jernbanevirksomhed  

 m.v. § 8, samt anden virksomhed, som ligger i naturlig forlængelse heraf.
 § 9. DSB S-tog A/S overtager den af DSB's S-togsdivision hidtil  

 drevne virksomhed med tilhørende aktiver og passiver og indtræder i samtlige  

 rettigheder og forpligtelser i forbindelse hermed.
 Stk. 2. Tinglysning og anden registrering af DSB S-tog A/S'  

 rettigheder kan ske på grundlag af denne lov.
 § 10. DSB S-tog A/S ledes af en bestyrelse på 6 medlemmer, hvoraf  

 2 vælges af medarbejderne, idet reglerne i aktieselskabslovgivningen om valg  

 af medarbejderrepræsentanter og suppleanter for disse finder anvendelse, jf.  

 dog stk. 2.
Stk 2. De tjenestemænd, der udlånes fra DSB til DSB S-tog A/S, jf.  

 § 15, stk. 1, deltager på lige fod med selskabets medarbejdere ved valg af  

 medarbejderrepræsentanter til selskabets bestyrelse og er på tilsvarende måde  

 valgbare til denne.
Tilsvarende kan de udlånte tjenestemænd deltage i valg af  

 koncernrepræsentanter til bestyrelsen i DSB.
Kapitel 3 Regnskabsmæssige forhold, investeringsbeslutninger, optagelse af lån  

 og forsikring § 11. De for aktieselskaber gældende regler i årsregnskabsloven,  

 herunder de bestemmelser, der gælder for statslige aktieselskaber, finder  

 anvendelse for DSB med de ændringer, der følger af denne lov.
Herudover  

 fastsætter trafikministeren et regnskabsreglement for virksomheden, jf. lov  

 om jernbanevirksomhed m.v. § 7, stk. 1.
Stk. 2. DSB's årsregnskaber revideres efter årsregnskabslovens  

 regler af en statsautoriseret revisor og af rigsrevisor.
Den  

 statsautoriserede revisor vælges af trafikministeren på virksomhedsmødet  

 efter indstilling fra bestyrelsen, og valget gælder for eet år ad gangen.  

 Genvalg kan ske.
 Stk. 3. Rigsrevisor reviderer endvidere DSB's regnskaber efter  

 reglerne i lov om revisionen af statens regnskaber m.m.
 Stk. 4. Det reviderede årsregnskab forelægges til godkendelse på  

 virksomhedsmødet.
 Stk. 5. Ved afgivelse af årsregnskabet skal virksomhedens revisor  

 afgive en erklæring om, hvorvidt det af trafikministeren fastsatte  

 regnskabsreglement for virksomheden, jf. stk. 1, er overholdt.
§ 12. Investeringer, som ønskes foretaget af DSB eller  

 datterselskaber heraf, og som overstiger en beløbsmæssig grænse på 100 mio.  

 kr., skal forelægges Folketingets Finansudvalg til godkendelse.
Beløbsgrænsen  

 skal fremgå af virksomhedens vedtægter og kan ændres efter forelæggelse for  

 Folketingets Finansudvalg.
 Stk. 2. Rammer for optagelse af lån til driftsformål for DSB og  

 datterselskaber heraf fastsættes af trafikministeren og skal fremgå af  

 virksomhedens vedtægter.
Stk. 3. Rammer for optagelse af lån til investeringsformål for DSB  

 og datterselskaber heraf fastsættes af trafikministeren efter godkendelse af  

 Folketingets Finansudvalg.
Principper for låneoptagelsen skal fremgå af  

 virksomhedens vedtægter.
 Stk. 4. Trafikministeren kan på statens vegne efter godkendelse af  

 Folketingets Finansudvalg garantere for forpligtelser, som DSB og  

 datterselskaber heraf har over for leverandører og långivere i forbindelse  

 med investeringer over en beløbsmæssig grænse, som skal fremgå af  

 virksomhedens vedtægter.
 § 13. DSB og datterselskaber heraf skal tegne de for  

 virksomhederne nødvendige forsikringer.
Kapitel 4 Personalemæssige forhold § 14. Tjenestemænd i DSB er omfattet af tjenestemandslovgivningen.
 Stk. 2. Trafikministeren kan bemyndige DSB til at træffe de  

 afgørelser, der efter tjenestemandslovgivningen henhører under ministeren.  

 Dette gælder dog ikke, for så vidt angår sager om afsked efter  

 tjenestemandslovens § 26.
 Stk. 3. DSB kan efter finansministerens nærmere bestemmelse indgå  

 aftaler, der vedrører ansættelsesvilkår for statstjenestemænd i DSB.
 Stk. 4. For tjenestemænd i DSB betaler virksomheden de af  

 finansministeren fastsatte bidrag m.v. til dækning af statens  

 pensionsudgifter.
 § 15. De tjenestemænd i DSB, der ved etableringen af DSB S-tog A/S  

 gør tjeneste i DSB's S-togsdivision, er forpligtet til at gøre tjeneste i DSB  

 S-tog A/S med bevarelse af deres ansættelsesforhold i DSB, ligesom DSB S-tog  

 A/S i forhold til DSB er forpligtet til at beskæftige dem.
 Stk. 2. DSB S-tog A/S tilbyder de i stk. 1 nævnte tjenestemænd, at  

 de inden for en periode på 2 år fra etableringen af selskabet kan overgå til  

 ansættelse i dette.
 Stk. 3. Til de tjenestemænd, som ikke ønsker at overgå til  

 ansættelse i DSB S-tog A/S efter stk. 2, udbetaler DSB løn m.v., og  

 indbetaler pensionsbidrag m.v. til staten, jf. § 14, stk. 4.
 Stk. 4. DSB S-tog A/S refunderer fra overtagelsen af S-togsdriften  

 DSB de lønninger, pensionsbidrag m.v., som DSB betaler i henhold til stk. 3.
 Stk. 5. Til de tjenestemænd, som overgår til ansættelse i DSB  

 S-tog A/S efter stk. 2 med ret til tjenestemandspension, afholder staten  

 udgifter til pension, mod at selskabet betaler de af finansministeren  

 fastsatte bidrag m.v. til dækning af statens pensionsudgifter.
 Stk. 6. Bestemmelserne i stk. 1-5 finder tilsvarende anvendelse  

 for tjenestemænd, der gør tjeneste i øvrige dele af DSB, som måtte blive  

 omdannet til aktie- eller anpartsselskab.
 § 16. DSB kan efter finansministerens nærmere bestemmelse indgå  

 kollektive overenskomster eller i øvrigt fastsætte løn- og andre  

 ansættelsesvilkår for ikketjenestemandsansatte i DSB.
 § 17. I relation til § 25 i lov om dagpenge ved sygdom eller  

 fødsel sidestilles DSB med private arbejdsgivere.
 Stk. 2. I relation til § 17 a i lov om Arbejdsmarkedets  

 Tillægspension sidestilles DSB med private arbejdsgivere.
 § 18. I relation til §§ 24 a-24 e i lov om en aktiv  

 arbejdsmarkedspolitik sidestilles DSB og DSB S-tog A/S med offentlige  

 virksomheder, for så vidt angår den del af deres virksomhed, som omfattes af  

 forhandlede kontrakter om offentlig servicetrafik, jf. lov om  

 jernbanevirksomhed m.v. § 8.
Kapitel 5 Offentlighed § 19. Lov om offentlighed i forvaltningen, forvaltningsloven og  

 lov om Folketingets Ombudsmand gælder for sager om de ansatte i DSB og for  

 den jernbanevirksomhed, der udøves af DSB som led i udførelsen af forhandlet  

 trafik, jf. lov om jernbanevirksomhed m.v. § 8. De i 1. pkt. nævnte love  

 gælder ikke for den øvrige virksomhed, der udøves af DSB.
 Stk. 2. Lov om offentlighed i forvaltningen, forvaltningsloven og  

 lov om Folketingets Ombudsmand gælder for den jernbanevirksomhed, der udøves  

 af DSB S-tog A/S som led i udførelsen af forhandlet trafik, jf. lov om  

 jernbanevirksomhed m.v. § 8.
Kapitel 6 Tilsyn og straf § 20. Trafikministeren fører tilsyn med, at DSB efterlever  

 bestemmelserne i denne lov.
Stk. 2. DSB skal på begæring stille enhver oplysning om sin  

 virksomhed til rådighed for trafikministeren.
Trafikministeren fastsætter  

 nærmere regler herom.
§ 21. Medmindre højere straf er forskyldt efter den øvrige  

 lovgivning, straffes med bøde 1) overtrædelse af de i § 6 omhandlede bestemmelser i aktieselskabsloven  

 om indsendelse af anmeldelser og meddelelser til Erhvervs- og  

 Selskabsstyrelsen, 2) overtrædelse af de i § 6 omhandlede bestemmelser i aktieselskabslovens  

 § 53, stk. 1 og 3, § 54, § 54 a, § 55, § 56, stk. 2 og 6, § 157 b og § 157 d, 3) bestyrelsesmedlemmer, direktører, vurderingsmænd og revisorer samt  

 deres suppleanter, såfremt de ubeføjet røber, hvad de under udøvelsen af  

 deres hverv for DSB har fået kendskab om.
 Stk. 2. Overtrædelse af de i § 11 omhandlede bestemmelser i  

 årsregnskabsloven straffes efter reglerne i årsregnskabslovens kapitel 10.
Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel § 22. Undlader DSB's bestyrelse eller direktion at efterkomme de  

 pligter, der efter de i § 6 omhandlede bestemmelser i aktieselskabsloven  

 eller regler fastsat i medfør heraf påhviler dem i forhold til Erhvervs- og  

 Selskabsstyrelsen, kan styrelsen som tvangsmiddel pålægge de pågældende  

 daglige eller ugentlige bøder.
Kapitel 7 Ikrafttræden, overgangsbestemmelser m.v.
 § 23. Loven træder i kraft dagen efter bekendtgørelsen i  

 Lovtidende, jf. dog stk. 2.
 Stk. 2. Trafikministeren fastsætter tidspunktet for ikrafttræden  

 af § 13. Indtil bestemmelsen træder i kraft, er statens  

 selvforsikringsordning gældende for DSB og DSB S-tog A/S.
 Stk. 3. Med virkning fra den 1. januar 1999 ophæves lov nr. 230 af  

 4. april 1995 om styrelsen af DSB m.v.
 § 24. § 19, stk. 1, 2. pkt., gælder ikke for dokumenter, der er  

 udfærdiget af DSB eller er kommet i DSB's besiddelse før lovens ikrafttræden.
 § 25. Medarbejdernes valg af medlemmer til bestyrelsen, jf. § 4,  

 stk. 2, og § 10, stk. 1, skal finde sted inden den 1. april 1999.
 Stk. 2. Bestemmelserne i aktieselskabslovens § 49, stk. 2, 3.  

 pkt., og aktieselskabslovens § 49, stk. 3, 1. pkt., finder ikke anvendelse  

 ved de i stk. 1 omhandlede valg.
 § 26. De tjenestemænd, som er ansat i DSB, og som på frivillig  

 basis udlånes til Scandlines A/S efter etableringen af Scandlines AG,  

 deltager på lige fod med medarbejdere i Scandlines A/S ved valg af  

 medarbejderrepræsentanter til Scandlines A/S' bestyrelse og er på tilsvarende  

 måde valgbare til denne, jf. aktieselskabslovens bestemmelser herom.
 Stk. 2. Udlånte tjenestemænd, som vælger at lade sig ansætte på  

 særlige vilkår i Scandlines A/S eller i et af selskabet ejet datterselskab,  

 samt de af Scandlines A/S' medarbejdere, der som følge af  

 organisationsændringer bliver ansat i et af selskabet ejet datterselskab, er  

 valgbare til de respektive bestyrelser, uanset at de ikke opfylder  

 aktieselskabslovgivningens krav om ansættelse i vedkommende selskab i de  

 sidste 12 måneder, før valget finder sted.
Stk. 3. De af Scandlines A/S' medarbejdere, der som følge af  

 organisationsændringer bliver udlånt til et af selskabet ejet datterselskab,  

 har valgret og er valgbare til vedkommende selskabs bestyrelse.
Det samme  

 gælder udlånte tjenestemænd fra DSB, som lader sig udlåne til et af  

 Scandlines A/S ejet datterselskab.
 § 27. I lov om kommunal indkomstskat, jf. lovbekendtgørelse nr.  

 803 af 6. oktober 1995, som ændret senest ved § 7 i lov nr. 1106 af 29.  

 december 1997, foretages følgende ændring:
 1. I § 8, stk. 6, indsættes efter »Post Danmark«:  

 »og DSB«.
 § 28. I lov om beskatning til kommunerne af faste ejendomme, jf.  

 lovbekendtgørelse nr. 808 af 4. december 1990, som ændret bl.a. ved § 2 i lov  

 nr. 90 af 2. februar 1990 og senest ved lov nr. 409 af 10. juni 1997,  

 foretages følgende ændring:
 1. I § 7, stk. 1, litra b, 2. pkt., indsættes efter  

 »Post Danmark«: »og DSB«.
 § 29. I lov om indkomstbeskatning af aktieselskaber m.v.  

 (selskabsskatteloven), jf. lovbekendtgørelse nr. 814 af 26. oktober 1997, som  

 ændret ved § 1 i lov nr. 888 af 3. december 1997, lov nr. 891 af 3. december  

 1997, lov nr. 1106 af 29. december 1997 og § 2 i lov nr. 277 af 13. maj 1998,  

 foretages følgende ændringer:
 1. I § 1, stk. 1, indsættes efter nr. 2 c:
 »2 d) DSB«.
 2. I § 3, stk. 1, nr. 1, indsættes efter »jf. dog § 1,  

 stk. 1, nr. 2 b«: »og 2 d«.
 3. I § 13, stk. 1, nr. 2, 1. pkt., ændres »§ 1, stk.  

 1, nr. 1-2 c, 3 a-5 og 5 b« til »§ 1, stk. 1, nr. 1-2 d, 3 a-5 og 5  

 b«.
 4. I § 17, stk. 1, ændres »§ 1, stk. 1, nr. 1-2 c og 3  

 a-6,» til: »§ 1, stk. 1, nr. 1-2 d og 3 a-6,».
 5. I § 17, stk. 2, 1. pkt., ændres »§ 1, stk. 1, nr.  

 1-2 c, 3 a-5 og 5 b,» til: »§ 1, stk. 1, nr. 1-2 d, 3 a-5 og 5  

 b,».
 6. I § 23 indsættes efter »Post Danmark«:  

 »og DSB«.
 7. I § 31, stk. 4, indsættes efter nr. 3 som nyt nummer:
 »4) DSB.«.
 Nr. 4-7 bliver herefter nr. 5-8.
 § 30. I lov om påligningen af indkomstskat til staten  

 (ligningsloven), jf. lovbekendtgørelse nr. 819 af 3. november 1997, som  

 ændret ved § 20 i lov nr. 980 af 17. december 1997, lov nr. 1097 af 29.  

 december 1997, § 21 i lov nr. 1098 af 29. december 1997, lov nr. 1101 af 29.  

 december 1997, § 2 i lov nr. 1104 af 29. december 1997, lov nr. 1105 af 29.  

 december 1997, lov nr. 119 af 20. februar 1998, § 9 i lov nr. 129 af 25.  

 februar 1998 og § 1 i lov nr. 133 af 25. februar 1998, foretages følgende  

 ændringer:
 1. I § 8 G, stk. 1, 1. pkt., og stk. 2, 1. pkt.,  

 ændres »§ 1, stk. 1, nr. 1-2 c og 3 a-6« til: »§ 1, stk. 1,  

 nr. 1-2 d og 3 a-6«.
 2. I § 8 H, stk. 1, 1. pkt., ændres »§ 1, stk. 1, nr.  

 1-2 c og 3 a-6« til: »§ 1, stk. 1, nr. 1-2 d og 3 a-6«.
 § 31. I lov om beskatning af fortjeneste ved afståelse af aktier  

 m.v. (aktieavancebeskatningsloven), jf. lovbekendtgørelse nr. 817 af 30.  

 oktober 1997, som ændret ved § 2 i lov nr. 975 af 17. december 1997 og § 6 i  

 lov nr. 277 af 13. maj 1998, foretages følgende ændringer:
 1. I § 2, stk. 3, 3. pkt., ændres  

 »selskabsskattelovens § 1, stk. 1, nr. 1-2 c og 3 a-5 b« til:  

 »selskabsskattelovens § 1, stk. 1, nr. 1-2 d og 3 a-5 b«.
 2. I § 2 d, stk. 2, 1. pkt., ændres  

 »selskabsskattelovens § 1, stk. 1, nr. 1-2 c og 3 a-5 b« til:  

 »selskabsskattelovens § 1, stk. 1, nr. 1-2 d og 3 a-5 b«.
 3. I § 4, stk. 6, 1. pkt., ændres  

 »selskabsskattelovens § 1, stk. 1, nr. 1-2 c og 3 a-5 b« til:  

 »selskabsskattelovens § 1, stk. 1, nr. 1-2 d og 3 a-5 b«.
 § 32. I konkursskatteloven, jf. lovbekendtgørelse nr. 745 af 21.  

 september 1997, som ændret ved lov nr. 440 af 10. juni 1997 og lov nr. 976 af  

 17. december 1997, foretages følgende ændring:
 1. I § 2 ændres »selskabsskattelovens § 1, stk. 1, nr.  

 1-2 c og 3 a-6« til: »selskabsskattelovens § 1, stk. 1, nr. 1-2 d  

 og 3 a-6«.
 § 33. I lov nr. 1080 af 22. december 1993 om provision af visse  

 lån optaget med statsgaranti foretages følgende ændring:
 1. I § 1 ændres »og offentlige erhvervsdrivende  

 fonde« til: », offentlige erhvervsdrivende fonde og selvstændige  

 offentlige virksomheder«.
