Fremsat den 8. december 1999 af justitsministeren (Frank  

 Jensen) Forslag til Lov om fuldbyrdelse af straf mv.
Afsnit I Indledende bestemmelser Kapitel 1 Lovens område og den centrale myndighed Lovens område § 1. Efter reglerne i denne lov fuldbyrdes 1)	fængselsstraffe, 2)	bødestraffe, 3)	betingede domme, 4)	samfundstjeneste og 5)	forvaring.
Den centrale myndighed § 2. Justitsministeriet, Direktoratet for Kriminalforsorgen,  

 varetager den centrale ledelse og administration af fuldbyrdelsen af de i  

 § 1 nævnte straffe mv.
Kapitel 2 Almindelige bestemmelser om fuldbyrdelse af straf § 3. Fuldbyrdelse af en straf skal ske med fornøden  

 hensyntagen såvel til straffens gennemførelse som til behovet  

 for at hjælpe eller påvirke den dømte til at leve en  

 kriminalitetsfri tilværelse.
 § 4. Der må ikke under fuldbyrdelsen af straf  

 pålægges en person andre begrænsninger i tilværelsen  

 end sådanne, der er fastsat ved lov eller er en følge af selve  

 straffen.
Afsnit II Fængselsstraffe Kapitel 3 Almindelige bestemmelser § 5. Justitsministeren fastsætter regler om indretningen  

 af institutioner under kriminalforsorgen til fuldbyrdelse af  

 fængselsstraf og om sådanne institutioners opdeling i åbne  

 og lukkede institutioner.
 § 6. Justitsministeren fastsætter regler om erstatning  

 til indsatte i kriminalforsorgens institutioner for følger af  

 ulykkestilfælde mv.
 § 7. En person, der er idømt fængselsstraf, har  

 også før straffuldbyrdelsens iværksættelse ret til  

 at få nærmere rådgivning hos kriminalforsorgen om sine  

 arbejdsmæssige, uddannelsesmæssige, sociale og personlige forhold  

 i forbindelse med fuldbyrdelsen.
 Stk. 2. Justitsministeren fastsætter regler om  

 gennemførelsen af den i stk. 1 nævnte rådgivning.
Kapitel 4 Straffuldbyrdelsens iværksættelse § 8. Fuldbyrdelsen af en fængselsstraf skal  

 iværksættes snarest muligt.
 Stk. 2. For dømte, der er på fri fod efter  

 dommen, iværksættes fuldbyrdelsen, når den dømte  

 modtages i en institution under kriminalforsorgen.
 Stk. 3. For dømte, der er varetægtsfængslet  

 efter dommen eller allerede udstår frihedsstraf,  

 iværksættes fuldbyrdelsen, når kriminalforsorgen giver  

 meddelelse til den pågældende herom.
§ 9. Er den dømte ikke varetægtsfængslet  

 efter endelig dom, indkaldes den pågældende til fuldbyrdelse af  

 fængselsstraffen.
Indkaldelse sker efter regler fastsat af  

 justitsministeren.
 Stk. 2. Søger den dømte om særlig hurtig  

 påbegyndelse af straffuldbyrdelsen, skal ansøgningen så  

 vidt muligt imødekommes.
Kapitel 5 Udsættelse og benådning § 10. Justitsministeren eller den, der bemyndiges dertil, kan  

 bestemme, at fuldbyrdelsen af en fængselsstraf eller en del af denne  

 skal udsættes, når 1)	hensynet til den dømte, herunder dennes arbejds-,  

 uddannelses-, familie- eller helbredsmæssige forhold taler herfor,  

 og 2)	hensynet til retshåndhævelsen ikke taler imod  

 udsættelse af straffuldbyrdelsen.
§ 11. Justitsministeren fastsætter regler om  

 behandlingen af sager om udsættelse af straffuldbyrdelsen og om den  

 administrative behandling af sager om benådning.
Justitsministeren kan  

 i forbindelse hermed bestemme, at der kun tillægges ansøgninger,  

 indgivet inden udløbet af bestemte frister, opsættende virkning  

 efter § 12.
 § 12. Søger en dømt på fri fod rettidigt  

 om udsættelse af straffuldbyrdelsen eller om benådning, skal  

 straffuldbyrdelsen udsættes, indtil der er truffet afgørelse i  

 sagen.
 Stk. 2. Såfremt den dømte tidligere har  

 fået straffuldbyrdelsen udsat eller har fået afslag på en  

 ansøgning om udsættelse eller benådning, skal  

 straffuldbyrdelsen kun udsættes under behandlingen af den nye  

 ansøgning, når denne indeholder nye væsentlige  

 oplysninger, hvis rigtighed så vidt muligt er godtgjort, eller der i  

 øvrigt er særlig grund til at afvente afgørelsen af den  

 nye ansøgning.
§ 13. Udsættelse af straffuldbyrdelsen betinges af, at  

 den dømte ikke begår strafbart forhold.
Udsættelse kan  

 endvidere betinges af, at den dømte i øvrigt overholder  

 fastsatte vilkår, herunder undergiver sig tilsyn af  

 kriminalforsorgen.
 Stk. 2. Såfremt den dømte ikke overholder de  

 vilkår, der er fastsat for tilladelsen til udsættelse af  

 straffuldbyrdelsen, eller nye oplysninger tilvejebringes, hvorefter den  

 dømte, før tilladelsen blev givet, havde begået strafbart  

 forhold, kan tilladelsen tilbagekaldes, således at fuldbyrdelsen af  

 fængselsstraffen herefter påbegyndes snarest muligt.
Kapitel 6 Beregning af straffetiden § 14. Kriminalforsorgen skal ved en beregning af straffetiden  

 fastlægge 1)	tidspunktet for løsladelse efter udståelse af hele  

 straffen, 2)	tidspunktet for eventuel prøveløsladelse efter  

 udståelse af 2/3 af en tidsbestemt straf, jf. straffelovens § 38,  

 stk. 1, og 3)	tidspunktet for eventuel prøveløsladelse efter  

 udståelse af 12 år af en straf af fængsel på livstid,  

 jf. straffelovens § 41, stk. 1.
 Stk. 2. Er den dømte varetægtsfængslet  

 efter endelig dom, anses fuldbyrdelsen af fængselsstraffen for  

 påbegyndt den dag, dommen er afsagt.
 Stk. 3. Er den dømte på fri fod efter endelig  

 dom, anses fuldbyrdelsen af fængselsstraffen for påbegyndt,  

 når den dømte modtages eller anholdes med henblik på  

 straffuldbyrdelsens iværksættelse.
 § 15. Den dømte skal gøres bekendt med  

 straffetidsberegningen snarest muligt efter, at fuldbyrdelsen af  

 frihedsstraffen er iværksat.
§ 16. Såfremt straffuldbyrdelsen afbrydes, eller  

 forudsætningerne for straffetidsberegningen i øvrigt  

 ændres, foretager kriminalforsorgen en omberegning af straffetiden.
Den  

 dømte skal snarest muligt gøres bekendt med den ændrede  

 straffetidsberegning.
 § 17. Skal den dømte afsone flere fængselsstraffe  

 i forlængelse af hinanden, foretages straffetidsberegningen som en  

 samlet beregning, der omfatter alle de pågældende straffe.
 § 18. Ved beregningen af straffetiden foretages fradrag efter  

 reglerne i straffelovens § 86 for anholdelse,  

 varetægtsfængsling og indlæggelse til  

 mentalundersøgelse.
Stk. 2. Ved beregningen af straffetiden foretages endvidere  

 fradrag for anholdelse, varetægtsfængsling og indlæggelse  

 til mentalundersøgelse i en anden sag under straffuldbyrdelsen,  

 såfremt påtale opgives, eller tiltalte frifindes.
Fradrag  

 foretages med et antal dage svarende til det antal påbegyndte  

 døgn, som frihedsberøvelsen har varet, med tillæg af 50  

 pct. og oprundet til nærmeste hele antal dage.
Fradrag foretages dog  

 kun i de tilfælde, hvor fuldbyrdelsen af fængselsstraffen  

 afbrydes, jf. § 75.
 Stk. 3. Ved beregningen af straffetiden foretages desuden  

 fradrag, når den indsatte uforskyldt har været anbragt i  

 forhørscelle, strafcelle eller sikringscelle eller udelukket fra  

 fællesskab, jf. § 106, nr. 2 og 3. Fradrag foretages med et antal  

 dage svarende til 50 pct. af det antal påbegyndte døgn,  

 indgrebet har varet, og oprundet til nærmeste hele antal dage.
Stk. 4. I det omfang, der foretages fradrag efter stk. 2,  

 ydes der ikke erstatning for frihedsberøvelsen efter retsplejelovens  

 kapitel 93 a.
I det omfang, der foretages fradrag efter stk. 3, ydes der  

 endvidere ikke erstatning for indgreb efter § 106, nr. 2 og 3.
 § 19. Justitsministeren fastsætter regler om  

 straffetidsberegningen.
Kapitel 7 Valg af afsoningsinstitution og senere overførsel  

 mellem afsoningsinstitutioner Institutioner mv.
 § 20. Fængselsstraf fuldbyrdes i fængsel eller i  

 arresthus.
 Stk. 2. Fængselsstraf kan dog efter reglerne i § 78  

 om anbringelse i og overførsel til særlig institution mv. i  

 særlige tilfælde fuldbyrdes i kriminalforsorgens pensioner og i  

 institutioner mv. uden for kriminalforsorgen.
Anbringelse i fængsel eller arresthus § 21. Fængselsstraf fuldbyrdes normalt i  

 fængsel.
 Stk. 2. Kortvarig fængselsstraf kan fuldbyrdes i  

 arresthus i det omfang, det er nødvendigt af hensyn til den samlede  

 udnyttelse af pladserne i kriminalforsorgens institutioner.
Stk. 3. Fængselsstraf kan endvidere fuldbyrdes i  

 arresthus, hvis 1)	det må anses for nødvendigt for at forebygge overgreb  

 på medindsatte, personale eller andre i institutionen, 2)	der er bestemte grunde til at antage, at den dømtes farlighed  

 eller kriminalitet gør det nødvendigt for at forebygge  

 undvigelse, brandstiftelse eller indsmugling eller handel med euforiserende  

 stoffer, 3)	det må anses for nødvendigt for at beskytte den  

 dømte mod overgreb, eller 4)	den dømte efter de lægelige oplysninger bør  

 anbringes i Vestre Hospital.
Stk. 4. Fængselsstraf kan i øvrigt kun fuldbyrdes  

 i arresthus, hvis den dømte selv ønsker det og 1)	har udgang til arbejde, uddannelse eller anden godkendt aktivitet,  

 eller 2)	særlige familiemæssige eller andre personlige forhold  

 taler for det.
Anbringelse i åbent eller lukket fængsel § 22. Fuldbyrdelse af straf i fængsel sker normalt i  

 åbent fængsel.
 Stk. 2. Fuldbyrdelse af straffen skal dog ske i lukket  

 fængsel, når straffen er på 5 år eller mere.  

 Fuldbyrdelsen af straffen skal imidlertid også i dette tilfælde  

 ske i åbent fængsel, hvis det ikke findes betænkeligt efter  

 det i øvrigt oplyste om den dømte.
 Stk. 3. Fuldbyrdelse af straf i fængsel kan ske i lukket  

 fængsel, hvis det må anses for nødvendigt for at forebygge  

 overgreb på medindsatte, personale eller andre i institutionen.
Stk. 4. Det samme gælder, hvis der efter de i  

 øvrigt foreliggende oplysninger om den dømte og efter  

 kriminalitetens art er bestemte grunde til at antage, at den dømte ved  

 anbringelse i åbent fængsel vil 1)	undvige eller 2)	begå strafbart eller groft disciplinært forhold eller  

 udvise anden adfærd, der er åbenbart uforenelig med ophold i  

 åbent fængsel.
Stk. 5. Fuldbyrdelse af straf i fængsel kan endvidere  

 ske i lukket fængsel, hvis 1)	det må anses for nødvendigt for at beskytte den  

 dømte mod overgreb, eller 2)	den dømte efter de lægelige oplysninger bør  

 anbringes i Anstalten ved Herstedvester.
 Stk. 6. Fuldbyrdelse af straf i fængsel kan desuden ske  

 i lukket fængsel, hvis den dømte selv ønsker det, og  

 særlige familiemæssige eller andre personlige forhold taler for  

 det.
Valg af afsoningsinstitution § 23. Fængselsstraf skal, så vidt det er praktisk  

 muligt, fuldbyrdes i nærheden af den dømtes hjemsted.
Ved  

 afgørelsen af, i hvilket åbent eller lukket fængsel eller  

 i hvilket arresthus den dømte skal anbringes, skal der endvidere tages  

 hensyn til den dømtes egne ønsker, navnlig vedrørende  

 arbejds-, uddannelses-, familie- eller helbredsmæssige forhold.
Stk. 2. Reglerne i stk. 1, 1. pkt., kan fraviges 1)	ved kortvarig fængselsstraf, 2)	af hensyn til den samlede udnyttelse af pladserne i  

 kriminalforsorgens institutioner, 3)	for at beskytte den dømte mod overgreb, 4)	for at yde den dømte pædagogisk, lægelig eller  

 anden særlig bistand, 5)	for at forebygge overgreb på medindsatte, personale eller  

 andre i institutionen, 6)	for at forhindre, at den indsatte undviger, eller 7)	for at undgå, at den indsatte afsoner i en institution, hvor  

 en af den indsattes nærstående gør tjeneste.
Overførsel af indsatte fra lukket til åbent  

 fængsel § 24. En indsat i et lukket fængsel skal  

 overføres til åbent fængsel, når 1)	betingelserne i § 22, stk. 3-6, og § 25,  

 stk. 2-4 og 6, ikke længere er opfyldt, eller 2)	overførsel til åbent fængsel i øvrigt ikke  

 anses for betænkelig.
 Stk. 2. Overførsel til åbent fængsel kan  

 undlades, hvis den resterende straffetid er ganske kort.
Overførsel af indsatte fra åbent til lukket  

 fængsel § 25. En indsat i et åbent fængsel kan  

 overføres til lukket fængsel, når 1)	den pågældende er undveget eller har forsøgt  

 herpå, 2)	den pågældende er fundet i besiddelse af en ikke  

 ubetydelig mængde euforiserende stoffer, 3)	der er bestemte grunde til at antage, at den pågældende  

 har indsmuglet eller handlet med euforiserende stoffer, eller 4)	der er bestemte grunde til at antage, at den pågældende  

 har udøvet overgreb på medindsatte, personale eller andre i  

 institutionen.
 Stk. 2. En indsat i et åbent fængsel kan endvidere  

 overføres til lukket fængsel, hvis det må anses for  

 nødvendigt for at forebygge overgreb på medindsatte, personale  

 eller andre i institutionen.
Stk. 3. Det samme gælder, når der efter de nu  

 foreliggende oplysninger er en særlig bestyrket mistanke om, at den  

 indsatte ved fortsat ophold i åbent fængsel vil 1)	undvige eller 2)	begå grovere strafbart eller groft disciplinært forhold  

 eller udvise anden adfærd, der er åbenbart uforenelig med fortsat  

 ophold i åbent fængsel.
Stk. 4. En indsat i åbent fængsel kan også  

 overføres til lukket fængsel, hvis 1)	det må anses for nødvendigt for at beskytte den  

 pågældende mod overgreb, eller 2)	den pågældende efter de lægelige oplysninger  

 bør overføres til Anstalten ved Herstedvester.
Stk. 5. Under behandlingen af spørgsmålet om  

 overførsel til lukket fængsel kan den indsatte midlertidigt  

 anbringes i arresthus, når der er grund til at antage, at betingelserne  

 for overførsel er opfyldt.
Såfremt den indsatte samtykker heri,  

 kan anbringelsen i stedet ske i lukket fængsel.
Vedrører  

 spørgsmålet overførsel efter stk. 4 til Anstalten  

 ved Herstedvester, kan den midlertidige anbringelse altid ske i denne  

 institution.
 Stk. 6. En indsat i åbent fængsel kan desuden  

 efter eget ønske overføres til lukket fængsel, hvis  

 særlige familiemæssige eller andre personlige forhold taler for  

 det.
Overførsel af indsatte mellem ensartede  

 afsoningsinstitutioner § 26. En indsat kan overføres mellem åbne  

 fængsler, mellem lukkede fængsler eller mellem  

 arresthuse 1)	af hensyn til den samlede udnyttelse af pladserne i  

 kriminalforsorgens institutioner, 2)	for at beskytte den indsatte mod overgreb, 3)	for at yde den indsatte pædagogisk, lægelig eller anden  

 særlig bistand, 4)	for at forebygge overgreb på medindsatte, personale eller  

 andre i institutionen, 5)	hvis der er bestemte grunde til at antage, at den indsatte har  

 udøvet overgreb på medindsatte, personale eller andre i  

 institutionen, 6)	hvis der er bestemte grunde til at antage, at den indsatte vil  

 undvige, forvolde brand eller indsmugle eller handle med euforiserende  

 stoffer, og det må anses for nødvendigt for at forhindre den  

 indsatte i at begå forhold af denne karakter, 7)	hvis den indsatte selv ønsker det, og særlige  

 familiemæssige eller andre personlige forhold taler for det, eller 8)	for at undgå, at den indsatte afsoner i en institution, hvor  

 en af den indsattes nærstående gør tjeneste.
Overførsel af indsatte fra arresthus til  

 fængsel § 27. En indsat i et arresthus skal overføres til  

 fængsel, når betingelserne i § 21, stk. 3 og 4, og  

 § 28, stk. 1 og 3, ikke længere er opfyldt.
Overførsel  

 kan dog undlades, hvis reststraffen er kortvarig.
Stk. 2. En indsat i et arresthus kan endvidere  

 overføres til fængsel 1)	af hensyn til den samlede udnyttelse af pladserne i  

 kriminalforsorgens institutioner, 2)	for at forebygge overgreb på medindsatte, personale eller  

 andre i arresthuset, eller 3)	af hensyn til muligheden for at yde den indsatte pædagogisk,  

 lægelig eller anden særlig bistand.
 Stk. 3. Afgørelsen af, om en overførsel efter  

 stk. 1 eller 2 skal ske til åbent eller lukket fængsel,  

 træffes efter bestemmelserne i § 22, jf. §§ 24 og 25.
Overførsel af indsatte fra fængsel til  

 arresthus § 28. En indsat i et fængsel kan overføres til  

 arresthus, hvis 1)	det må anses for nødvendigt for at forebygge overgreb  

 på medindsatte, personale eller andre i institutionen, 2)	der er bestemte grunde til at antage, at den indsatte vil undvige,  

 forvolde brand eller indsmugle eller handle med euforiserende stoffer, og det  

 må anses for nødvendigt for at forhindre den indsatte i at  

 begå forhold af denne karakter, 3)	det må anses for nødvendigt for at beskytte den  

 indsatte mod overgreb, eller 4)	den indsatte efter de lægelige oplysninger bør  

 overføres til Vestre Hospital.
 Stk. 2. En indsat i et åbent fængsel kan endvidere  

 for et bestemt tidsrum af højst 8 uger overføres til et  

 arresthus, såfremt denne overførsel træder i stedet for en  

 overførsel til lukket fængsel efter § 25, stk. 1, 2  

 eller 3.
Stk. 3. En indsat i et fængsel kan desuden  

 overføres til arresthus, hvis den indsatte selv ønsker det  

 og 1)	har udgang til arbejde, uddannelse eller anden godkendt aktivitet,  

 eller 2)	særlige familiemæssige eller andre personlige forhold  

 taler for det.
Valg af ny afsoningsinstitution § 29. Ved afgørelse om overførsel efter  

 §§ 24-28 finder bestemmelserne i § 23 tilsvarende anvendelse.
Administrative bestemmelser § 30. Justitsministeren fastsætter regler om anbringelse  

 og overførsel efter §§ 21-29.
Kapitel 8 Indsattes rettigheder og pligter under opholdet i  

 afsoningsinstitutionen Vejledning og planlægning § 31. En indsat skal snarest efter at være anbragt i  

 institutionen vejledes af denne om sine rettigheder, pligter og øvrige  

 forhold under straffuldbyrdelsen.
Stk. 2. Institutionen skal endvidere i samarbejde med den  

 indsatte snarest efter indsættelsen udarbejde en plan for  

 strafudståelsen og tiden efter løsladelsen.
Denne plan skal  

 jævnligt sammenholdes med den indsattes forhold under  

 strafudståelsen og om nødvendigt søges tilpasset  

 ændringer i disse forhold.
 Stk. 3. Justitsministeren kan fastsætte regler, hvorved  

 bestemmelsen i stk. 2 kan begrænses i forhold til indsatte, der  

 alene skal udstå en kortvarig straf.
Anvisninger § 32. En indsat skal efterkomme de anvisninger, som gives af  

 institutionens personale i forbindelse med varetagelsen af institutionens  

 opgaver.
Fællesskab § 33. En indsat skal så vidt muligt have adgang til  

 fællesskab med andre indsatte.
 Stk. 2. Såfremt den indsatte selv ønsker det, og  

 forholdene tillader det, fuldbyrdes fængselsstraf uden eller med  

 begrænset fællesskab.
 Stk. 3. Såfremt den indsatte selv ønsker det, og  

 forholdene tillader det, fuldbyrdes fængselsstraf uden fællesskab  

 med indsatte af modsat køn, bortset fra fællesskab i  

 arbejdstiden.
 Stk. 4. I øvrigt kan fængselsstraf kun fuldbyrdes  

 uden fællesskab efter reglerne i §§ 63-64.
 Stk. 5. Justitsministeren fastsætter regler om  

 gennemførelse af fællesskab efter stk. 1, herunder om  

 adgangen til at låse de indsatte inde, og om de indsattes adgang til at  

 kunne aflåse eget opholdsrum.
Medindflydelse § 34. De indsatte skal have mulighed for at øve  

 indflydelse på deres tilværelse i institutionen gennem valgte  

 talsmænd.
Stk. 2. På hver afdeling eller for bestemte grupper af  

 indsatte vælges en talsmand.
Alle indsatte kan vælges som  

 talsmand.
Alle de indsatte eller talsmændene har ret til at vælge  

 en fælles talsmand.
Valg af talsmænd og fælles talsmand  

 foregår ved skriftlig, hemmelig afstemning, der kontrolleres af  

 institutionen og repræsentanter for de indsatte i fællesskab.
 Stk. 3. De indsatte har ikke ret til at deltage i  

 drøftelser vedrørende sager om enkeltpersoner eller sager, der  

 vedrører institutionens sikkerhed.
 Stk. 4. Justitsministeren fastsætter regler om  

 gennemførelsen af de indsattes medindflydelse.
 Deltagelse i gudstjenester mv.
§ 35. En indsat har ret til at deltage i gudstjenester, der  

 afholdes i institutionen.
Såfremt ordens- eller sikkerhedsmæssige  

 hensyn gør det påkrævet, kan institutionens leder eller  

 den, der bemyndiges hertil, dog nægte en indsat adgang til at deltage i  

 gudstjenester.
 Stk. 2. En indsat har ret til samtale med en præst eller  

 lignende fra sit trossamfund.
Egne penge og genstande § 36. En indsat har ret til at medtage, besidde og råde  

 over egne genstande i institutionen, medmindre dette er uforeneligt med  

 ordens- eller sikkerhedsmæssige hensyn.
 Stk. 2. Justitsministeren fastsætter regler om  

 begrænsninger i indsattes ret til at medtage, besidde og råde  

 over egne genstande i institutionen.
 Stk. 3. Justitsministeren fastsætter regler om indsattes  

 adgang til at medtage, besidde og råde over egne penge i  

 institutionen.
Udgivelse af blad § 37. De indsatte i institutionen har ret til at udgive  

 blade.
 Stk. 2. Fængslet yder støtte til udgivelse af  

 ét blad.
Stk. 3. Institutionens leder har adgang til på  

 forhånd at gennemlæse de indsattes blade.
Lederen kan forbyde  

 offentliggørelsen af bestemte artikler, såfremt  

 sikkerhedsmæssige hensyn gør det påkrævet, eller  

 indholdet groft forulemper enkeltpersoner.
 Stk. 4. Justitsministeren fastsætter regler til  

 gennemførelse af bestemmelserne i stk. 2 og 3, herunder om  

 fastsættelse af vilkår for støtte til udgivelsen og om  

 mulighed for inddragelse af denne støtte, såfremt de fastsatte  

 vilkår ikke overholdes.
 Arbejde og uddannelse mv.
 § 38. En indsat har ret og pligt til at være  

 beskæftiget ved deltagelse i arbejde, uddannelse eller anden godkendt  

 aktivitet.
Stk. 2. Justitsministeren kan, hvor praktiske eller andre  

 særlige hensyn gør det nødvendigt, fastsætte  

 regler, hvorefter bestemmelsen i stk. 1 fraviges for bestemte  

 institutioner eller bestemte grupper af indsatte.
Indsatte skal dog så  

 vidt muligt tilbydes beskæftigelse.
 § 39. Valget af beskæftigelse træffes i hvert  

 enkelt tilfælde på grundlag af en samlet vurdering af den  

 indsattes forhold.
Stk. 2. Ved afgørelser efter stk. 1 skal der  

 så vidt muligt tages hensyn til den indsattes eget ønske og til  

 den indsattes muligheder for at opnå arbejde eller uddannelse uden for  

 fængslet.
Den indsatte skal vejledes om mulighederne for ved  

 undervisning eller anden uddannelse at afhjælpe manglende  

 skolekundskaber eller mangel på erhvervsmæssig eller anden  

 uddannelse.
 § 40. Institutionens arbejdspladser skal være indrettet  

 således, at arbejdsforholdene for de indsatte er sikkerheds- og  

 sundhedsmæssigt fuldt forsvarlige.
 § 41. Justitsministeren fastsætter regler om de  

 indsattes beskæftigelse, herunder om at beskæftigelsespligten  

 skal tilrettelægges under hensyn til de indsattes religiøse  

 tilhørsforhold.
§ 42. En indsat skal have udbetalt vederlag for sin  

 beskæftigelse.
Vederlag skal også udbetales til indsatte, der  

 ikke kan tilbydes beskæftigelse, eller som er uden beskæftigelse  

 efter § 38, stk. 2. Det samme gælder indsatte, der på  

 grund af sygdom er fraværende fra beskæftigelse.
 Stk. 2. Andre indsatte skal alene have dækket deres  

 personlige fornødenheder, jf. dog stk. 3 og § 110,  

 stk. 1.
 Stk. 3. Justitsministeren fastsætter regler om ydelser  

 efter stk. 1 og 2 og kan i den forbindelse fastsætte regler om, at  

 andre indsatte, der er fraværende fra beskæftigelse, skal have  

 udbetalt vederlag for beskæftigelse.
Fritiden § 43. En indsat skal i videst muligt omfang selv varetage  

 praktiske opgaver vedrørende sine personlige forhold, herunder  

 madlavning og rengøring.
 Stk. 2. Institutionen skal tilbyde de indsatte aktiviteter i  

 fritiden.
 Stk. 3. En indsat har ret til dagligt at tilbringe mindst  

 én time i fri luft, medmindre dette vil være uforeneligt med  

 institutionens varetagelse af sikkerhedsmæssige hensyn, eller den  

 indsatte er anbragt i sikringscelle i medfør af § 66.
Forsorgsmæssig bistand § 44. Institutionen skal vejlede og bistå en indsat med  

 hensyn til den pågældendes arbejdsmæssige,  

 uddannelsesmæssige, sociale og personlige forhold med henblik  

 på 1)	at forbedre den pågældendes muligheder for at leve en  

 kriminalitetsfri tilværelse og 2)	at begrænse de ulemper, som følger af  

 frihedsberøvelsen.
 Stk. 2. Institutionen skal i forbindelse med sin virksomhed  

 efter stk. 1 formidle kontakt til personer, institutioner og  

 myndigheder, der efter anden lovgivning kan yde bistand.
Sundhedsmæssig bistand § 45. En indsat har ret til lægebehandling og anden  

 sundhedsmæssig bistand.
 Stk. 2. Justitsministeren kan efter forhandling med  

 sundhedsministeren fastsætte regler om tvangsbehandling i Anstalten ved  

 Herstedvester af indsatte, der opfylder betingelserne for  

 tvangstilbageholdelse i loven om frihedsberøvelse og anden tvang i  

 psykiatrien, og som ikke kan overføres til en almindelig psykiatrisk  

 afdeling.
Stk. 3. Behandlingen skal ske i overensstemmelse med reglerne  

 i den i stk. 2 nævnte lov, herunder også for så vidt  

 angår adgang til at klage til patientklagenævnet over anstaltens  

 beslutning om tvangsbehandling.
Patientrådgiver beskikkes dog kun, hvis  

 den pågældende ikke i forvejen har en bistandsværge efter  

 straffelovens § 71.
 Stk. 4. Justitsministeren fastsætter regler om  

 sundhedsmæssig bistand til indsatte.
Kapitel 9 Indsattes kontakt til samfundet uden for  

 institutionen Udgang § 46. En indsat kan få tilladelse til udgang,  

 når 1)	udgangsformålet er rimeligt begrundet i  

 uddannelsesmæssige, arbejdsmæssige, behandlingsmæssige,  

 familiemæssige eller andre personlige hensyn, 2)	der ikke er bestemte grunde til at antage, at den indsatte i  

 forbindelse med udgang vil begå ny kriminalitet, unddrage sig fortsat  

 straffuldbyrdelse eller på anden måde misbruge  

 udgangstilladelsen, og 3)	hensynet til retshåndhævelsen ikke i øvrigt taler  

 imod udgangstilladelsen.
Stk. 2. Ved vurderingen af risikoen for misbrug af  

 udgangstilladelsen skal det tillægges særlig vægt, hvis den  

 indsatte 1)	er dømt for farlig kriminalitet og ikke har været  

 løsladt i tiden mellem dom og strafudståelse, 2)	under strafudståelsen er undveget eller har forsøgt  

 herpå, 3)	under strafudståelsen har begået strafbart forhold, 4)	under strafudståelsen er udeblevet fra en tidligere udgang  

 eller i øvrigt har misbrugt en tilladelse til udgang eller 5)	under en tidligere strafudståelse har foretaget handlinger som  

 nævnt i nr. 2-4, uden at betingelserne for uledsaget udgang senere blev  

 fundet opfyldt eller 6)	ikke er mødt til afsoning i overensstemmelse med  

 tilsigelsen.
 § 47. Tilladelse til udgang gives for et bestemt tidsrum, der  

 medregnes til straffetiden.
 § 48. Tilladelse til udgang betinges af, at den indsatte under  

 udgangen ikke begår strafbart forhold eller i øvrigt misbruger  

 udgangstilladelsen.
Stk. 2. Tilladelsen kan endvidere betinges af andre  

 vilkår, som findes formålstjenlige for at undgå misbrug,  

 herunder at den indsatte under udgangen 1)	ledsages af personale fra institutionen, 2)	overnatter i arresthus, fængsel eller en af kriminalforsorgens  

 pensioner, 3)	med mellemrum giver møde hos kriminalforsorgen eller hos  

 politiet eller undergiver sig lignende kontrolforanstaltninger og 4)	undergiver sig vilkår som nævnt i straffelovens  

 § 57.
§ 49. En tilladelse til udgang kan tilbagekaldes, eller  

 vilkårene for tilladelsen ændres, såfremt 1)	den indsatte udebliver fra udgang eller i øvrigt ikke  

 overholder de vilkår, der er fastsat for udgangstilladelsen i  

 medfør af § 48, eller 2)	nye oplysninger om den indsattes forhold giver bestemte grunde til  

 at antage, at den indsatte vil misbruge den meddelte  

 udgangstilladelse.
§ 50. Justitsministeren fastsætter regler om tilladelse  

 til udgang.
Det kan i forbindelse med sådanne regler bestemmes, at  

 tilladelse til udgang først kan gives efter ophold i et bestemt  

 tidsrum i institutionen og efter udståelse af en bestemt del af  

 straffen.
Det kan endvidere bestemmes, at den indsatte efter udgangsmisbrug  

 er afskåret fra i et bestemt tidsrum at forlange en afgørelse af  

 spørgsmålet om tilladelse til udgang.
 Besøg mv.
§ 51. En indsat har ret til mindst ét ugentligt  

 besøg af mindst én times varighed og så vidt muligt af to  

 timers varighed.
Der kan i den enkelte institution gives tilladelse til  

 besøg i videre omfang end nævnt i 1. pkt.
Stk. 2. En indsat har uden de i stk. 1 nævnte  

 begrænsninger ret til at modtage besøg af den advokat, der er  

 beskikket for eller valgt af den pågældende som forsvarer i den  

 straffesag, der har ført til indsættelse i institutionen, eller  

 i en verserende straffesag.
Det samme gælder besøg i  

 øvrigt af advokater, der efter retsplejelovens § 733 er antaget  

 af justitsministeren til at beskikkes som offentlige forsvarere.
 Stk. 3. En udenlandsk indsat har uden de i stk. 1  

 nævnte begrænsninger ret til samtale med hjemlandets diplomatiske  

 eller konsulære repræsentanter.
§ 52. Institutionen kan bestemme, at de besøgende skal  

 indhente forudgående tilladelse fra institutionen til at besøge  

 den indsatte.
Det kan gøres til et vilkår for en  

 besøgstilladelse, at den besøgende lader sin  

 yderbeklædning og medbragte effekter undersøge.
§ 53. Justitsministeren fastsætter regler om  

 gennemførelsen af de indsattes ret til besøg.
Justitsministeren  

 fastsætter endvidere regler om begrænsninger i denne ret ud fra  

 ordens- eller sikkerhedsmæssige hensyn, herunder om adgang for  

 institutionens leder eller den, der bemyndiges dertil, til at træffe  

 bestemmelse om forbud mod besøg af bestemte personer og om  

 gennemførelse af besøg under overværelse af personale i  

 institutionen.
Besøg af advokat, jf. § 51, stk. 2, skal dog  

 altid være uoverværet.
 Stk. 2. Institutionens leder fastsætter i øvrigt  

 regler om besøgenes afvikling.
 § 54. En indsat har ret til at have sit barn under 3 år  

 hos sig i institutionen, hvis den indsatte selv er i stand til at passe  

 barnet.
 Stk. 2. Justitsministeren fastsætter regler om  

 gennemførelse af denne ret.
Brevveksling § 55. En indsat har ret til brevveksling.
Stk. 2. Institutionen kan uden retskendelse åbne og  

 lukke breve til og fra den indsatte.
Det sker i den indsattes påsyn  

 bortset fra de tilfælde, der er omfattet af stk. 3.
 Stk. 3. Gennemlæsning af breve til og fra den indsatte  

 kan alene ske, hvis dette af institutionen skønnes  

 påkrævet af ordens- eller sikkerhedsmæssige hensyn eller  

 for at beskytte den forurettede ved lovovertrædelsen.
 Stk. 4. I tilfælde, hvor gennemlæsning har fundet  

 sted, kan et brev efter bestemmelse af institutionens leder eller den, der  

 bemyndiges dertil, tilbageholdes, hvis det af ordens- eller  

 sikkerhedsmæssige hensyn eller af hensyn til beskyttelse af den  

 forurettede ved lovovertrædelsen ikke bør afsendes.
Stk. 5. Et tilsendt brev, der af grunde som nævnt i  

 stk. 4 ikke bør udleveres, skal tilbagesendes.
Et tilsendt brev  

 kan dog tilbageholdes, hvis det af sikkerhedsmæssige hensyn anses for  

 påkrævet.
Stk. 6. Afsenderen skal gøres bekendt med  

 tilbageholdelsen af brevet.
Orientering af afsenderen kan dog undlades i  

 indtil 4 uger i det omfang, formålet med tilbageholdelsen ellers ville  

 forspildes.
 Stk. 7. Justitsministeren fastsætter regler om  

 gennemførelsen af de indsattes ret til brevveksling.
§ 56. En indsat har ret til ukontrolleret brevveksling med  

 justitsministeren, direktøren for kriminalforsorgen, domstolene,  

 herunder Den Særlige Klageret, Procesbevillingsnævnet,  

 anklagemyndigheden og politiet, Folketingets Ombudsmand, medlemmer af  

 Folketinget, Den Europæiske Menneskerettighedsdomstol, Den  

 Europæiske Torturkomité, FN's Menneskerettighedskommission, FN's  

 Torturkomité og den advokat, der har været beskikket for eller  

 valgt af den pågældende som forsvarer i den straffesag, der har  

 ført til indsættelse i institutionen, eller i en verserende  

 straffesag.
Det samme gælder brevveksling i øvrigt med  

 advokater, der i medfør af retsplejelovens § 733 er antaget af  

 justitsministeren til at beskikkes som offentlige forsvarere.
 Stk. 2. Justitsministeren fastsætter regler om  

 ukontrolleret brevveksling, herunder om kontrol af afsenderens identitet.  

 Justitsministeren kan endvidere fastsætte regler om adgang til  

 ukontrolleret brevveksling med andre enkeltpersoner eller danske, udenlandske  

 eller internationale offentlige myndigheder.
Telefonsamtaler § 57. En indsat har i det omfang, det er praktisk muligt, ret  

 til at føre telefonsamtaler.
 Stk. 2. Adgangen til at føre telefonsamtaler kan  

 nægtes, hvis dette findes nødvendigt af ordens- eller  

 sikkerhedsmæssige hensyn eller af hensyn til beskyttelse af den  

 forurettede ved lovovertrædelsen.
Stk. 3. I lukkede institutioner påhøres eller  

 aflyttes telefonsamtalen af personale i institutionen uden retskendelse,  

 medmindre dette ikke findes nødvendigt af de i stk. 2  

 nævnte grunde.
Såfremt telefonsamtalen påhøres eller  

 aflyttes, skal samtaleparterne forinden gøres bekendt hermed.
 Stk. 4. Justitsministeren kan fastsætte regler om  

 gennemførelsen af de indsattes ret til at føre  

 telefonsamtaler.
 Aviser, bøger mv.
 § 58. En indsat skal have mulighed for at holde sig orienteret  

 ved avislæsning og gennem radio- og fjernsynsudsendelser mv.
 Stk. 2. En indsat har ret til at låne bøger og  

 tidsskrifter gennem det offentlige biblioteksvæsen.
 Stk. 3. Udenlandske indsatte bør så vidt muligt  

 have adgang til aviser, tidsskrifter, bøger mv. på deres eget  

 sprog.
Kontakt til medierne § 59. En indsat har ret til i institutionen at udtale sig og i  

 den forbindelse at lade sig fotografere til medierne.
 Stk. 2. Denne ret kan dog begrænses af ordens- eller  

 sikkerhedsmæssige hensyn, for at beskytte den forurettede ved  

 lovovertrædelsen eller for i øvrigt at modvirke en åbenbar  

 krænkelse af retsfølelsen.
 Stk. 3. Justitsministeren kan fastsætte regler om  

 gennemførelsen af de indsattes ret efter stk. 1.
Kapitel 10 Indgreb over for den indsatte Undersøgelse af den indsattes person og  

 opholdsrum § 60. Institutionen kan undersøge, hvilke effekter en  

 indsat har i sin besiddelse i sit opholdsrum eller på sin person, hvis  

 en sådan undersøgelse er nødvendig for at sikre, at  

 ordensbestemmelser overholdes, eller sikkerhedshensyn iagttages,  

 herunder 1)	når den indsatte indsættes i institutionen, 2)	hvis den indsatte mistænkes for uretmæssig besiddelse af  

 effekter, 3)	før og efter besøg eller 4)	før og efter fravær fra institutionen eller  

 opholdsafdelingen.
 Stk. 2. Endvidere kan institutionens leder eller den, der  

 bemyndiges dertil, af ordens- eller sikkerhedsmæssige hensyn  

 træffe bestemmelse om en nærmere undersøgelse af den  

 indsattes person, hvis der er bestemte grunde til at antage, at den indsatte  

 er i uretmæssig besiddelse af effekter.
 Stk. 3. Undersøgelse må dog ikke  

 gennemføres, hvis det efter indgrebets formål og den  

 krænkelse og det ubehag, som indgrebet må antages at forvolde,  

 ville være et uforholdsmæssigt indgreb.
 Stk. 4. Undersøgelse skal foretages så  

 skånsomt, som omstændighederne tillader.
Stk. 5. Undersøgelse, der indebærer  

 afklædning, må kun undtagelsesvis foretages og overværes af  

 personer af andet køn end den indsatte.
Dette gælder dog ikke  

 for sundhedspersonale.
 Stk. 6. En undersøgelse som nævnt i  

 stk. 2 må kun foretages under medvirken af en læge.  

 Lægen tager stilling til, om indgrebets gennemførelse under  

 hensyn til den hermed forbundne smerte og risiko samt den indsattes tilstand  

 er lægeligt forsvarligt.
 Stk. 7. Institutionens leder eller den, der bemyndiges dertil,  

 kan træffe bestemmelse om tilbageholdelse af effekter, der findes i den  

 indsattes besiddelse, hvis det skønnes påkrævet af ordens-  

 eller sikkerhedsmæssige hensyn.
 Stk. 8. Endvidere kan institutionen gennemlæse og  

 institutionens leder eller den, der bemyndiges dertil, træffe  

 bestemmelse om tilbageholdelse af breve og andre optegnelser, som findes i  

 den indsattes besiddelse, hvis det skønnes påkrævet af  

 ordens- eller sikkerhedsmæssige hensyn. § 56 finder tilsvarende  

 anvendelse.
 Stk. 9. Justitsministeren fastsætter regler om  

 gennemførelsen af undersøgelser af den indsattes person og  

 opholdsrum.
Fotografering og optagelse af fingeraftryk § 61. Institutionen har ret til at fotografere og optage  

 fingeraftryk af den indsatte med henblik på senere identifikation.
 Stk. 2. Justitsministeren kan fastsætte regler om  

 gennemførelsen af fotografering og optagelse af fingeraftryk efter  

 stk. 1, herunder om opbevaring og destruktion.
Magtanvendelse § 62. Institutionen kan anvende magt over for en indsat, hvis  

 det er nødvendigt 1)	for at afværge truende vold, overvinde voldsom modstand eller  

 for at hindre selvmord eller anden selvbeskadigelse, 2)	for at hindre undvigelse eller standse undvegne, eller 3)	for at gennemtvinge en påbudt foranstaltning, når  

 øjeblikkelig gennemførelse af denne er nødvendig, og den  

 indsatte afviser eller undlader at følge personalets anvisninger  

 herom.
 Stk. 2. Magtanvendelse kan ske ved greb, skjold, stav og  

 tåregas.
 Stk. 3. Magtanvendelse må ikke gennemføres,  

 såfremt det efter indgrebets formål og den krænkelse og det  

 ubehag, som indgrebet må antages at forvolde, ville være et  

 uforholdsmæssigt indgreb.
Stk. 4. Magtanvendelse skal foretages så skånsomt,  

 som omstændighederne tillader.
Der skal gennemføres  

 lægetilsyn efter magtanvendelse, hvis der er mistanke om sygdom,  

 herunder om tilskadekomst, hos den indsatte i forbindelse med anvendelsen af  

 magt, eller hvis den den indsatte selv anmoder om lægehjælp.
 Stk. 5. Justitsministeren fastsætter regler om  

 anvendelse af magt over for indsatte.
Udelukkelse fra fællesskab § 63. Institutionens leder eller den, der bemyndiges dertil,  

 kan udelukke en indsat fra fællesskab med andre indsatte, hvis det er  

 nødvendigt 1)	for at forebygge undvigelse, strafbar virksomhed eller voldsom  

 adfærd, 2)	for at gennemføre foranstaltninger, der er nødvendige  

 af sikkerhedshensyn eller påkrævet for at gennemføre en  

 almindelig sundhedskontrol eller forebygge smittefare, eller 3)	fordi den indsatte udviser en grov eller oftere gentagen utilladelig  

 adfærd, som er åbenbart uforenelig med fortsat ophold i  

 fællesskab med andre indsatte.
Stk. 2. Såfremt der er grund til at antage, at  

 betingelserne i stk. 1 for udelukkelse fra fællesskab er opfyldt,  

 kan institutionen midlertidigt udelukke den indsatte fra fællesskab med  

 andre indsatte, mens spørgsmålet om udelukkelse behandles.
Er  

 der grund til at antage, at betingelserne i § 25 for overførsel  

 til lukket fængsel eller i § 26 for overførsel mellem  

 ensartede lukkede afsoningsinstitutioner eller i § 28 for  

 overførsel til arresthus er opfyldt, kan institutionen også  

 midlertidigt udelukke den indsatte fra fællesskab med andre indsatte,  

 mens spørgsmålet om overførsel behandles.
 Stk. 3. En indsat, der udelukkes fra fællesskab,  

 isoleres i opholdsrum på særlig afdeling, i eget opholdsrum eller  

 i et arresthus.
 Stk. 4. Hvis en indsat afsoner straf for grov kriminalitet  

 under anvendelse af våben eller andre personfarlige metoder og under  

 fuldbyrdelsen af straffen eller under forudgående  

 varetægtsfængsling er undveget eller har forsøgt at  

 undvige ved anvendelse af våben eller andre personfarlige metoder, kan  

 det bestemmes, at isolation skal gennemføres på skift i  

 særligt sikrede afsnit og opholdsrum i forskellige lukkede  

 fængsler og arresthuse, såfremt der er en særlig bestyrket  

 mistanke om, at den indsatte på ny vil forsøge at undvige.
 Stk. 5. Udelukkelse fra fællesskab må ikke  

 foretages, hvis udelukkelsen efter indgrebets formål og den  

 krænkelse og det ubehag, som indgrebet må antages at forvolde,  

 ville være et uforholdsmæssigt indgreb.
 Stk. 6. Udelukkelse fra fællesskab skal  

 gennemføres så skånsomt, som omstændighederne  

 tillader.
Stk. 7. Udelukkelse fra fællesskab skal straks bringes  

 til ophør, når betingelserne herfor ikke længere er  

 opfyldt.
Institutionen skal mindst én gang om ugen overveje  

 spørgsmålet om helt eller delvis at bringe udelukkelsen fra  

 fællesskab til ophør.
 Stk. 8. Justitsministeren fastsætter regler om  

 udelukkelse af indsatte fra fællesskab med andre indsatte.
§ 64. Bestemmelserne i § 63 omfatter ikke institutionens  

 afgørelse om, at 1)	en indsat kortvarigt af ordens- eller sikkerhedsmæssige grunde  

 skal opholde sig i eget opholdsrum eller i særlig observationscelle,  

 eller 2)	en indsat, der nægter at være beskæftiget med en  

 af institutionen godkendt aktivitet, skal opholde sig i eget opholdsrum eller  

 på andet anvist opholdssted i arbejdstiden.
 Stk. 2. Justitsministeren fastsætter regler om indsattes  

 ophold efter stk. 1, herunder om godkendelse og anvendelse af  

 observationsceller.
Sikringsmidler Håndjern § 65. Håndjern kan anvendes, hvis det er  

 nødvendigt 1)	for at afværge truende vold eller overvinde voldsom  

 modstand, 2)	for at hindre selvmord eller anden selvbeskadigelse eller 3)	for at hindre undvigelse.
 Stk. 2. Håndjern må dog ikke anvendes,  

 såfremt det efter indgrebets formål og den krænkelse og det  

 ubehag, som indgrebet må antages at forvolde, ville være et  

 uforholdsmæssigt indgreb.
Stk. 3. Håndjern skal anvendes så skånsomt,  

 som omstændighederne tillader.
Der skal gennemføres  

 lægetilsyn, hvis der er mistanke om sygdom, herunder om tilskadekomst,  

 hos den indsatte i forbindelse med anvendelsen af håndjern, eller hvis  

 den indsatte selv anmoder om lægehjælp.
 Stk. 4. Justitsministeren fastsætter regler om  

 anvendelsen af håndjern, herunder om lægetilsyn og andet  

 tilsyn.
Sikringscelle § 66. Efter bestemmelse af institutionens leder eller den, der  

 bemyndiges dertil, kan en indsat anbringes i sikringscelle og herunder  

 tvangsfikseres ved anvendelse af bælte, hånd- og fodremme samt  

 handsker, hvis det er nødvendigt 1)	for at afværge truende vold eller overvinde voldsom modstand,  

 eller 2)	for at hindre selvmord eller anden selvbeskadigelse.
 Stk. 2. Anbringelse i sikringscelle og tvangsfiksering  

 må dog ikke foretages, såfremt det efter indgrebets formål  

 og den krænkelse og det ubehag, som indgrebet må antages at  

 forvolde, ville være et uforholdsmæssigt indgreb.
 Stk. 3. Anbringelse i sikringscelle og tvangsfiksering skal  

 foretages så skånsomt, som omstændighederne tillader.
 Stk. 4. En indsat, der er tvangsfikseret, skal have fast  

 vagt.
Stk. 5. Ved tvangsfiksering af en indsat i sikringscelle skal  

 institutionen straks anmode en læge om at foretage tilsyn med den  

 indsatte.
Lægen skal tilse den pågældende, medmindre  

 lægen skønner sådant tilsyn åbenbart  

 unødvendigt.
 Stk. 6. Ved anbringelse i sikringscelle uden tvangsfiksering  

 skal der tilkaldes læge, hvis der er mistanke om sygdom, herunder om  

 tilskadekomst, hos den indsatte, eller hvis den indsatte selv anmoder om  

 lægehjælp.
 Stk. 7. Justitsministeren fastsætter regler om  

 godkendelse af sikringsceller og om anvendelsen af sikringsceller og  

 tvangsfiksering, herunder om lægetilsyn og andet tilsyn.
Kapitel 11 Disciplinærstraf, konfiskation og modregning af  

 erstatningsbeløb Disciplinærstraf § 67. En indsat kan af institutionens leder eller den, der  

 bemyndiges dertil, ikendes disciplinærstraf 1)	ved overtrædelse af § 32, 2)	ved udeblivelse, undvigelse eller forsøg herpå, 3)	ved tilsidesættelse af beskæftigelsespligten efter  

 § 38, stk. 1, 4)	ved overtrædelse af straffelovgivningen, når  

 overtrædelsen tillige indebærer en selvstændig  

 krænkelse af orden eller sikkerhed i institutionen, 5)	ved overtrædelse af regler, fastsat af justitsministeren,  

 når det i reglerne er bestemt, at overtrædelse kan medføre  

 disciplinærstraf, og 6)	ved overtrædelse af regler, fastsat af institutionens leder,  

 når det i reglerne er bestemt, at overtrædelse kan medføre  

 disciplinærstraf.
 § 68. Som disciplinærstraf kan anvendes advarsel,  

 bøde og strafcelle.
 Stk. 2. Strafcelle kan dog kun anvendes for følgende  

 forhold eller forsøg herpå:
1)	udeblivelse eller undvigelse, 2)	indsmugling, besiddelse eller indtagelse af alkohol, euforiserende  

 stoffer eller andre stoffer, der er forbudt efter den almindelige lovgivning, 3)	indsmugling eller besiddelse af våben og andre personfarlige  

 genstande, 4)	vold eller trusler om vold mod medindsatte, personale eller andre i  

 institutionen, 5)	groft hærværk og 6)	andre grove eller oftere gentagne forseelser.
 Stk. 3. Disciplinærstraf i form af bøde og  

 strafcelle kan ikendes i forening.
 Stk. 4. Fuldbyrdelsen af disciplinærstraf kan helt eller  

 delvis undlades på betingelse af, at den indsatte i en bestemt periode  

 ikke begår strafbart forhold eller en ny  

 disciplinærforseelse.
§ 69. Ved ikendelse af bøde som disciplinærstraf  

 fastsættes bødens størrelse under hensyn til  

 overtrædelsens art og omfang.
Bøden kan dog højst  

 udgøre et beløb svarende til det almindelige vederlag, der  

 udbetales indsatte for en uges beskæftigelse, med fradrag af den del af  

 vederlaget, som er beregnet til dækning af personlige  

 fornødenheder.
 Stk. 2. En ikendt bøde kan modregnes i den indsattes  

 vederlag for beskæftigelse efter § 42, stk. 1. Den indsatte  

 skal dog mindst have udbetalt en ydelse til dækning af personlige  

 fornødenheder.
 § 70. Ved ikendelse af strafcelle som disciplinærstraf  

 fastsættes varigheden under hensyn til overtrædelsens art og  

 omfang til et tidsrum af højst 4 uger.
Stk. 2. En indsat, der er ikendt strafcelle, anbringes i  

 særlig afdeling eller eget opholdsrum eller i et arresthus.
Under  

 anbringelsen er den indsatte udelukket fra fællesskab i  

 institutionen.
 Stk. 3. Justitsministeren fastsætter regler om  

 udståelse af strafcelle.
Forhørscelle § 71. Hvis der er begrundet mistanke om, at en indsat har  

 overtrådt bestemmelser, der må antages at medføre  

 strafcelle som disciplinærstraf, kan den indsatte anbringes i for  

 hørscelle, hvis det er nødvendigt af hensyn til  

 gennemførelsen af undersøgelser i disciplinærsagen.
 Stk. 2. Anbringelse i forhørscelle må ikke  

 udstrækkes i længere tid, end undersøgelsen  

 nødvendiggør, og kan højst vare i 5 dage.
 Stk. 3. Den tid, som en indsat har været anbragt i  

 forhørscelle, fradrages i udståelsen af strafcelle.
 Stk. 4. Anbringelse i forhørscelle sker efter samme  

 regler som udståelse af strafcelle.
Behandling af disciplinærsager § 72. Justitsministeren fastsætter regler om  

 behandlingen af disciplinærsager.
Konfiskation § 73. Institutionen kan træffe bestemmelse om  

 konfiskation, når genstande og penge er ulovligt indført,  

 erhvervet eller tilvirket i institutionen.
Det gælder dog ikke, hvis de  

 tilhører nogen, der ikke er ansvarlig for det ulovlige forhold.
Stk. 2. Institutionen kan endvidere træffe bestemmelse  

 om konfiskation, når genstande og penge søges indsmuglet til  

 indsatte.
Det gælder dog ikke, hvis de tilhører tredjemand, der  

 ikke er ansvarlig for det ulovlige forhold.
Det gælder heller ikke,  

 hvis de tilhører den indsatte, og den indsatte godtgør ikke at  

 have haft kendskab til det ulovlige forhold.
 Stk. 3. Institutionen kan desuden træffe bestemmelse om  

 konfiskation, når genstande og penge som nævnt i stk. 1  

 findes på institutionens område, hvis det ikke kan  

 fastslås, hvem de tilhører.
 Stk. 4. Justitsministeren fastsætter regler om  

 behandlingen af sager om konfiskation.
Modregning af erstatningsbeløb § 74. Såfremt den indsatte under fuldbyrdelsen har  

 forvoldt skade på institutionens ting ved en  

 erstatningspådragende adfærd, kan institutionen bestemme, at  

 erstatningsbeløbet skal modregnes i den indsattes vederlag for  

 beskæftigelse efter § 42, stk. 1. Den indsatte skal dog  

 mindst have udbetalt en ydelse til dækning af personlige  

 fornødenheder.
 Stk. 2. Justitsministeren fastsætter regler om  

 behandlingen af sager om modregning af erstatningsbeløb.
Kapitel 12 Strafafbrydelse Strafafbrydelse ved undvigelse, udeblivelse,  

 varetægtsfængsling mv.
§ 75. Fuldbyrdelsen af fængselsstraffen afbrydes, hvis  

 den indsatte 1)	udebliver, undviger eller i øvrigt selvforskyldt unddrager  

 sig straffuldbyrdelsen eller 2)	anholdes eller varetægtsfængsles i mindst 24  

 timer.
 Stk. 2. Justitsministeren fastsætter regler om  

 strafafbrydelse efter stk. 1.
Tilladelse til strafafbrydelse § 76. Justitsministeren eller den, der bemyndiges dertil, kan  

 tillade, at en straffuldbyrdelse midlertidigt afbrydes, når 1)	ganske særlige omstændigheder af f.eks. arbejds-,  

 uddannelses-, familie- eller helbredsmæssig karakter taler imod en  

 umiddelbar fortsættelse af straffuldbyrdelsen, 2)	fare for misbrug ikke antages at foreligge, og 3)	hensynet til retshåndhævelsen ikke taler imod  

 strafafbrydelse.
Stk. 2. Tilladelse til strafafbrydelse betinges af, at den  

 pågældende ikke begår strafbart forhold.
Tilladelse kan  

 endvidere betinges af, at den pågældende i øvrigt  

 overholder fastsatte vilkår, herunder undergiver sig tilsyn af  

 kriminalforsorgen.
 Stk. 3. Såfremt den pågældende ikke  

 overholder de vilkår, der er fastsat for tilladelsen til  

 strafafbrydelse, eller nye oplysninger tilvejebringes, hvorefter den  

 dømte, før tilladelsen blev givet, havde begået strafbart  

 forhold, kan tilladelsen tilbagekaldes, således at fuldbyrdelsen af  

 fængselsstraffen herefter genoptages snarest muligt.
 Stk. 4. Justitsministeren fastsætter regler om  

 strafafbrydelse efter stk. 1.
Genoptagelse af straffuldbyrdelsen § 77. Straffuldbyrdelsen genoptages, når den indsatte  

 på ny giver møde, pågribes med henblik på fortsat  

 straffuldbyrdelse, eller når kriminalforsorgen giver meddelelse herom  

 til den pågældende.
Kapitel 13 Fuldbyrdelse af fængselsstraf i kriminalforsorgens  

 pensioner og i institutioner mv. uden for kriminalforsorgen § 78. Justitsministeren eller den, der bemyndiges dertil, kan  

 bestemme, at den dømte midlertidigt eller for hele eller resten af  

 straffetiden anbringes på hospital, i familiepleje, i egnet hjem eller  

 institution, når 1)	den dømte har behov for særlig behandling eller pleje,  

 som i væsentlig grad kan tilgodeses i den pågældende  

 institution mv., 2)	der på grund af den dømtes alder, helbredstilstand  

 eller andre særlige omstændigheder er særlige grunde til  

 ikke at anbringe eller beholde den dømte i fængsel eller  

 arresthus, og 3)	afgørende hensyn til retshåndhævelsen ikke taler  

 imod anbringelse uden for fængsel og arresthus.
 Stk. 2. Dømte, der er under 18 år, anbringes i  

 institution mv. som omhandlet i stk. 1, medmindre afgørende  

 hensyn til retshåndhævelsen taler imod anbringelse uden for  

 fængsel og arresthus.
Stk. 3. Anbringelse betinges af, at den dømte ikke  

 begår strafbart forhold.
Anbringelse kan endvidere betinges af, at den  

 dømte i øvrigt overholder fastsatte vilkår, herunder  

 undergiver sig tilsyn af kriminalforsorgen.
 Stk. 4. Såfremt den dømte ikke overholder de  

 vilkår, der er fastsat for anbringelsen, eller nye oplysninger  

 tilvejebringes, hvorefter den dømte, før tilladelsen blev  

 givet, havde begået strafbart forhold, kan den pågældende  

 tilbageføres eller overføres til fængsel eller  

 arresthus.
 Stk. 5. Justitsministeren fastsætter regler om  

 anbringelse af dømte i institution mv. uden for fængsel eller  

 arresthus.
Kapitel 14 Løsladelse Tidspunkt for løsladelsen § 79. Løsladelse sker efter endt strafudståelse  

 eller i forbindelse med prøveløsladelse, strafafbrydelse eller  

 benådning.
 Stk. 2. Justitsministeren fastsætter regler om  

 tidspunktet for løsladelsen samt om adgang til en kortere fremrykning  

 af dette tidspunkt, herunder i tilfælde, hvor en fremrykning er  

 begrundet i væsentlige beskæftigelsesmæssige eller andre  

 særlige hensyn.
Beslutning om prøveløsladelse § 80. Såfremt den straf, der fuldbyrdes, giver mulighed  

 for prøveløsladelse efter straffelovens § 38, stk. 1,  

 skal afgørelsen om prøveløsladelse træffes  

 på et sådant tidspunkt, at en eventuel  

 prøveløsladelse kan ske straks efter udståelse af to  

 tredjedele af straffen.
Ved spørgsmål om  

 prøveløsladelse efter straffelovens § 41 skal  

 afgørelsen om prøveløsladelse træffes på et  

 sådant tidspunkt, at en eventuel prøveløsladelse kan ske  

 straks efter udståelse af 12 år af straffen af fængsel  

 på livstid.
 Stk. 2. Justitsministeren fastsætter regler om  

 behandlingen af sager om prøveløsladelse, herunder om pligt til  

 fornyet afgørelse af spørgsmålet om  

 prøveløsladelse fra straf af fængsel på livstid  

 senest 1 år efter en afgørelse om nægtelse af  

 prøveløsladelse eller genindsættelse til udståelse  

 af sådan straf.
Gennemførelse af tilsyn og eventuelle  

 særvilkår ved prøveløsladelse Almindelige bestemmelser om gennemførelse af tilsyn  

 mv.
 § 81. Tilsyn og andre vilkår (særvilkår),  

 der er fastsat efter straffelovens § 39, stk. 2, eller § 41,  

 stk. 3, gennemføres af kriminalforsorgen, medmindre andet er  

 bestemt i afgørelsen.
 § 82. Tilsynsmyndigheden skal vejlede den  

 prøveløsladte om de rettigheder og pligter, som tilsynet og  

 eventuelle særvilkår indebærer, herunder om virkninger af  

 vilkårsovertrædelse.
Stk. 2. Tilsynsmyndigheden skal endvidere i samarbejde med den  

 prøveløsladte og senest i forbindelse med tilsynets  

 iværksættelse udarbejde en plan for tilsynsperioden og tiden  

 derefter.
Denne plan skal jævnligt sammenholdes med forholdene i  

 tilsynsperioden og om nødvendigt søges tilpasset  

 ændringer i disse forhold.
Tilsyn mv. af kriminalforsorgen § 83. Vilkår om tilsyn indebærer, at den  

 prøveløsladte skal holde sig i kontakt med kriminalforsorgen  

 efter dennes nærmere bestemmelse, herunder møde hos  

 kriminalforsorgen og modtage dennes besøg.
Den  

 prøveløsladte skal give kriminalforsorgen oplysning om  

 bopæl og beskæftigelse.
 Stk. 2. Den prøveløsladte skal overholde  

 særvilkår og give kriminalforsorgen sådanne oplysninger,  

 som gennemførelsen af særvilkåret  

 nødvendiggør.
 Stk. 3. Den prøveløsladte skal på  

 begæring dokumentere afgivne oplysninger.
 Stk. 4. Den prøveløsladte skal i øvrigt  

 overholde de forskrifter, som kriminalforsorgen fastsætter til  

 gennemførelsen af tilsynet og eventuelle særvilkår.
§ 84. Kriminalforsorgen skal tilbyde den  

 prøveløsladte vejledning og bistand med hensyn til den  

 pågældendes beskæftigelsesmæssige, sociale og  

 personlige forhold med henblik på at forbedre den  

 pågældendes muligheder for at leve en kriminalitetsfri  

 tilværelse.
Kriminalforsorgen skal i den forbindelse formidle kontakt  

 til personer, institutioner og myndigheder, der efter anden lovgivning kan  

 yde bistand.
 § 85. Justitsministeren fastsætter regler om  

 gennemførelse af tilsyn og eventuelle særvilkår, herunder  

 om tilsynets iværksættelse, om kontakthyppighed og om samarbejde  

 med andre myndigheder mv.
Vilkårsovertrædelse § 86. Kriminalforsorgen skal træffe foranstaltninger med  

 henblik på at genetablere tilsynet og sikre overholdelsen af  

 særvilkår, såfremt den prøveløsladte  

 unddrager sig tilsynet eller gennemførelsen af  

 særvilkår.
 Stk. 2. Overtræder den prøveløsladte  

 vilkår for prøveløsladelsen, skal kriminalforsorgen  

 afgive indberetning herom til Direktoratet for Kriminalforsorgen,  

 såfremt vilkårsovertrædelsen må antages at  

 medføre en nærliggende risiko for kriminalitet.
Stk. 3. Overtræder den prøveløsladte i  

 øvrigt forskrifter eller vilkår, kan kriminalforsorgen give et  

 pålæg om at overholde forskrifterne og vilkårene.
Er der  

 tidligere givet pålæg i anledning af tilsvarende  

 overtrædelse, afgives indberetning til Direktoratet for  

 Kriminalforsorgen.
 Stk. 4. Der skal snarest efter modtagelsen af de i stk. 2  

 og 3 nævnte indberetninger træffes afgørelse om eventuel  

 reaktion som følge af vilkårsovertrædelsen, jf.  

 straffelovens § 40, stk. 2 og 3, og § 42, stk. 2.
 Stk. 5. Justitsministeren fastsætter regler om  

 behandlingen af sager om vilkårsovertrædelse, herunder om  

 foranstaltninger efter stk. 1, om afgivelse af indberetninger efter  

 stk. 2 og 3, og om meddelelse af pålæg efter  

 stk. 3.
Tilsyn mv. af andre myndigheder end  

 kriminalforsorgen § 87. Justitsministeren kan efter forhandling med vedkommende  

 minister fastsætte regler om gennemførelse af tilsyn mv. af  

 andre myndigheder end kriminalforsorgen.
 Gennemførelse af tilsyn mv. ved betinget  

 benådning og ved strafafbrydelse mv.
 § 88. Bestemmelserne i §§ 81-87 finder tilsvarende  

 anvendelse ved tilsyn og særvilkår, der er fastsat ved  

 benådning i de tilfælde, der er omfattet af straffelovens  

 § 43, ved strafafbrydelse eller i øvrigt i medfør af  

 bestemmelser i denne lov.
Kapitel 15 Særlige spørgsmål vedrørende  

 sagsbehandlingen ved fuldbyrdelse af fængselsstraf § 89. Spørgsmålene om tilladelse til udgang,  

 løsladelse på prøve, overførsel til fortsat  

 straffuldbyrdelse i en anden institution og andre væsentlige  

 spørgsmål vedrørende den indsatte skal af institutionen  

 jævnligt tages op til overvejelse, uanset om den indsatte anmoder  

 herom.
 Stk. 2. Justitsministeren fastsætter regler om  

 institutionernes pligt til sagsbehandling som nævnt i stk. 1.
Afsnit III Bødestraffe Kapitel 16 Fuldbyrdelse af bødestraffe § 90. En bøde skal betales til politiet, medmindre  

 andet er bestemt i afgørelsen.
 Stk. 2. Justitsministeren eller den, der bemyndiges dertil,  

 kan tillade henstand med eller afdragsvis betaling af bøden.
 Stk. 3. Justitsministeren fastsætter bestemmelser om  

 opkrævning af bøder og om den administrative behandling af sager  

 om eftergivelse af bøder.
 Stk. 4. Justitsministeren kan endvidere fastsætte  

 bestemmelser om, at politiets afgørelse om henstand med eller  

 afdragsvis betaling af bøder ikke kan indbringes for højere  

 administrativ myndighed.
 § 91. Betales en bøde ikke, inddrives den, medmindre  

 politiet skønner, at inddrivelse ikke er mulig eller væsentligt  

 vil forringe den pågældendes levevilkår.
Stk. 2. Politiet kan inddrive bøder i straffesager, der  

 forfølges af det offentlige, ved udpantning og ved indeholdelse i den  

 pågældendes indtægter efter reglerne om inddrivelse af  

 personlige skatter i kildeskatteloven og reglerne i lov om Det Fælles  

 Lønindeholdelsesregister.
Pålæg om indeholdelse gives af  

 politiet.
Stk. 3. Politiet kan hos andre offentlige myndigheder indhente  

 de oplysninger, der er nødvendige for at varetage indeholdelsen.  

 Endvidere kan politiet fra registre, der føres af offentlige  

 myndigheder, herunder domstolene, kræve de oplysninger om skyldnerens  

 forhold, som findes af betydning for tvangsfuldbyrdelsen.
Oplysningerne  

 meddeles skriftligt eller ved direkte dataoverførsel.
 § 92. Justitsministeren fastsætter regler om  

 indeholdelse af indtægter efter § 91, stk. 2, herunder om  

 indberetning til Det Fælles Lønindeholdelsesregister, om  

 skyldnerens pligt til at give politiet oplysninger til brug ved  

 indeholdelsen, om pligter og erstatningsansvar for den indeholdelsespligtige  

 og om udpantningsret for beløb, som den indeholdelsespligtige  

 hæfter for.
Stk. 2. For forsætlig eller uagtsom overtrædelse  

 af bestemmelser, der er fastsat i medfør af stk. 1, kan  

 fastsættes bødestraf.
Der kan tillige fastsættes  

 bestemmelser om strafansvar for selskaber mv. (juridiske personer) efter  

 reglerne i straffelovens 5. kapitel.
 § 93. Fuldbyrdelsen af forvandlingsstraf for en bøde  

 sker efter kapitel 2 om almindelige bestemmelser for fuldbyrdelse af straf og  

 afsnit II om fuldbyrdelse af fængselsstraffe, jf. straffelovens  

 §§ 53-55.
Afsnit IV Betingede domme og domme med vilkår om  

 samfundstjeneste Kapitel 17 Gennemførelse af betingede domme Almindelige bestemmelser om gennemførelse af tilsyn  

 mv.
 § 94. Tilsyn og andre vilkår (særvilkår),  

 der er fastsat efter straffelovens § 57, gennemføres af  

 kriminalforsorgen, medmindre andet er bestemt i afgørelsen.
 § 95. Tilsynsmyndigheden skal vejlede den betinget  

 dømte om de rettigheder og pligter, som tilsynet og eventuelle  

 særvilkår indebærer, herunder om virkninger af  

 vilkårsovertrædelse.
Stk. 2. Tilsynsmyndigheden skal endvidere i samarbejde med den  

 dømte og snarest efter tilsynets iværksættelse udarbejde  

 en plan for tilsynsperioden og tiden derefter.
Denne plan skal jævnligt  

 sammenholdes med forholdene i tilsynsperioden og om nødvendigt  

 søges tilpasset ændringer i disse forhold.
Tilsyn mv. af kriminalforsorgen § 96. Vilkår om tilsyn indebærer, at den betinget  

 dømte skal holde sig i kontakt med kriminalforsorgen efter dennes  

 nærmere bestemmelse, herunder møde hos kriminalforsorgen og  

 modtage dennes besøg.
Den betinget dømte skal give  

 kriminalforsorgen oplysning om bopæl og beskæftigelse.
 Stk. 2. Den betinget dømte skal overholde  

 særvilkår og give kriminalforsorgen sådanne oplysninger,  

 som gennemførelsen af særvilkåret  

 nødvendiggør.
 Stk. 3. Den betinget dømte skal på begæring  

 dokumentere afgivne oplysninger.
 Stk. 4. Den betinget dømte skal i øvrigt  

 overholde de forskrifter, som kriminalforsorgen fastsætter til  

 gennemførelsen af tilsynet og eventuelle særvilkår.
§ 97. Kriminalforsorgen skal tilbyde den betinget dømte  

 vejledning og bistand med hensyn til den pågældendes  

 beskæftigelsesmæssige, sociale og personlige forhold med henblik  

 på at forbedre den pågældendes muligheder for at leve en  

 kriminalitetsfri tilværelse.
Kriminalforsorgen skal i den forbindelse  

 formidle kontakt til personer, institutioner og myndigheder, der efter anden  

 lovgivning kan yde bistand.
 § 98. Justitsministeren fastsætter regler om  

 gennemførelse af tilsyn og eventuelle særvilkår, herunder  

 om tilsynets iværksættelse, om kontakthyppighed og om samarbejde  

 med andre myndigheder mv.
Vilkårsovertrædelse § 99. Kriminalforsorgen skal træffe foranstaltninger med  

 henblik på at genetablere tilsynet og sikre overholdelsen af  

 særvilkår, såfremt den betinget dømte unddrager sig  

 tilsynet eller gennemførelsen af særvilkår.
 Stk. 2. Overtræder den betinget dømte  

 vilkår for den betingede dom, skal kriminalforsorgen afgive  

 indberetning herom til anklagemyndigheden, såfremt  

 vilkårsovertrædelsen må antages at medføre en  

 nærliggende risiko for kriminalitet.
Stk. 3. Overtræder den betinget dømte i  

 øvrigt forskrifter eller vilkår, kan kriminalforsorgen give et  

 pålæg om at overholde forskrifterne og vilkårene.
Er der  

 tidligere givet pålæg i anledning af tilsvarende  

 overtrædelse, afgives indberetning til anklagemyndigheden.
 Stk. 4. Justitsministeren fastsætter regler om  

 behandlingen af sager om vilkårsovertrædelse, herunder om  

 foranstaltninger efter stk. 1, om afgivelse af indberetninger efter  

 stk. 2 og 3, og om meddelelse af pålæg efter  

 stk. 3.
Tilsyn mv. af andre myndigheder end  

 kriminalforsorgen § 100. Justitsministeren kan efter forhandling med vedkommende  

 minister fastsætte regler om gennemførelse af tilsyn mv. af  

 andre myndigheder end kriminalforsorgen.
Kapitel 18 Gennemførelse af domme med vilkår om  

 samfundstjeneste Bestemmelser om gennemførelse af vilkår om  

 samfundstjeneste § 101. Vilkår om samfundstjeneste, der er fastsat efter  

 straffelovens § 63, gennemføres af kriminalforsorgen.
Stk. 2. Vilkår om samfundstjeneste indebærer, at  

 den dømte skal opfylde den fastsatte arbejdspligt inden for den  

 udmålte længstetid.
Samfundstjenesten skal afvikles  

 løbende over den udmålte længstetid og må tidligst  

 være afviklet, når der er forløbet to tredjedele af  

 afviklingsperioden, medmindre der foreligger særlige  

 omstændigheder.
Stk. 3. Tilsynsmyndigheden træffer bestemmelse om  

 arbejdsstedet, hvor samfundstjenesten skal udføres.
Den dømte  

 skal i øvrigt overholde de forskrifter, som kriminalforsorgen  

 fastsætter om gennemførelsen af samfundstjenesten.
 § 102. Justitsministeren fastsætter regler om  

 gennemførelse af vilkår om samfundstjeneste, herunder om  

 erstatning for følger af ulykkestilfælde mv. under  

 udførelse af samfundstjeneste.
Vilkårsovertrædelse § 103. Kriminalforsorgen skal føre kontrol med, at den  

 dømte opfylder den fastsatte arbejdspligt.
Stk. 2. Overtræder den dømte vilkåret om  

 samfundstjeneste eller de forskrifter, som kriminalforsorgen har givet om  

 udførelsen af samfundstjenesten, skal kriminalforsorgen give den  

 pågældende pålæg om at overholde vilkåret og  

 forskrifterne.
Er der tidligere givet pålæg herom, afgives  

 indberetning til anklagemyndigheden.
 Stk. 3. Justitsministeren fastsætter regler om  

 behandlingen af sager om overtrædelse af vilkår om  

 samfundstjeneste.
Bestemmelser om gennemførelse af andre  

 vilkår § 104. §§ 94-100 finder tilsvarende anvendelse på  

 gennemførelse af vilkår, der er fastsat efter straffelovens  

 § 57.
Afsnit V Forvaring Kapitel 19 Fuldbyrdelse af forvaring § 105. Forvaring fuldbyrdes efter kapitel 2 om almindelige  

 bestemmelser for fuldbyrdelse af straf og afsnit II om fuldbyrdelse af  

 fængselsstraffe med den undtagelse, at forvaring normalt fuldbyrdes i  

 Anstalten ved Herstedvester.
 Stk. 2. Justitsministeren fastsætter regler om  

 fuldbyrdelse af forvaring, herunder om behandlingen af sager  

 vedrørende tilladelse til udgang, overførsel til anden  

 institution og prøveudskrivning.
Afsnit VI Fællesregler for fuldbyrdelse af straffe mv.
Kapitel 20 Erstatning i anledning af indgreb under fuldbyrdelse af  

 straf mv.
§ 106. En indsat har ret til erstatning efter reglerne i  

 retsplejelovens § 1018 a, såfremt den indsatte uforskyldt  

 har 1)	udstået fængselsstraf i for lang tid, 2)	været anbragt i forhørscelle, strafcelle eller  

 sikringscelle eller 3)	været udelukket fra fællesskab.
 § 107. Der kan tillægges den, der under fuldbyrdelse af  

 straf mv. har været udsat for andre uforskyldte indgreb end de i  

 § 106 nævnte, erstatning efter reglerne i retsplejelovens  

 § 1018 a.
§ 108. Krav om erstatning i medfør af § 106 eller  

 § 107 skal fremsættes over for kriminalforsorgen inden to  

 måneder efter, at indgrebet er ophørt.
Fremsættes kravet  

 efter udløbet af denne frist, kan det dog behandles, såfremt  

 overskridelsen findes undskyldelig.
 § 109. Justitsministeren fastsætter regler om  

 behandlingen af krav om erstatning i anledning af indgreb under fuldbyrdelse  

 af straf mv.
Kapitel 21 Betaling for ophold i kriminalforsorgens  

 institutioner § 110. Indsatte, der har indtægtsgivende arbejde i eller  

 uden for fængsel eller arresthus, betaler for opholdet.
 Stk. 2. Tilsvarende gælder dømte, der under  

 ophold på kriminalforsorgens pensioner har arbejdsindtægt eller  

 modtager offentlig ydelse til underhold.
 Stk. 3. Justitsministeren fastsætter regler om  

 betalingen.
Kapitel 22 Klageregler mv.
Administrativ klageadgang § 111. Afgørelser, der i henhold til denne lov er  

 truffet af de lokale kriminalforsorgsmyndigheder eller af politiet, kan  

 påklages til justitsministeren, jf. dog § 90, stk. 4.
Stk. 2. Klage til justitsministeren skal  

 iværksættes inden to måneder efter, at afgørelsen er  

 meddelt den dømte.
Justitsministeren kan i særlige  

 tilfælde bortse fra overskridelse af denne frist.
 Stk. 3. En klage til justitsministeren har ikke  

 opsættende virkning, medmindre den, der har truffet afgørelsen,  

 eller justitsministeren træffer bestemmelse herom.
 Stk. 4. Justitsministeren fastsætter regler om  

 klagevejledning og om behandlingen af klagesager.
Domstolsprøvelse § 112. Endelige administrative afgørelser kan inden 4  

 uger efter, at afgørelsen er meddelt den dømte, af denne  

 kræves indbragt til prøvelse for retten, hvis der er tale  

 om 1)	en afgørelse efter § 14 eller § 16 om  

 straffetidsberegning, medmindre klagen er begrundet i uenighed om  

 straffedommens fortolkning, jf. retsplejelovens § 998, 2)	en afgørelse efter § 55, stk. 4, om tilbageholdelse  

 af brev, såfremt afgørelsen er begrundet i hensynet til  

 beskyttelse af den forurettede ved lovovertrædelsen, 3)	en afgørelse efter § 70, stk. 1, jf. § 67, om  

 disciplinærstraf i form af strafcelle i mere end 7 dage, 4)	en afgørelse efter § 73 om konfiskation af genstande  

 eller penge, hvis værdi overstiger det almindelige vederlag, der  

 udbetales indsatte for en uges beskæftigelse, 5)	en afgørelse efter § 74 om modregning af  

 erstatningsbeløb, der overstiger størrelsen af det i nr. 4  

 nævnte ugentlige vederlag, 6)	en afgørelse efter § 80 om nægtelse af  

 prøveløsladelse i henhold til straffelovens § 38,  

 stk. 1, eller om nægtelse af prøveløsladelse efter  

 straffelovens § 41, når 14 år af straffen af fængsel  

 på livstid er udstået, 7)	en afgørelse efter § 86, stk. 4, om  

 genindsættelse af en prøveløsladt til udståelse af  

 reststraf i henhold til straffelovens § 40, stk. 2 eller 3, eller  

 til udståelse af straf af fængsel på livstid i henhold til  

 straffelovens § 42, stk. 2, 8)	en afgørelse efter § 88, jf. § 86, stk. 4, om  

 indsættelse af en betinget benådet til udståelse af straf  

 eller reststraf i henhold til straffelovens § 43 eller 9)	en afgørelse om nægtelse af erstatning efter § 106  

 i anledning af uforskyldt udståelse af fængselsstraf i for lang  

 tid eller anbringelse i strafcelle, jf. nr. 3.
§ 113. Indbringelse af sagen sker for byretten i den  

 retskreds, hvor den institution, som har truffet den oprindelige  

 afgørelse, er beliggende.
Er den indsatte senere overført til  

 en anden institution, kan sagen i stedet indbringes for byretten i den  

 retskreds, hvor den institution, som den dømte er anbragt i, er  

 beliggende.
Er den dømte ikke frihedsberøvet, indbringes sagen  

 for byretten i den retskreds, hvor den dømte bor eller opholder sig.  

 Har den dømte ikke kendt bopæl eller opholdssted, indbringes  

 sagen for Københavns Byret.
 Stk. 2. Efter anmodning fra en af sagens parter kan retten  

 tillade, at en indbragt sag overflyttes til en anden ret, der er lovligt  

 værneting efter stk. 1, når dette på grund af vidners  

 bopæl, den indsattes løsladelse eller af anden særlig  

 grund skønnes hensigtsmæssigt til sagens fremme.
Stk. 3. Afgørelse af, om sagen skal henvises eller  

 ikke, træffes ved kendelse.
En kendelse, hvorved sagen henvises, kan  

 ikke indbringes for højere ret.
 § 114. Sagen indbringes for retten uden unødigt ophold  

 af justitsministeren, der fremsender sagens akter med oplysning om den  

 påklagede afgørelse og en redegørelse for de  

 omstændigheder, der påberåbes, samt for de beviser, der kan  

 have betydning for sagens afgørelse.
 Stk. 2. Justitsministeren fastsætter regler om sagernes  

 indbringelse for retten.
 § 115. Som sagens parter anses den dømte, tredjemand,  

 hvis genstande eller penge konfiskeres, jf. §§ 73 og 123, og  

 justitsministeren.
 Stk. 2. Såfremt retten finder det fornødent,  

 beskikker den en advokat for den dømte, medmindre denne selv har  

 antaget en sådan.
§ 116. Sagen behandles på skriftligt grundlag, medmindre  

 retten bestemmer andet.
Retten kan stille krav om tilvejebringelse af  

 yderligere oplysninger.
Stk. 2. Behandles sagen mundtligt, træffer retten  

 bestemmelse om afhøring af den dømte og andre og om  

 tilvejebringelse af beviser i øvrigt.
Retten indkalder selv parter og  

 vidner.
 § 117. Sagens indbringelse for retten har ikke  

 opsættende virkning, medmindre justitsministeren eller retten bestemmer  

 andet.
 § 118. Retten afgør ved kendelse, om sagen skal  

 afvises, eller om afgørelsen skal stadfæstes, ændres eller  

 ophæves.
§ 119. Om salær og godtgørelse for udlæg  

 til den beskikkede advokat gælder samme regler som i tilfælde,  

 hvor der er meddelt fri proces.
Retten kan, når der er særlig  

 anledning til det, pålægge den dømte helt eller delvis at  

 betale sagens omkostninger.
 Stk. 2. Om sagsomkostninger i de tilfælde, hvor der ikke  

 er beskikket advokat, gælder reglerne i retsplejelovens kapitel 30.
 § 120. Kendelser, der er afsagt af en byret, kan kæres  

 til landsretten af dem, der efter § 115, stk. 1, er parter i  

 sagen.
Stk. 2. Kære til landsretten sker ved meddelelse til  

 byretten.
Meddelelse kan ske mundtligt til retsbogen.
Retten sender  

 meddelelsen og sagens akter til landsretten.
Stk. 3. Under kære behandles sagen efter samme regler,  

 som er fastsat for byretsbehandlingen.
I øvrigt gælder reglerne  

 i retsplejelovens kapitel 37 om kære.
Bestemmelsen i retsplejelovens  

 § 398, stk. 2, 3. pkt., finder dog kun anvendelse, når den  

 dømte ikke er frihedsberøvet.
§ 121. Kendelser, der er afsagt af landsretten, kan ikke  

 kæres.
Procesbevillingsnævnet kan dog give tilladelse til  

 kære, hvis sagen er af principiel karakter.
Ved behandlingen af  

 spørgsmålet om kæretilladelse til Højesteret finder  

 reglerne i retsplejelovens § 392, stk. 2, 3. og 4. pkt.,  

 tilsvarende anvendelse.
 Stk. 2. Ved kære til Højesteret finder § 120  

 tilsvarende anvendelse.
§ 122. Såfremt en afgørelse efter § 112, nr. 2  

 eller nr. 6, 1. led, opretholdes, kan spørgsmålet på ny  

 indbringes for retten, når der er forløbet 6 måneder fra  

 kendelsens afsigelse.
Såfremt en afgørelse efter § 112, nr. 6,  

 2. led, opretholdes, kan spørgsmålet først på ny  

 indbringes for retten, når der er forløbet 1 år fra  

 kendelsens afsigelse.
Afgørelser efter § 112, nr. 1, 3-5 og 7-9, kan  

 ikke på ny indbringes for retten.
Stk. 2. Er der efter straffelovens § 40 sket  

 genindsættelse til udståelse af reststraf, kan afgørelse  

 om nægtelse af prøveløsladelse først indbringes  

 for retten, når der er forløbet 6 måneder fra  

 afgørelsen om genindsættelse.
Er der efter straffelovens  

 § 42 sket genindsættelse til udståelse af straf af  

 fængsel på livstid, kan afgørelse om nægtelse af  

 prøveløsladelse først indbringes for retten, når  

 der er forløbet 1 år fra afgørelsen om  

 genindsættelse.
 § 123. Bestemmelserne i §§ 112-121 finder tilsvarende  

 anvendelse ved klage fra andre end indsatte over en afgørelse efter  

 § 73 om konfiskation hos den pågældende af genstande eller  

 penge, hvis værdi overstiger det almindelige vederlag, der udbetales  

 til indsatte for en uges beskæftigelse.
Kapitel 23 Ikrafttræden mv.
 § 124. Loven træder i kraft den 1. juli 2001.
 Stk. 2. §§ 112 og 123 finder anvendelse på endelige  

 administrative afgørelser, der er truffet efter lovens  

 ikrafttræden.
 § 125. Loven gælder ikke for Færøerne og  

 Grønland, men kan ved kongelig anordning sættes helt eller  

 delvis i kraft for Færøerne med de afvigelser, som de  

 særlige færøske forhold tilsiger.
Bemærkninger til lovforslaget Almindelige bemærkninger Indholdsfortegnelse Side 1.	Indledning 	25 2.	Baggrunden for lovforslaget 	25 3.	Hovedpunkter i reformen 	27 3.1.	Forslag til lov om fuldbyrdelse af straf mv. 	27 3.1.1.	Straffelovrådets lovudkast 	27 3.1.2.	Lovforslaget 	29 3.2.	Forslag til lov om ændring af forskellige lovbestemmelser  

 i forbindelse med gennemførelse af en lov om fuldbyrdelse af straf mv. 	29 4.	Indledende bestemmelser 	29 4.1.	Lovens område og den centrale myndighed 	29 4.1.1.	Lovens område 	29 4.1.1.1.	Straffelovrådets forslag 	29 4.1.1.2.	Justitsministeriets overvejelser 	31 4.1.2.	Den centrale myndighed 	31 4.1.2.1.	Gældende ret 	31 4.1.2.2.	Straffelovrådets forslag 	32 4.1.2.3.	Justitsministeriets overvejelser 	32 4.2.	Almindelige bestemmelser om fuldbyrdelse af straf  

 	32 4.2.1.	Gældende ret 	32 4.2.2. 	Straffelovrådets forslag 	33 4.2.3. 	Justitsministeriets overvejelser 	33 5. 	Fængselsstraffe 	33 5.1. 	Almindelige bestemmelser 	33 5.1.1. 	Gældende ret 	33 5.1.2. 	Straffelovrådets forslag 	35 5.1.3. 	Justitsministeriets overvejelser 	35 5.2. 	Straffuldbyrdelsens iværksættelse 	35 5.2.1. 	Gældende ret 	35 5.2.2.	Straffelovrådets forslag 	36 5.2.3. 	Justitsministeriets overvejelser 	36 5.3. 	Udsættelse og benådning 	36 5.3.1. 	Gældende ret 	36 5.3.2. 	Straffelovrådets forslag 	37 5.3.3. 	Justitsministeriets overvejelser 	38 5.4. 	Beregning af straffetiden 	38 5.4.1. 	Gældende ret 	38 5.4.2. 	Straffelovrådets forslag 	39 5.4.3. 	Justitsministeriets overvejelser 	41 5.5. 	Valg af afsoningsinstitution og senere overførsel  

 mellem   

 afsoningsinstitutioner 	41 5.5.1. 	Institutioner mv. 	41 5.5.1.1. 	Gældende ret 	41 5.5.1.2. 	Straffelovrådets forslag 	41 5.5.1.3. 	Justitsministeriets overvejelser 	42 5.5.2. 	Anbringelse i og overførsel mellem arresthus og  

 fængsel samt anbringelse i og overførsel mellem åbne og  

 lukkede fængsler 	42 5.5.2.1.	Gældende ret 	42 5.5.2.2. 	Straffelovrådets forslag 	42 5.5.2.3. 	Justitsministeriets overvejelser 	48 5.6.	Indsattes rettigheder og pligter under opholdet i  

 afsoningsinstitutionen 	49 5.6.1. 	Vejledning og planlægning 	49 5.6.1.1. 	Gældende ret 	49 5.6.1.2. 	Straffelovrådets forslag 	49 5.6.1.3. 	Justitsministeriets overvejelser 	50 5.6.2. 	Anvisninger 	50 5.6.2.1. 	Gældende ret 	50 5.6.2.2. 	Straffelovrådets forslag 	50 5.6.2.3. 	Justitsministeriets overvejelser 	50 5.6.3. 	Fællesskab 	50 5.6.3.1. 	Gældende ret 	50 5.6.3.2. 	Straffelovrådets forslag 	50 5.6.3.3. 	Justitsministeriets overvejelser 	51 5.6.4. 	Medindflydelse 	51 5.6.4.1. 	Gældende ret 	51 5.6.4.2. 	Straffelovrådets forslag 	51 5.6.4.3. 	Justitsministeriets overvejelser 	51 5.6.5. 	Deltagelse i gudstjenester 	51 5.6.5.1. 	Gældende ret 	51 5.6.5.2. 	Straffelovrådets forslag 	52 5.6.5.3. 	Justitsministeriets overvejelser 	52 5.6.6. 	Egne penge og genstande 	52 5.6.6.1. 	Gældende ret 	52 5.6.6.2. 	Straffelovrådets forslag 	53 5.6.6.3.	Justitsministeriets overvejelser 	53 5.6.7. 	Udgivelse af blad 	53 5.6.7.1. 	Gældende ret 	53 5.6.7.2. 	Straffelovrådets forslag 	54 5.6.7.3. 	Justitsministeriets overvejelser 	55 5.6.8. 	Arbejde og uddannelse 	55 5.6.8.1. 	Gældende ret 	55 5.6.8.2. 	Straffelovrådets forslag 	56 5.6.8.3. 	Justitsministeriets overvejelser 	58 5.6.9. 	Fritiden 	58 5.6.9.1. 	Gældende ret 	58 5.6.9.2. 	Straffelovrådets forslag 	58 5.6.9.3. 	Justitsministeriets overvejelser 	59 5.6.10. 	Forsorgsmæssig bistand 	59 5.6.10.1.	Gældende ret 	59 5.6.10.2.	Straffelovrådets forslag 	59 5.6.10.3.	Justitsministeriets overvejelser 	60 5.6.11.	Sundhedsmæssig bistand 	60 5.6.11.1.	Gældende ret 	60 5.6.11.2.	Straffelovrådets forslag 	62 5.6.11.3.	Justitsministeriets overvejelser 	63 5.7.	Indsattes kontakt til samfundet uden for institutionen  

 	63 5.7.1.	Udgang 	63 5.7.1.1.	Gældende ret 	63 5.7.1.2.	Straffelovrådets forslag 	65 5.7.1.3.	Justitsministeriets overvejelser 	66 5.7.2.	Besøg mv. 	66 5.7.2.1.	Gældende ret 	66 5.7.2.2.	Straffelovrådets forslag 	67 5.7.2.3.	Justitsministeriets overvejelser 	69 5.7.3.	Brevveksling 	69 5.7.3.1.	Gældende ret 	69 5.7.3.2.	Straffelovrådets forslag 	70 5.7.3.3.	Justitsministeriets overvejelser 	72 5.7.4.	Telefonsamtaler 	72 5.7.4.1.	Gældende ret 	72 5.7.4.2.	Straffelovrådets forslag 	72 5.7.4.3.	Justitsministeriets overvejelser 	73 5.7.5.	Aviser, bøger mv. 	73 5.7.5.1. 	Gældende ret 	73 5.7.5.2. 	Straffelovrådets forslag 	73 5.7.5.3. 	Justitsministeriets overvejelser 	73 5.7.6. 	Kontakt til medierne 	74 5.7.6.1.	Gældende ret 	74 5.7.6.2.	Straffelovrådets forslag 	74 5.7.6.3. 	Justitsministeriets overvejelser 	75 5.8. 	Indgreb over for den indsatte 	75 5.8.1. 	Undersøgelse af den indsattes person og  

 opholdsrum 	75 5.8.1.1.	Gældende ret 	75 5.8.1.2.	Straffelovrådets forslag 	76 5.8.1.3.	Justitsministeriets overvejelser 	78 5.8.2.	Fotografering og optagelse af fingeraftryk 	78 5.8.2.1.	Gældende ret 	78 5.8.2.2. 	Straffelovrådets forslag 	78 5.8.2.3. 	Justitsministeriets overvejelser 	78 5.8.3.	Magtanvendelse 	79 5.8.3.1.	Gældende ret 	79 5.8.3.2.	Straffelovrådets forslag 	80 5.8.3.3.	Justitsministeriets overvejelser 	80 5.8.4. 	Udelukkelse fra fællesskab 	80 5.8.4.1. 	Gældende ret 	80 5.8.4.2. 	Straffelovrådets forslag 	83 5.8.4.3. 	Justitsministeriets overvejelser 	84 5.8.5. 	Sikringsmidler (håndjern og  

 sikringscelle)	84 5.8.5.1. 	Gældende ret 	84 5.8.5.2. 	Straffelovrådets forslag 	86 5.8.5.3. 	Justitsministeriets overvejelser 	87 5.9.	Disciplinærstraf, konfiskation og modregning af   

 erstatningsbeløb 	87 5.9.1. 	Disciplinærstraf 	87 5.9.1.1. 	Gældende ret 	87 5.9.1.2. 	Straffelovrådets forslag 	89 5.9.1.3. 	Justitsministeriets overvejelser 	91 5.9.2. 	Konfiskation 	91 5.9.2.1. 	Gældende ret 	91 5.9.2.2. 	Straffelovrådets forslag 	92 5.9.2.3. 	Justitsministeriets overvejelser 	93 5.9.3.	Modregning af erstatningsbeløb 	93 5.9.3.1.	Gældende ret 	93 5.9.3.2.	Straffelovrådets forslag 	93 5.9.3.3.	Justitsministeriets overvejelser 	94 5.10.	Strafafbrydelse 	94 5.10.1.	Gældende ret 	94 5.10.2.	Straffelovrådets forslag 	95 5.10.3.	Justitsministeriets overvejelser 	95 5.11.	Fuldbyrdelse af fængselsstraf i kriminalforsorgens  

 pensioner og i   

 institutioner mv. uden for kriminalforsorgen 	96 5.11.1.	Gældende ret 	96 5.11.2. 	Straffelovrådets forslag 	97 5.11.3. 	Justitsministeriets overvejelser 	98 5.12. 	Løsladelse 	99 5.12.1. 	Gældende ret 	99 5.12.2. 	Straffelovrådets forslag 	100 5.12.3. 	Justitsministeriets overvejelser 	103 5.13. 	Særlige spørgsmål vedrørende  

 sagsbehandlingen ved fuldbyrdelse af   

 fængselsstraf 	103 5.13.1. 	Gældende ret 	103 5.13.2. 	Straffelovrådets forslag 	103 5.13.3. 	Justitsministeriets overvejelser 	104 6. 	Bødestraffe 	104 6.1. 	Gældende ret 	104 6.2. 	Straffelovrådets forslag 	105 6.3. 	Justitsministeriets overvejelser 	106 7.	Betingede domme og domme med vilkår om samfundstjeneste  

 	106 7.1.	Gældende ret 	106 7.2.	Straffelovrådets forslag 	107 7.3. 	Justitsministeriets overvejelser 	108 8. 	Forvaring 	109 8.1. 	Gældende ret 	109 8.2. 	Straffelovrådets forslag 	109 8.3. 	Justitsministeriets overvejelser 	109 9. 	Fællesregler for fuldbyrdelse af straffe mv.  

 	109 9.1. 	Erstatning i anledning af indgreb under fuldbyrdelse af   

 straf mv. 	109 9.1.1.	Gældende ret 	109 9.1.2. 	Straffelovrådets forslag 	110 9.1.3. 	Justitsministeriets overvejelser 	111 9.2.	Betaling for ophold i kriminalforsorgens  

 institutioner	111 9.2.1. 	Gældende ret 	111 9.2.2. 	Straffelovrådets forslag 	112 9.2.3. 	Justitsministeriets overvejelser 	112 9.3. 	Klageregler mv. 	112 9.3.1. 	Gældende ret 	112 9.3.2. 	Administrativ klageadgang 	114 9.3.2.1. 	Straffelovrådets forslag 	114 9.3.2.2. 	Justitsministeriets overvejelser 	114 9.3.3. 	Udvidelse af klageordningen 	114 9.3.3.1.	Straffelovrådets forslag 	114 9.3.3.2. 	Justitsministeriets overvejelser 	116 9.3.4. 	Afgrænsningen af afgørelser, der bør  

 omfattes af en udvidet adgang til   

 domstolsprøvelse 	116 9.3.4.1.	Straffelovrådets forslag 	116 9.3.4.2.	Justitsministeriets overvejelser 	122 9.3.5. 	Fremgangsmåden ved domstolsprøvelse  

 	122 9.3.5.1. 	Straffelovrådets forslag 	122 9.3.5.2. 	Justitsministeriets overvejelser 	127 10. 	Forslagets økonomiske og administrative konsekvenser  

 	127 11. 	Hørte myndigheder mv. 	128 1. Indledning 1.1. De gældende bestemmelser om  

 straffuldbyrdelse findes dels i nogle få bestemmelser i straffeloven,  

 dels i to bekendtgørelser og i et betydeligt antal cirkulærer.  

 Formålet med dette lovforslag er at gennemføre en samlet  

 lovregulering af fuldbyrdelsen af straf mv. i form af en  

 straffuldbyrdelseslov.
Lovforslaget bygger på Straffelovrådets  

 betænkning nr. 1355/1998 om en lov om fuldbyrdelse af straf mv.  

 (1998-betænkningen).
Forslaget indeholder bl.a. en lovregulering af de  

 indsattes rettigheder og pligter under ophold i fængsel.
Det  

 gælder f.eks. med hensyn til adgangen til fællesskab med andre  

 indsatte, medindflydelse, arbejde, uddannelse, fritidsaktiviteter samt  

 forsorgs- og sundhedsmæssig bistand.
 Forslaget regulerer også spørgsmål, der  

 har betydning for de indsattes muligheder for kontakt til samfundet uden for  

 fængslet, f.eks. adgang til udgang, besøg, brevveksling,  

 telefonsamtaler, aviser og bøger mv. samt adgang til i fængslet  

 at udtale sig til medierne.
Forslaget rummer endvidere en detaljeret regulering af  

 betingelserne for og fremgangsmåden ved indgreb over for indsatte, dvs.  

 adgangen til at undersøge den indsattes person og opholdsrum  

 (visitation), fotografering og optagelse af fingeraftryk, magtanvendelse,  

 udelukkelse fra fællesskab, disciplinærstraf mv.
I den  

 forbindelse foreslås også regler, der styrker de indsattes  

 muligheder for at få erstatning for uforskyldte indgreb under  

 straffuldbyrdelsen.
 Desuden reguleres fuldbyrdelsen af betingede domme,  

 herunder med vilkår om samfundstjeneste, samt bødestraffe  

 mv.
 Herudover indeholder lovforslaget forskellige forslag, der  

 udvider de indsattes muligheder for at gå til domstolene for at  

 få efterprøvet visse indgribende afgørelser, der  

 træffes som led i straffuldbyrdelsen.
1.2. Lovforslaget skal ses i sammenhæng med  

 forslaget til lov om ændring af forskellige lovbestemmelser i  

 forbindelse med gennemførelsen af en lov om fuldbyrdelse af straf mv.  

 Formålet med dette lovforslag er at gennemføre de  

 ændringer i bl.a. straffeloven og retsplejeloven, som forslaget om en  

 lov om fuldbyrdelse af straf mv. nødvendiggør.
I dette  

 lovforslag indgår, at hæftestraffen afskaffes, og at der  

 indføres mulighed for prøveløsladelse af  

 livstidsdømte.
1.3. I pkt. 2 nedenfor redegøres for  

 baggrunden for forslaget om en straffuldbyrdelseslov.
I pkt. 3  

 gennemgås hovedpunkterne i Straffelovrådets lovudkast og i  

 lovforslaget.
Endelig indeholder pkt. 4-9 en nærmere gennemgang  

 af de enkelte elementer i lovforslaget.
2. Baggrunden for lovforslaget 2.1. Lovforslaget bygger på  

 Straffelovrådets 1998-betænkning om en lov om fuldbyrdelse af  

 straf mv.
Straffelovrådet nedsatte den 17. juni 1985 en arbejdsgruppe  

 med henblik på at forberede et lovudkast, der kunne indgå i  

 rådets overvejelser.
Arbejdsgruppens overvejelser og forslag er  

 offentliggjort i betænkning nr. 1181/1989 om en lov om fuldbyrdelse af  

 straf mv. (1989-betænkningen).
 2.2. I arbejdsgruppens kommissorium anføres  

 det bl.a., jf. 1989-betænkningen, s. 15-17:
»Det er på forhånd klart, at en ny lov om  

 straffuldbyrdelse må omfatte flere bestemmelser end dem, der i dag  

 findes i straffeloven, og at der på den anden side også efter  

 vedtagelsen af en sådan lov vil være brug for en omfattende  

 administrativ regulering af spørgsmål vedrørende  

 straffuldbyrdelsen.
Det vil derfor være en hovedopgave for  

 arbejdsgruppen at tage stilling til, i hvilket omfang og i hvilken form de  

 nugældende bestemmelser om straffuldbyrdelsen i straffeloven og i  

 bekendtgørelser og cirkulærer fremtidig bør  

 nedfældes i lovregler.
De ledende hensyn bør i så  

 henseende være en vurdering af reglernes væsentlighed ud fra  

 principielle - herunder retssikkerhedsmæssige - og praktiske  

 synspunkter.
Der vil formentlig på en række punkter  

 være grund til at drøfte, om reglerne skal have en generel og  

 ufravigelig karakter, eller om de bør udformes som hovedregler eller  

 vejledende principper, der kan fraviges i enkelttilfælde eller i  

 grupper af tilfælde, der ikke egner sig til på forhånd at  

 blive beskrevet i en lovtekst.
Dette spørgsmål skal også  

 ses i sammenhæng med de nedenfor nævnte spørgsmål om  

 klageadgang, herunder navnlig spørgsmålet om klageinstansens  

 mulighed for prøvelse af de påklagede afgørelser.
Straffelovrådet har ikke drøftet i  

 enkeltheder, hvorledes grænsen bør drages mellem bestemmelser i  

 straffeloven og bestemmelser i den nye lov.
Bestemmelser om strafarterne og  

 de almindelige betingelser for disses anvendelse ved domstolene bør  

 fortsat findes i straffeloven.
Det skal endvidere fremhæves, at  

 reglerne om betingelserne for prøveløsladelse og om  

 retsvirkninger af overtrædelse af vilkår for  

 prøveløsladelse, betinget dom mv. efter Straffelovrådets  

 opfattelse også i fremtiden bør findes i straffeloven, og at  

 disse spørgsmål derfor ikke skal drøftes i  

 arbejdsgruppen.
For så vidt angår spørgsmålet om  

 fuldbyrdelse af bødestraf bør arbejdsgruppen alene tage  

 stilling til spørgsmålet om regler om udståelse af  

 bødeforvandlingsstraffe.
 Arbejdsgruppen må tage stilling til, om de  

 nugældende regler i straffeloven eller i administrative bestemmelser  

 skal lægges til grund ved udformningen af forslaget til en ny lov,  

 eller om der bør foretages indholdsmæssige ændringer, fx.  

 vedrørende arbejdspligt, udgang eller disciplinærstraf.
Lovudkastet bør udformes under den  

 forudsætning, at Straffelovrådet vil stille forslag om  

 ophævelse af hæftestraffen og om sænkning af  

 fængselsstraffens minimum til omkring 7 dage.
Arbejdsgruppen bør  

 dog samtidig overveje, hvorledes lovudkastet i givet fald påvirkes af,  

 at rådets forslag om afskaffelse af hæftestraffen ikke  

 gennemføres.
Om lovudkastets nærmere indhold bemærkes  

 følgende.
Udkastet bør indeholde bestemmelser om anbringelse af  

 fængselsdømte og forvarede, herunder bestemmelser om anbringelse  

 i statsfængsler og arresthuse, om anbringelse i og overførsel  

 mellem åbne og lukkede anstalter, om anbringelse af personer  

 dømt til forvaring og om overførsel fra afsoningsanstalt til  

 hospital eller anden egnet institution.
 Lovudkastet bør endvidere indeholde bestemmelser om  

 de fængselsdømtes rettigheder og pligter under  

 straffuldbyrdelsen, herunder bestemmelser om arbejde og undervisning, udgang,  

 besøg og brevveksling samt om anvendelse af disciplinærstraf og  

 sikringsmidler.
 ....
I forbindelse med spørgsmålet om  

 prøveløsladelse er det i Straffelovrådet blevet  

 drøftet, om der bør indføres en ny form for klageadgang  

 for domfældte, der har fået afslag på  

 prøveløsladelse.
Straffelovrådet er foreløbig mest  

 tilbøjelig til at mene, at oprettelsen af et særligt nævn  

 som klageinstans i givet fald bør foretrækkes frem for  

 domstolskontrol.
Et tilsvarende spørgsmål om klageadgang kan  

 opstå med hensyn til nogle af de afgørelser vedrørende  

 straffuldbyrdelsen, som henhører under arbejdsgruppens opgave, fx.  

 afgørelser om nægtelse af udgang, beslutning om  

 overførsel fra åben til lukket anstalt eller om nægtelse  

 af overførsel fra lukket til åben anstalt.
Straffelovrådet  

 anmoder derfor arbejdsgruppen om at tage stilling til, hvorledes man skal  

 vurdere spørgsmålet om klageadgang, herunder hvordan en  

 nævnsordning i givet fald bør udformes.
Arbejdsgruppens  

 bemærkninger og forslag herom vil i øvrigt også kunne  

 få betydning for Straffelovrådets overvejelser vedrørende  

 det foran nævnte spørgsmål om klageadgang med hensyn til  

 afgørelser vedrørende prøveløsladelse.
 Selv om de hensyn, der taler for at gennemføre en  

 særlig lov om straffuldbyrdelse, helt overvejende vedrører  

 frihedsberøvelse, bør arbejdsgruppen overveje, i hvilket omfang  

 der er behov for at medtage bestemmelser om kriminalforsorg i frihed.
Arbejdsgruppen bør være opmærksom  

 på de internationale bestemmelser, som vedrører  

 straffuldbyrdelsen, herunder FN's og Europarådets resolutioner om  

 standard minimum regler for behandlingen af indsatte.
Det forudsættes,  

 at arbejdsgruppen også skaffer sig et nærmere kendskab til  

 reformbestræbelser på dette område.
Arbejdsgruppen  

 bør i den forbindelse også være opmærksom på  

 gældende ret og aktuelle overvejelser vedrørende lovregler om  

 straffuldbyrdelse i de andre nordiske lande.« 2.3. Arbejdsgruppen afgav på den baggrund i  

 oktober 1989 bind I og II af 1989-betænkningen.
Bind I og II indeholder  

 arbejdsgruppens generelle overvejelser om behovet for at udforme en  

 straffuldbyrdelseslov samt et foreløbigt udkast til en  

 straffuldbyrdelseslov og en lov om ændring af forskellige  

 lovbestemmelser i forbindelse med gennemførelsen af en  

 straffuldbyrdelseslov.
Efter aftale med Straffelovrådet blev  

 betænkningens bind I og II sendt til høring hos berørte  

 myndigheder og organisationer mv.
Arbejdsgruppen har i bind III af  

 betænkningen redegjort for den gennemførte høring og for  

 sine afsluttende overvejelser.
Bind III indeholder endvidere en samlet  

 gengivelse af arbejdsgruppens to lovudkast med de ændringer, som det  

 afsluttende arbejde har givet anledning til.
 2.4. Straffelovrådet har herefter på  

 grundlag af arbejdsgruppens samlede overvejelser i bind I-III af  

 1989-betænkningen udfærdiget et udkast til en samlet  

 lovregulering af straffuldbyrdelsen i form af en straffuldbyrdelseslov.  

 Rådets overvejelser og forslag er offentliggjort i betænkning nr.  

 1355/1998 (1998-betænkningen). Rådet har i meget vidt omfang  

 kunnet tilslutte sig de synspunkter, der ligger til grund for arbejdsgruppens  

 lovudkast.
3. Hovedpunkter i reformen 3.1. Forslag til lov om fuldbyrdelse af straf mv.
3.1.1. Straffelovrådets lovudkast Straffelovrådets udkast til en straffuldbyrdelseslov  

 er gengivet i 1998-betænkningens kapitel 6, jf. s. 97-308. Hertil  

 knytter sig betænkningens kapitel 3 om fuldbyrdelse af  

 fængselsstraf i kriminalforsorgens pensioner og i institutioner mv.  

 uden for kriminalforsorgen, jf. s. 27-35, samt kapitel 5 om klageregler, jf.  

 s. 43-95.
Straffelovrådets udkast til straffuldbyrdelseslov  

 består af 6 afsnit.
Lovudkastet indebærer i det væsentlige  

 en lovfæstelse af de nugældende administrative regler om  

 straffuldbyrdelse.
 Afsnit I indeholder indledende bestemmelser.
Kapitel 1 (§§ 1-2) indeholder bl.a.  

 bestemmelser, der afgrænser lovens anvendelsesområde.
Det  

 foreslås, at loven skal finde anvendelse på fuldbyrdelse af  

 fængselsstraffe, bødestraffe, betingede domme, samfundstjeneste  

 og forvaring.
Den foreslåede afgrænsning af lovens  

 anvendelsesområde forudsætter, at hæftestraffen afskaffes.  

 Der henvises herom til pkt. 4.1. nedenfor.
I kapitel 2 (§§ 3-4) fastsættes  

 almindelige bestemmelser for fuldbyrdelse af alle former for straf.
Der  

 henvises herom til pkt. 4.2. nedenfor.
 Afsnit II indeholder bestemmelser, der  

 særligt tager sigte på fuldbyrdelsen af  

 fængselsstraffe.
 Kapitel 3 (§§ 5-7) fastsætter  

 almindelige bestemmelser om fuldbyrdelse af fængselsstraf, jf. pkt.  

 5.1. nedenfor, og i kapitel 4 (§§ 8-9), 5 (§§ 10-13)  

 og 6 (§§ 14-19)  fastsættes bestemmelser om henholdsvis  

 straffuldbyrdelsens iværksættelse, udsættelse og  

 benådning samt beregning af straffetiden, jf. pkt. 5.2.-5.4.  

 nedenfor.
I kapitel 7 (§§ 20-30) reguleres  

 spørgsmålet om valg af afsoningsinstitution og senere  

 overførsel mellem afsoningsinstitutioner.
I dette kapitel  

 foreslås bestemmelser, der lemper betingelserne for anbringelse i og  

 overførsel til lukket fængsel og arresthus af såkaldt  

 negativt stærke og svage indsatte.
Forslaget om at lempe betingelserne  

 for anbringelse i og overførsel til lukket institution af negativt  

 stærke indsatte bygger på et forslag fra et flertal i  

 Straffelovrådet.
Der henvises herom til pkt. 5.5. nedenfor.
Kapitel 8 (§§ 31-45) regulerer de  

 indsattes rettigheder og pligter under opholdet i afsoningsinstitutionen.
Det  

 gælder bl.a. med hensyn til adgang til fællesskab,  

 medindflydelse, deltagelse i gudstjenester mv., besiddelse mv. af egne penge  

 og genstande i institutionen, ret og pligt til arbejde og uddannelse mv.,  

 adgang til fritidsaktiviteter samt ret til forsorgs- og sundhedsmæssig  

 bistand.
Forslaget i § 37 om adgang til på forhånd at  

 gennemlæse og i visse tilfælde forbyde offentliggørelsen  

 af bestemte artikler i de indsattes blade bygger på et forslag fra et  

 flertal i Straffelovrådet, jf. pkt. 5.6. nedenfor.
Kapitel 9 (§§ 46-59) fastsætter  

 bestemmelser om de indsattes kontakt til samfundet uden for institutionen.  

 Der sigtes i den forbindelse til de indsattes ret til udgang, besøg  

 mv., brevveksling, telefonsamtaler, aviser og bøger mv. samt adgangen  

 til i institutionen at udtale sig mv. til medierne.
Forslaget i § 59,  

 stk. 2, hvorefter den indsattes kontakt til medierne kan begrænses  

 for at beskytte den forurettede ved lovovertrædelsen eller for i  

 øvrigt at modvirke en åbenbar krænkelse af  

 retsfølelsen, bygger på et forslag fra et flertal i  

 Straffelovrådet, jf. pkt. 5.7. nedenfor.
Kapitel 10 (§§ 60-66) indeholder bestemmelser  

 om betingelserne for og fremgangsmåden ved en række indgreb over  

 for den indsatte.
De indgreb, der omfattes, er undersøgelse af den  

 indsattes person og opholdsrum (visitation), fotografering og optagelse af  

 fingeraftryk, magtanvendelse, udelukkelse fra fællesskab og  

 sikringsmidler i form af håndjern og sikringscelle, jf. pkt. 5.8.  

 nedenfor.
Kapitel 11 (§§ 67-74) regulerer  

 betingelserne for og fremgangsmåden ved ikendelse af  

 disciplinærstraf, herunder brug af forhørscelle, konfiskation og  

 institutionens adgang til at modregne krav på erstatning i den  

 indsattes krav på vederlag for beskæftigelse.
Der henvises herom  

 til pkt. 5.9. nedenfor.
 Kapitel 12 (§§ 75-77) indeholder regler  

 om strafafbrydelse dels ved undvigelse, udeblivelse og  

 varetægtsfængsling mv., dels ved tilladelse til strafafbrydelse,  

 jf. herom pkt. 5.10. nedenfor.
Kapitel 13 (§ 78) regulerer  

 spørgsmålet om fuldbyrdelse af fængselsstraf i  

 kriminalforsorgens pensioner og i institutioner mv. uden for  

 kriminalforsorgen.
Paragraffen tilsigter at erstatte den nugældende  

 bestemmelse i straffelovens § 49, stk. 2. I den forbindelse  

 foreslås det, at dømte under 18 år skal anbringes i  

 institution mv., medmindre afgørende hensyn til  

 retshåndhævelsen taler imod anbringelse uden for fængsel.  

 Der henvises herom til pkt. 5.11. nedenfor.
Endvidere henvises til  

 betænkningens kapitel 3, jf. s. 27-35, hvor Straffelovrådet har  

 udskilt dette spørgsmål til særskilt behandling.
I kapitel 14 (§§ 79-88) reguleres  

 spørgsmål med tilknytning til løsladelsen, herunder med  

 hensyn til gennemførelse af tilsyn mv. af kriminalforsorgen ved  

 prøveløsladelse, betinget benådning og strafafbrydelse  

 samt indberetning mv. ved vilkårsovertrædelse.
Der henvises herom  

 til pkt. 5.12. nedenfor.
 Kapitel 15 (§ 89) indeholder  

 sagsbehandlingsregler, der forpligter vedkommende institution til af egen  

 drift at overveje og tage stilling til visse spørgsmål, som er  

 af væsentlig betydning for den indsatte, f.eks. tilladelse til udgang,  

 løsladelse på prøve og overførsel til fortsat  

 straffuldbyrdelse i en anden institution, jf. herved pkt. 5.13. nedenfor.
Afsnit III (lovudkastets kapitel 16)  

 indeholder en samlet regulering af fuldbyrdelsen af bødestraffe,  

 herunder ved lønindeholdelse, jf. pkt. 6 nedenfor.
Lovudkastet tager  

 ikke stilling til brugen af bødeforvandlingsstraf, idet rådet  

 ikke har fundet, at dette spørgsmål falder inden for det  

 kommissorium, som ligger til grund for betænkningen om en  

 straffuldbyrdelseslov.
Spørgsmålet om effektivisering af  

 bødeinddrivelsen og anvendelse af bødeforvandlingsstraf  

 overvejes for tiden i en arbejdsgruppe bestående af  

 repræsentanter for Direktoratet for Kriminalforsorgen, Rigspolitichefen  

 og Politimesterforeningen.
 I lovudkastets afsnit IV er der fastsat regler om  

 fuldbyrdelse af betingede domme og domme med vilkår om  

 samfundstjeneste.
Kapitel 17 (§§ 94-100) og kapitel  

 18 (§§ 101-104) indeholder en samlet regulering af  

 fuldbyrdelsen af henholdsvis betingede domme og domme med vilkår om  

 samfundstjeneste, herunder med hensyn til gennemførelse af tilsyn mv.  

 af kriminalforsorgen og indberetning til anklagemyndigheden ved  

 vilkårsovertrædelse.
Bestemmelserne på disse områder  

 er i vidt omfang udformet som en parallel til de foreslåede regler om  

 gennemførelse af tilsyn mv. ved prøveløsladelse i  

 lovudkastets kapitel 14, jf. pkt. 7 nedenfor.
Afsnit V (lovudkastets kapitel 19) rummer  

 bestemmelser om fuldbyrdelse af forvaring.
Forslaget svarer til den  

 nuværende retstilstand på området, jf. pkt. 8 nedenfor.
 Endelig indeholder afsnit VI en række  

 fællesregler for fuldbyrdelse af straffe mv.
I kapitel 20 (§§ 106-109)  

 foreslås regler, der bl.a. giver ret til erstatning efter reglerne i  

 retsplejelovens § 1018 a, såfremt den indsatte uforskyldt har  

 udstået fængselsstraf i for lang tid eller været anbragt i  

 forhørscelle, strafcelle eller sikringscelle eller været  

 udelukket fra fællesskab.
I dette kapitel indgår også  

 regler om fremgangsmåden ved fremsættelse af krav om erstatning,  

 herunder at kravet normalt skal fremsættes inden 2 måneder efter,  

 at indgrebet er ophørt.
Der er i Straffelovrådet ikke enighed om  

 den foreslåede fristregel, idet et mindretal finder, at  

 forældelsesfristen bør fastsættes til 1 år, jf. pkt.  

 9.1. nedenfor.
I kapitel 21 (§ 110) fastsættes  

 regler om betaling for ophold i kriminalforsorgens institutioner.  

 Formålet med dette forslag er at modvirke, at dømte, der har  

 eget indtægtsgivende arbejde eller modtager pension eller andre ydelser  

 fra det offentlige, samtidig modtager forsørgelse fra  

 kriminalforsorgen.
Der henvises herom til pkt. 9.2. nedenfor.
Kapitel 22 (§§ 111-125) indeholder  

 bestemmelser om klageregler.
Spørgsmålet om udformningen af  

 klageregler inden for straffuldbyrdelsen er endvidere udskilt til  

 særskilt behandling i betænkningens kapitel 5, jf. s.  

 43-95. Der er enighed i Straffelovrådet om at foreslå den  

 nugældende klageordning udbygget i form af en udvidet adgang til  

 domstolsprøvelse, jf. pkt. 9.3.3. nedenfor.
 Til brug ved rådets drøftelser om  

 afgrænsning af de afgørelser, der bør omfattes af en  

 udvidet adgang til domstolsprøvelse, er opstillet 3  

 klagemodeller, der er nærmere beskrevet i pkt. 9.3.4. nedenfor.
 Klagemodel 1 svarer i det væsentlige til den  

 klagemodel, som arbejdsgruppen har foreslået i  

 1989-betænkningen.
Klagemodel 2 indskrænker i forhold til  

 klagemodel 1 klageadgangen til afgørelser, der har lighed med  

 straffesager eller er begrundet i hensynet til beskyttelse af den forurettede  

 ved lovovertrædelsen eller retter sig mod det tidspunkt, hvor den  

 indsatte kan forvente at blive løsladt eller  

 prøveløsladt.
Klagemodel 2 adskiller sig navnlig fra klagemodel  

 1 ved ikke at omfatte afgørelser, der er begrundet i hensynet til  

 kriminalforsorgens mulighed for at opretholde orden og sikkerhed i  

 afsoningsinstitutionen, f.eks. afgørelser om anbringelse i og  

 overførsel til lukkede fængsler og arresthuse.
 Klagemodel 3 udgør en mellemløsning i  

 forhold til klagemodel 1 og 2, idet den foruden de afgørelser, der  

 indgår i klagemodel 2, medtager de afgørelser, der typisk af de  

 indsatte betragtes som særligt indgribende, dvs. afgørelser om  

 anbringelse i og overførsel til lukkede fængsler og arresthuse  

 og afgørelser om udgang, der indgår i klagemodel 1.
 Fire af rådets medlemmer går ind for  

 klagemodel 2, to medlemmer går ind for klagemodel 1, og endelig anser  

 to medlemmer alle tre modeller for forsvarlige, idet en nærmere  

 stillingtagen til de tre modeller dog - ud over mere principielle  

 overvejelser vedrørende behovet for en adgang til  

 domstolsprøvelse af de forskellige typer afgørelser - i  

 betydeligt omfang må afhænge af, hvilke muligheder der foreligger  

 for en tildeling eller prioritering af ressourcer til dette og andre  

 områder inden for kriminalforsorgen.
For så vidt angår behandlingen af  

 klager under en udvidet klageordning er der enighed om at foreslå  

 en fremgangsmåde, der som udgangspunkt svarer til arbejdsgruppens  

 forslag.
Med henblik på at opnå en hurtig og ikke alt for  

 ressourcekrævende sagsbehandling har rådet dog fundet det  

 hensigtsmæssigt og forsvarligt at foreslå, at sagerne, selv om  

 hovedprincippet i retsplejen er mundtlighed, som udgangspunkt behandles  

 skriftligt, men således at retten - også af egen drift - kan  

 træffe bestemmelse om mundtlig behandling.
Der har endvidere  

 været enighed om at foreslå adgangen til appel begrænset,  

 således at der som udgangspunkt alene er adgang til  

 domstolsprøvelse i byretten, jf. pkt. 9.3.5. nedenfor.
3.1.2. Lovforslaget Pkt. 4-9 nedenfor i de almindelige bemærkninger til  

 lovforslaget indeholder en nærmere gennemgang af de enkelte  

 områder, som foreslås omfattet af straffuldbyrdelsesloven.
 Inden for hvert område redegøres først  

 i hovedtræk for gældende ret.
Herefter redegøres for Straffelovrådets  

 overvejelser og forslag på baggrund af arbejdsgruppens indstillinger.  

 Bygger et forslag på en flertalsopfattelse i Straffelovrådet,  

 redegøres for flertallets og mindretallets opfattelse.
Flertals- og  

 mindretalsindstillinger i arbejdsgruppen omtales ikke.
Der henvises i stedet  

 herom til de sider i 1989-betænkningen, hvor det pågældende  

 forslag er behandlet af arbejdsgruppen.
Endelig redegøres for Justitsministeriets  

 overvejelser vedrørende spørgsmålet om lovregulering mv.  

 af det pågældende område.
I forhold til beskrivelsen af  

 Straffelovrådets lovudkast under pkt. 3.1.1. skal det navnlig  

 fremhæves, at lovforslaget er udformet i overensstemmelse med  

 klagemodel 2, jf. pkt. 9.3.4.2. nedenfor, og at den foreslåede  

 appelbegrænsning ved domstolene ikke er medtaget i lovforslaget, jf.  

 pkt. 9.3.5.2. nedenfor.
 3.2. Forslag til lov om ændring af forskellige lovbestemmelser i  

 forbindelse med gennemførelsen af en lov om fuldbyrdelse af straf  

 mv.
 Straffelovrådets udkast til lov om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv. (konsekvensændringsudkastet) er gengivet i  

 1998-betænkningens kapitel 7, jf. s. 309-333. Hertil knytter sig  

 betænkningens kapitel 2 om hæftestraffen, jf. s. 17-25, kapitel 4  

 om prøveløsladelse af livstidsdømte, jf. s. 37-42, samt  

 Straffelovrådets udtalelse af december 1996 om aktindsigt i sager om  

 straffuldbyrdelse, der er optaget som bilag 3 til betænkningen.
 Om dette lovudkast, der bl.a. medfører, at  

 hæftestraffen afskaffes, og at der indføres en  

 prøveløsladelsesordning for livstidsdømte, henvises  

 nærmere til forslaget til lov om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
4. Indledende bestemmelser 4.1. Lovens område og den centrale myndighed 4.1.1. Lovens område 4.1.1.1. Straffelovrådets forslag 4.1.1.1.1. Afgrænsningen af området for en  

 straffuldbyrdelseslov rejser dels spørgsmålet om lovens  

 afgrænsning over for straffeloven og retsplejeloven, dels  

 spørgsmålet om hvilke straffe loven skal omfatte.
Disse  

 spørgsmål er af arbejdsgruppen behandlet i  

 1989-betænkningen, s. 35-39, 56-57, 68-70, 645, jf. § 1 i  

 arbejdsgruppens lovudkast, og s. 678. Om Straffelovrådets overvejelser  

 henvises til 1998-betænkningen, s. 97, jf. § 1 i rådets  

 lovudkast, og s. 131-146.
4.1.1.1.2. Ved afgrænsningen over for  

 straffeloven og retsplejeloven har Straffelovrådet taget udgangspunkt  

 i, at sigtet med straffuldbyrdelsesloven er at regulere selve  

 straffuldbyrdelsen, herunder de indgreb, der kan gennemføres over for  

 den indsatte som led heri.
Om straffen overhovedet kan fuldbyrdes, er et  

 spørgsmål, der naturligt reguleres i straffeloven og  

 retsplejeloven.
Det er rådets konklusion, at bestemmelserne om  

 strafarterne og betingelserne for deres anvendelse, herunder  

 fastsættelse af bødeforvandlingsstraffe, og bestemmelserne om  

 betingelserne for prøveløsladelse og reaktioner ved  

 overtrædelse af vilkår, fastsat i forbindelse med  

 prøveløsladelse og betinget dom, herunder med vilkår om  

 samfundstjeneste, fortsat bør findes i straffeloven.
Det samme  

 gælder reglerne om strafafkortning, jf. § 86, forældelse af  

 adgangen til straffuldbyrdelse mv., jf. §§ 97 og 97 a, og bortfald af  

 strafferetlige retsfølger efter den dømtes død, jf.  

 § 97 b.
For så vidt angår retsplejeloven (Syvende  

 afsnit.
Fuldbyrdelsen af domme i straffesager, kapitel 90) lægger  

 rådet i lighed med arbejdsgruppen vægt på, at  

 straffuldbyrdelsesloven først bør finde anvendelse fra det  

 tidspunkt, hvor straffuldbyrdelsen iværksættes.
På denne baggrund finder rådet, at § 997,  

 stk. 1, om politimesterens fuldbyrdelsesordre og § 999 om  

 fuldbyrdelsesfrist og udskydelse af fuldbyrdelsen af straffedommen på  

 grund af rettidig anke bør bibeholdes i retsplejeloven.
Derimod  

 bør § 997, stk. 4, om straffetidens beregning i  

 tilfælde, hvor den dømte er varetægtsfængslet efter  

 dom, ophæves som led i en samlet regulering af straffetidens beregning  

 i straffuldbyrdelsesloven.
Endvidere bør § 998, stk. 1, ændres  

 med henblik på, at afgørelser om kriminalforsorgens beregning af  

 straffetiden afgøres efter straffuldbyrdelsesloven.
Den øvrige  

 del af § 998 bør forblive i retsplejeloven, da denne del af  

 bestemmelsen angår spørgsmål, der naturligt afgøres  

 i tilknytning til straffedommen, f.eks. uenighed om straffedommens  

 fortolkning og tvist om fordelingen af sagsomkostninger samt om, hvorvidt der  

 er indtrådt forældelse af adgangen til straffuldbyrdelse efter  

 straffelovens § 97 eller § 97 a.
 Rådet finder i øvrigt i lighed med  

 arbejdsgruppen, at § 999 bør ændres med henblik på at  

 sikre, at dømte, der er varetægtsfængslet efter dom,  

 overgår fra varetægt til fuldbyrdelse, så snart det kan  

 konstateres, at dommen er endelig.
 Endvidere kan der være grund til administrativt at  

 skærpe opmærksomheden om og smiddiggøre  

 fremgangsmåden ved anvendelsen af § 777 om adgang til at anbringe  

 varetægtsarrestanter i en fuldbyrdelsesinstitution i de tilfælde,  

 hvor den dømte varetægtsfængsles eller forbliver  

 varetægtsfængslet under behandlingen af en ankesag.
 Desuden bør §§ 1000 og 1001 om  

 udsættelse med straffuldbyrdelsen på grund af alvorlig sygdom og  

 ansøgning om benådning mv. ophæves som led i en samlet  

 regulering af disse spørgsmål i straffuldbyrdelsesloven, jf.  

 herved pkt. 5.3. nedenfor.
Endelig bør § 997, stk. 2, om inddrivelse  

 af erstatning og andre ydelser, der ved dommen er pålagt den skyldige,  

 bibeholdes i retsplejeloven, da formålet med straffuldbyrdelsesloven er  

 at regulere fuldbyrdelsen af straf.
Det samme gælder bestemmelsen om  

 tvangsbøder, jf. § 997, stk. 3, § 1002 om  

 beslaglæggelse af gods for omkostninger og erstatning efter  

 domsafsigelsen og § 1006 om betingelserne for fuldbyrdelse af kendelser,  

 hvorved retten har pålagt vidner og andre straf.
Sidstnævnte  

 bestemmelse sigter til retsplejelovens § 178 om tvangsmidler mod vidner,  

 § 151 om rettergangspoliti samt §§ 324-329 og 1015 om  

 processtraffe.
Om § 1003, der bl.a. angår afgørelse om  

 henstand med og afdragsvis betaling af bøder, henvises til pkt.  

 4.1.1.1.3. nedenfor.
4.1.1.1.3. Ved afgrænsningen af, hvilke  

 straffe der bør omfattes af straffuldbyrdelsesloven, har  

 Straffelovrådet i lighed med arbejdsgruppen sondret mellem  

 »frihedsberøvende retsfølger« og »ikke-frihedsberøvende  

 retsfølger«.
Med »frihedsberøvende retsfølger«  

 tænkes på fængsel og hæfte, herunder som  

 forvandlingsstraf for bøde, forvaring, afgørelse om anbringelse  

 i hospital for sindslidende, i institution for personer med vidtgående  

 psykiske handicap eller under tilsyn med mulighed for administrativ  

 anbringelse eller i egnet hjem eller institution til særlig pleje eller  

 forsorg.
Med » ikke-frihedsberøvende retsfølger« sigtes  

 til bødestraf, betingede domme, herunder samfundstjeneste, og andre  

 retsfølger af ikke frihedsberøvende karakter, herunder de ikke  

 frihedsberøvende retsfølger efter straffelovens §§ 68 og  

 69, konfiskation og rettighedstab samt tiltalefrafald i medfør af  

 retsplejelovens §§ 723-723 a.
For så vidt angår de  

frihedsberøvende retsfølger finder rådet i lighed  

 med arbejdsgruppen, at frihedsberøvelse i form af fængsel og  

 hæfte, herunder frihedsstraf, der som forvandlingsstraf træder i  

 stedet for bøde, bør omfattes af straffuldbyrdelsesloven, idet  

 de hensyn, der taler for at gennemføre en sådan lov, helt  

 overvejende vedrører frihedsberøvelse.
At hæfte ikke  

 foreslås omfattet af rådets lovudkast, skyldes, at rådet  

 foreslår denne strafart ophævet, da hæftestraffen har  

 mistet sin praktiske betydning, jf. pkt. 2.2. i de almindelige  

 bemærkninger til forslaget til lov om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
 Rådet er endvidere enig med arbejdsgruppen i, at  

 straffuldbyrdelsesloven bør omfatte frihedsberøvelse i form af  

 forvaring, idet fuldbyrdelse af forvaring normalt sker i en af  

 kriminalforsorgens institutioner (Anstalten ved Herstedvester) og i  

 væsentlig grad efter samme regler, som gælder for  

 strafafsonere.
 Frihedsberøvelse af psykisk afvigende personer  

 bør fortsat ske med udgangspunkt i de regler, der gælder for  

 behandlingen af andre patienter i det almindelige hospitalsvæsen.  

 Straffuldbyrdelsesloven bør derfor ikke indeholde bestemmelser om  

 frihedsberøvelse, der i henhold til straffelovens §§ 68 og 69  

 skal gennemføres i det almindelige hospitalsvæsen.
 Rådet kan på den baggrund tiltræde, at  

 straffuldbyrdelsesloven, for så vidt angår  

 frihedsberøvende retsfølger, bør omfatte  

 fængselsstraf og forvaring.
 For så vidt angår de  

ikke-frihedsberøvende retsfølger finder rådet i  

 lighed med arbejdsgruppen, at straffuldbyrdelsesloven bør indeholde en  

 samlet regulering af fuldbyrdelsen af bødestraffe, herunder både  

 bøder, der idømmes som straf i medfør af straffelovens  

 regler, og bøder, der idømmes som straf i medfør af  

 anden lovgivning, f.eks. retsplejelovens §§ 324-329 om processtraffe.  

 Tvangsbøder, jf. retsplejelovens § 997, stk. 3, bør  

 ikke omfattes, da tvangsbøden ikke er en strafferetlig  

 retsfølge, men et særligt retsmiddel, der har til formål  

 at gennemtvinge en handle- eller undladelsespligt, jf. pkt. 4.1.1.1.2.  

 ovenfor.
Rådet er endvidere enig i, at der er behov for en  

 mere samlet regulering af kriminalforsorgens tilsynsvirksomhed, og at denne  

 regulering naturligt kan ske i straffuldbyrdelsesloven.
Herefter, og da  

 betingede domme udgør en væsentlig del af det strafferetlige  

 sanktionssystem, bør betingede domme omfattes af  

 straffuldbyrdelsesloven.
Det gælder også den form for betingede  

 domme, der idømmes på vilkår om samfundstjeneste.
Rådet kan også tiltræde, at der ikke  

 bør medtages regler om andre ikke-frihedsberøvende  

 retsfølger, der kan idømmes i medfør af straffelovens  

 kapitel 9, herunder navnlig efter §§ 68 og 69, idet  

 gennemførelsen af en væsentlig del af disse retsfølger  

 forestås af det almindelige hospitalsvæsen og de sociale  

 myndigheder alene eller i samarbejde med kriminalforsorgen.
At der ikke i  

 straffuldbyrdelsesloven medtages regler bl.a. om den tilsynsvirksomhed, der  

 udøves af kriminalforsorgen over for sådanne dømte  

 på fri fod, er således alene udtryk for, at denne regulering ikke  

 bør ske i straffuldbyrdelsesloven.
Endelig er rådet enig i, at der ikke i  

 straffuldbyrdelsesloven bør ske en regulering af afgørelser om  

 tiltalefrafald, jf. retsplejelovens §§ 723-723 a.
Sådanne  

 afgørelser vil ofte være betinget af tilsyn, der for gruppen af  

 15-17 årige normalt varetages af de almindelige sociale myndigheder  

 efter reglerne i den sociale lovgivning.
Selv om der kan være behov for  

 en nærmere regulering af tilsyn i forbindelse med tiltalefrafald, vil  

 det ikke være naturligt at medtage en sådan regulering i  

 straffuldbyrdelsesloven, da reguleringen må antages i væsentligt  

 omfang at vedrøre de sociale myndigheder.
 Sammenfattende foreslår rådet herefter,  

 at straffuldbyrdelsesloven afgrænses til fængselsstraffe,  

 bødestraffe, betingede domme, samfundstjeneste og forvaring, jf.  

 § 1 i rådets lovudkast.
4.1.1.2. Justitsministeriets overvejelser Justitsministeriet kan af de grunde, Straffelovrådet  

 har anført, tiltræde rådets udkast til bestemmelse om  

 afgrænsning af straffuldbyrdelseslovens anvendelsesområde.  

 Lovforslagets § 1 er udformet i overensstemmelse hermed.
Om de  

 ændringer i straffeloven og retsplejeloven, der er en følge af  

 den foreslåede afgrænsning af straffuldbyrdelseslovens  

 anvendelsesområde, henvises til § 1, nr. 4, 6-10, 12, 16, 18-19,  

 21 samt 23-25, og § 2, nr. 13 og 20-25, samt § 3, nr. 3, i  

 forslaget til lov om ændring af forskellige lovbestemmelser i  

 forbindelse med gennemførelsen af en lov om fuldbyrdelse af straf mv.
Justitsministeriet er endvidere enig i, at der kan  

 være grund til administrativt at skærpe opmærksomheden om  

 og smiddiggøre fremgangsmåden ved anvendelse af retsplejelovens  

 § 777 om adgang til at anbringe varetægtsarrestanter i en  

 fuldbyrdelsesinstitution i de tilfælde, hvor den dømte  

 varetægtsfængsles eller forbliver varetægtsfængslet  

 under behandlingen af en ankesag.
Justitsministeriet vil derfor efter en  

 vedtagelse af lovforslaget tage initiativ hertil.
4.1.2. Den centrale myndighed 4.1.2.1. Gældende ret 4.1.2.1.1. Efter retsplejelovens § 997,  

 stk. 1, drager politimesteren omsorg for straffedommens fuldbyrdelse  

 såvel i henseende til straf som i henseende til dommens øvrige  

 bestemmelser.
De nærmere regler om fuldbyrdelse af straffedomme  

 fastsættes af Justitsministeriet, Direktoratet for Kriminalforsorgen,  

 der varetager den centrale ledelse og administration af fuldbyrdelsen af  

 straffe mv.
Direktøren for kriminalforsorgen står i sit embede i  

 almindelighed umiddelbart under justitsministeren ved afgørelse af  

 bl.a. konkrete og generelle sager vedrørende straffuldbyrdelsen.
Det  

 indebærer, at Direktoratet for Kriminalforsorgen normalt træffer  

 den endelige administrative afgørelse i klagesager vedrørende  

 straffuldbyrdelsesspørgsmål.
 Efter straffelovens § 49, stk. 1,  

 fastsætter justitsministeren (Direktoratet for Kriminalforsorgen)  

 nærmere regler om fuldbyrdelse af fængsel og hæfte.  

 Sådanne regler er fastsat i bekendtgørelse nr. 421 af 21. juni  

 1973 med senere ændringer om fuldbyrdelse af frihedsstraf  

 (fuldbyrdelsesbekendtgørelsen).
Efter straffelovens § 74 fastsætter  

 justitsministeren (Direktoratet for Kriminalforsorgen) regler om behandlingen  

 af personer, der anbringes i forvaring.
Regler herom er fastsat i  

 bekendtgørelse nr. 422 af 21. juni 1973 med senere ændringer om  

 behandling af personer, der anbringes i forvaring  

 (forvaringsbekendtgørelsen).
4.1.2.1.2. Fuldbyrdelsen af frihedsstraffe og  

 forvaring forestås af kriminalforsorgen.
Den forpligtelse til at  

 drage omsorg for fuldbyrdelsen, som påhviler politimesteren efter  

 retsplejelovens § 997, stk. 1, består således for  

 så vidt angår disse retsfølger i administrativt, herunder  

 efter omstændighederne tvangsmæssigt, at sørge for, at  

 kriminalforsorgen sættes i stand til at fuldbyrde retsfølgen  

 efter dens indhold.
 Fuldbyrdelsen af bødestraffe forestås  

 som udgangspunkt af politiet, jf. straffelovens § 52, stk. 2-6.  

 Betales bøden ikke, og besluttes det at lade forvandlingsstraf i form  

 af hæfte eller fængsel træde i stedet for bøden, jf.  

 straffelovens §§ 53-54, forestås fuldbyrdelsen af disse  

 frihedsstraffe af kriminalforsorgen på samme måde som andre  

 frihedsstraffe.
Er det i en betinget dom bestemt, at  

 spørgsmålet om straffuldbyrdelse og eventuelt tillige  

 straffastsættelse udsættes og bortfalder ved udløbet af en  

 prøvetid, opstår der kun spørgsmål om  

 straffuldbyrdelse, hvis den dømte overtræder de fastsatte  

 vilkår i den betingede dom, jf. straffelovens §§ 60-61.  

 Fuldbyrdelse af en betinget dom kommer i øvrigt kun på tale,  

 såfremt der til dommen er knyttet andre vilkår end det faste  

 vilkår om, at der i prøvetiden ikke må begås  

 strafbart forhold.
Er der til den betingede dom knyttet vilkår om  

 tilsyn, vil det normalt være kriminalforsorgen, der forestår  

 fuldbyrdelsen af dette vilkår.
Også andre myndigheder kan  

 afhængig af udformningen af vilkåret blive inddraget, f.eks. ved  

 vilkår om psykiatrisk behandling mv.
 Der henvises i øvrigt til 1989-betænkningen,  

 s. 41-44.
4.1.2.2. Straffelovrådets forslag Om arbejdsgruppens overvejelser henvises til  

 1989-betænkningen, s. 44, 645, jf. § 2 i arbejdsgruppens  

 lovudkast, og s. 678-679, og om Straffelovrådets overvejelser henvises  

 til 1998-betænkningen, s. 97, jf. § 2 i rådets lovudkast, og  

 s. 146.
Straffelovrådet finder i lighed med arbejdsgruppen,  

 at det til vejledning for de dømte bør fremgå af  

 straffuldbyrdelsesloven, hvilken myndighed der varetager den centrale ledelse  

 og administration af fuldbyrdelsen af straf mv.
Endvidere bør det af  

 loven eller bestemmelser udfærdiget i medfør heraf fremgå,  

 hvilke myndigheder der har kompetence til at træffe de  

 afgørelser, der omhandles i loven.
 Rådet foreslår på den baggrund, at der  

 som § 2 i rådets lovudkast indsættes en bestemmelse,  

 hvorefter Justitsministeriet, Direktoratet for Kriminalforsorgen, varetager  

 den centrale ledelse og administration af fuldbyrdelsen af de i § 1  

 nævnte straffe mv.
 Om rådets overvejelser vedrørende kompetencen  

 til at træffe de afgørelser, der omhandles i loven, henvises til  

 bemærkningerne til de enkelte bestemmelser i rådets  

 lovudkast.
4.1.2.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse, der fastslår, hvilken  

 myndighed der varetager den centrale ledelse og administration af  

 fuldbyrdelsen af straf mv.
Lovforslaget er udformet i overensstemmelse  

 hermed, jf. § 2.
4.2. Almindelige bestemmelser om fuldbyrdelse af straf 4.2.1. Gældende ret Straffeloven indeholder ikke i en særlig  

 formålsbestemmelse eller på anden måde nogen angivelse af  

 formålet med anvendelse af straf.
Endvidere findes der hverken i  

 straffeloven eller i administrative bestemmelser nogen bestemmelse  

 vedrørende den overordnede målsætning for selve  

 fuldbyrdelsen af frihedsstraf.
Hovedformålet med det strafferetlige system er at  

 begrænse kriminalitet.
Et væsentligt middel til opfyldelse af  

 denne målsætning er anvendelsen af strafferetlige sanktioner, og  

 frihedsstraf er fortsat et af hovedmidlerne i det strafferetlige  

 sanktionssystem.
I forbindelse med fuldbyrdelsen af en ubetinget frihedsstraf  

 er det kriminalforsorgens hovedopgave (målsætning) at sikre  

 gennemførelsen af frihedsberøvelsen (kriminalforsorgens  

 sikkerhedsmæssige virksomhed) og at hjælpe eller påvirke  

 den dømte til at leve en tilværelse uden kriminalitet  

 (kriminalforsorgens behandlingsmæssige virksomhed). Der henvises herom  

 nærmere til 1989-betænkningen, s. 48-50.
 Ved den administrative regulering af straffuldbyrdelsen er  

 udgangspunktet, at der ikke bør være andre restriktioner i de  

 indsattes tilværelse end sådanne, der er nødvendige for  

 gennemførelse af den frihedsberøvelse, som dommen går ud  

 på.
Efter fuldbyrdelsesbekendtgørelsens § 19,  

 stk. 1, har de indsatte adgang til at udøve deres almindelige  

 borgerlige rettigheder i det omfang, frihedsberøvelsen ikke i sig selv  

 afskærer dem herfra.
Begrænsninger i de indsattes adgang til at  

 udøve almindelige borgerlige rettigheder kan kun foretages af hensyn  

 til gennemførelsen af frihedsberøvelsen.
Efter § 19,  

 stk. 2, er de indsatte i institutionen undergivet straffelovgivningens  

 regler og skal overholde alle bestemmelser, som omfattes heraf, og efter  

 § 19, stk. 3, skal de indsatte overholde de bestemmelser, som  

 institutionens leder har fastsat af ordens- og sikkerhedshensyn.
Endelig skal  

 de indsatte efter § 19, stk. 4, i forholdet til personalet og  

 medindsatte anvende en almindelig god omgangstone og følge personalets  

 anvisninger.
Der henvises herom nærmere til 1989-betænkningen, s.  

 103-106.
4.2.2. Straffelovrådets forslag Om arbejdsgruppens overvejelser henvises til  

 1989-betænkningen, s. 50-51, 107, 645, jf. §§ 3 og 4 i  

 arbejdsgruppens lovudkast, og s. 680-681, og om Straffelovrådets  

 overvejelser henvises til 1998-betænkningen, s. 97, jf. §§ 3 og 4  

 i rådets lovudkast, og s. 146-150.
 Straffelovrådet er enig i, at der i  

 straffuldbyrdelsesloven bør optages bestemmelser om  

 hovedformålene med straffuldbyrdelsen, og rådet foreslår  

 derfor, at der som § 3 i rådets lovudkast indsættes  

 en bestemmelse, hvorefter fuldbyrdelse af en straf skal ske med  

 fornøden hensyntagen til såvel straffens gennemførelse  

 som til behovet for at hjælpe eller påvirke den dømte til  

 at leve en kriminalitetsfri tilværelse.
 Rådet finder også, at straffuldbyrdelsesloven  

 bør afspejle, at indsatte har adgang til at udøve deres  

 borgerlige rettigheder i det omfang, frihedsberøvelsen ikke i sig selv  

 afskærer dem herfra, og at en frihedsberøvelse således  

 alene tilsigter at være et indgreb i lokalfriheden for den enkelte  

 dømte og skal gennemføres på en måde, der  

 tilgodeser humane og medmenneskelige hensyn.
Som det fremgår af  

 fuldbyrdelsesbekendtgørelsens § 19, stk. 2-4, jf. pkt.  

 4.2.1. ovenfor, er gennemførelse af frihedsstraf dog ikke mulig uden  

 begrænsninger i den indsattes almindelige rettigheder.
Hensynet til  

 kriminalforsorgens sikkerhedsmæssige og ordensmæssige virksomhed  

 vil særlig ofte være hensyn, der kan og må begrunde en  

 fravigelse af det nævnte udgangspunkt.
En sådan fravigelse sker  

 efter rådets opfattelse bedst ved konkrete bestemmelser i  

 straffuldbyrdelsesloven og ikke ved en generel bestemmelse svarende til  

 § 19, stk. 3, i fuldbyrdelsesbekendtgørelsen.
 Ved afgrænsningen af de tilfælde, hvor der i  

 rådets lovudkast gives mulighed for at gøre indgreb af  

 »sikkerhedsmæssige hensyn«, tager rådet i lighed med  

 arbejdsgruppen udgangspunkt i, at formålet med kriminalforsorgens  

 sikkerhedsmæssige virksomhed er at fastholde frihedsberøvelsen  

 ved at forebygge og forhindre, at de indsatte undviger, og at forebygge  

 kriminalitet ved at modvirke, at indsatte begår kriminalitet under  

 afsoningen, f.eks. i form af trusler eller vold mod personale eller  

 medindsatte, fængselsoptøjer, handel med og indsmugling af  

 narkotika og lignende i forbindelse med besøg eller udgang, jf. herved  

 1989-betænkningen, s. 106.
 Udtrykket »ordensmæssige hensyn« sigter i  

 første række til foranstaltninger mod brand,  

 tingsødelæggelse, støj, sundhedsfarlige forhold,  

 arbejdsskader og lignende miljøfarlige forhold samt foranstaltninger  

 til opretholdelse af et fysisk og psykisk godt miljø og trivsel i vid  

 forstand såvel mellem de indsatte indbyrdes som i forhold til  

 personalet, jf. 1989-betænkningen, sm.st.
 På den baggrund foreslår rådet, at der  

 som § 4 i rådets lovudkast indsættes en bestemmelse,  

 hvorefter der ikke under fuldbyrdelsen af straf må pålægges  

 en person andre begrænsninger i tilværelsen end sådanne,  

 der er fastsat ved lov eller er en følge af selve straffen.
 §§ 3 og 4 i rådets lovudkast indebærer  

 ikke ændringer i forhold til de nugældende regler og praksis  

 vedrørende almindelige bestemmelser om fuldbyrdelse af straf.
4.2.3. Justitsministeriets overvejelser Justitsministeriet kan tiltræde  

 Straffelovrådets udkast til almindelige bestemmelser om fuldbyrdelse af  

 straf.
Lovforslaget er udformet i overensstemmelse hermed, jf. §§ 3  

 og 4.
5. Fængselsstraffe 5.1. Almindelige bestemmelser 5.1.1. Gældende ret 5.1.1.1. Straffeloven bygger på en  

 forudsætning om, at der er indrettet institutioner til fuldbyrdelse af  

 frihedsstraf, men indeholder ikke bestemmelser herom eller om de  

 dømtes fordeling heri.
Dog følger det af straffelovens  

 § 44, stk. 2, at afsoning af hæftestraf kun må ske  

 sammen med andre indsatte, der udstår straf af hæfte.
Efter fuldbyrdelsesbekendtgørelsens § 1  

 udstås fængselsstraf i åben anstalt, medmindre det af  

 særlige grunde findes utilrådeligt.
Fængselsstraf kan i  

 almindelighed ikke udstås i arresthus (herunder Københavns  

 Fængsler), medmindre strafudståelsen bliver kortvarig.  

 Hæftestraf udstås i arresthus eller i kriminalforsorgens  

 anstalter.
 Institutionerne er ikke nærmere beskrevet i  

 administrative forskrifter.
 Et lukket fængsel er kendetegnet ved, at de  

 indsattes tilstedeværelse søges sikret ved ringmur,  

 tv-overvågning og elektronisk strålesikring mv. af de ydre  

 arealer, vinduesarmatur (tremmer eller særlig brudsikret glas),  

 låste døre og en relativ høj grad af  

 personaletæthed.
Et åbent fængsel er karakteriseret ved,  

 at de indsattes tilstedeværelse i fængslet ikke er sikret ved  

 fysiske sikringsmidler, men primært søges sikret ved regler for  

 de indsattes ophold og færden.
Reglernes overholdelse er sikret ved  

 sanktioner, hvoraf den alvorligste anses for at være overførsel  

 til fortsat strafudståelse i lukket fængsel.
Der er en relativ  

 lav grad af personaletæthed.
Der er endvidere ikke ringmure og lignende  

 sikringsmidler og normalt heller ikke særligt vinduesarmatur.
Normalt  

 er kun afdelingernes yderdøre aflåst og kun i nattetimerne.
I et arresthus sikres den indsattes  

 tilstedeværelse i det væsentlige som i et (lille) lukket  

 fængsel.
Muligheden for fællesskab er begrænset såvel  

 i arbejdstiden som i fritiden.
Det samme gælder med hensyn til adgangen  

 til udendørs fritidsbeskæftigelse.
Københavns  

 Fængsler er sikkerhedsmæssigt indrettet som et lukket  

 fængsel, men svarer i sine faciliteter til et meget stort  

 arresthus.
Endelig er kriminalforsorgens pensioner  

 institutioner, hvis hovedformål er at give et social-pædagogisk  

 tilbud til de på pensionen optagne klienter.
I praksis sker ophold  

 på en pension ofte som en udstationering fra fængsel eller  

 arresthus, på grundlag af anbringelse eller overførsel i  

 medfør af straffelovens § 49, stk. 2, eller som et  

 vilkår, der er knyttet til en betinget dom eller en  

 prøveløsladelse.
Normalt er kun yderdørene låst og  

 kun i nattetimerne, og der er normalt ikke ansat særligt  

 opsynspersonale.
Der henvises herom nærmere til  

 1989-betænkningen, s. 71-74.
 I det enkelte fængsel kan der efter behov være  

 indrettet specialafdelinger, der i modsætning til en  

almindelig afdeling, som principielt rummer en blanding af alle arter  

 af kriminelle, er forbeholdt bestemte grupper af indsatte.
Som eksempel kan nævnes isolationsafdelinger, der er  

 forbeholdt indsatte, som (i reglen midlertidigt) er udelukket fra  

 fællesskab med andre indsatte på grund af udståelse af  

 strafcelle, anbringelse i enrum eller efter eget ønske.
I de lukkede  

 fængsler og enkelte af de åbne fængsler er indrettet  

 sygeafdeling.
I nogle fængsler er der indrettet afdelinger, som er  

 forbeholdt indsatte med længere straffe.
I et par af fængslerne er der oprettet  

kontraktfængselsafdelinger, som modtager stofmisbrugere, der er  

 motiveret for stoffrihed.
Den indsatte underskriver en kontrakt, som giver  

 mulighed for ekstra frihedsgoder, såfremt den indsatte overholder sin  

 del af kontrakten om stoffrihed.
I et enkelt lukket fængsel findes en  

 afdeling, hvor stofmisbrugere bliver behandlet efter Minnesota-modellen, og  

 hvor det er behandlere fra en selvejende institution, der sammen med  

 fængselspersonalet varetager behandlingen.
Endvidere findes der to  

 stoffri afdelinger - en i lukket og en i åbent regi - hvor den indsatte  

 forpligter sig til at være stoffri.
Begge afdelinger er beregnet for  

 ikke-stofmisbrugere og tidligere stofmisbrugere, der ønsker at  

 undgå stofmisbrug.
Herudover kan det nævnes, at der som led i forliget  

 om finansloven for 1999 og flerårsaftalen for kriminalforsorgen for  

 perioden 1999-2003 som en midlertidig løsning er indrettet  

 særlige afdelinger i et par af de lukkede fængsler med henblik  

 på indsatte, der udviser en så stærk negativ indflydelse  

 på medindsatte, at de i væsentlig grad forringer vilkårene  

 for disse indsatte bl.a. ved at skaffe sig fordele på de medindsattes  

 bekostning (»negativt stærke indsatte«). Direktoratet for  

 Kriminalforsorgen har fundet det nødvendigt at fastsætte  

 retningslinier for placering på disse afdelinger.
Placering kan  

 således ske, hvis det må anses for nødvendigt for at  

 forebygge overgreb på medindsatte eller personale.
Retningslinierne  

 regulerer alene direkte anbringelse på afdelingen samt intern  

 overførsel i fængslet, men ikke spørgsmålet om  

 overførsel fra et åbent fængsel/andet lukket fængsel  

 direkte til afdelingen.
I et par af de åbne fængsler er der indrettet  

 halvåbne afdelinger, som har en tættere personalebemanding og en  

 større ydre sikkerhed end de åbne fængsler.
Disse  

 afdelinger modtager indsatte, der ellers skulle overføres til lukket  

 fængsel, fordi de ikke kan tilpasse sig forholdene i et åbent  

 fængsel med dets større frihed og fællesskab, men hvor der  

 ikke skønnes behov for den samme grad af sikkerhed som i et lukket  

 fængsel.
Som led i flerårsaftalen for kriminalforsorgen er  

 der tillige afsat midler til at opføre et nyt fængsel til  

 erstatning for formentlig Horsens Statsfængsel.
Det nye fængsel  

 vil blive indrettet så fleksibelt, at bygningerne kan anvendes til  

 samtlige kategorier af indsatte, herunder også negativt stærke  

 indsatte, der holdes adskilt fra de øvrige indsatte.
 Der henvises i øvrigt til 1989-betænkningen,  

 s. 82-83.
 5.1.1.2. Om erstatning til indsatte som  

 følge af ulykkestilfælde mv. under straffuldbyrdelsen  

 gælder efter straffelovens § 45, 2. pkt., at indsatte skal holdes  

 forsikrede mod følger af ulykkestilfælde.
 Nærmere regler herom er fastsat i anordning nr. 137  

 af 24. marts 1993. Efter denne anordning yder staten erstatning med  

 udgangspunkt i reglerne i lov om arbejdsskadeforsikring.
5.1.1.3. Der er ikke i dag fastsat særlige  

 regler om dømtes ret til også før straffuldbyrdelsens  

 iværksættelse at få nærmere rådgivning hos  

 kriminalforsorgen om beskæftigelsesmæssige, sociale og personlige  

 forhold i forbindelse med straffuldbyrdelsen.
I praksis yder  

 kriminalforsorgen dog den nævnte rådgivning i det omfang, den  

 dømte har behov for det.
5.1.2. Straffelovrådets forslag Om arbejdsgruppens overvejelser henvises til  

 1989-betænkningen, s. 645-646, jf. §§ 5-6 i arbejdsgruppens  

 lovudkast, og s. 681-682, og om Straffelovrådets overvejelser henvises  

 til 1998-betænkningen, s. 98, jf. §§ 5-7 i rådets lovudkast,  

 og s. 150-152.
Straffelovrådet kan med enkelte redaktionelle  

 ændringer tiltræde arbejdsgruppens forslag.
Rådet  

 foreslår på den baggrund, at der som § 5 i  

 rådets lovudkast indsættes en bestemmelse, hvorefter  

 justitsministeren fastsætter regler om indretningen af institutioner  

 under kriminalforsorgen til fuldbyrdelse af fængselsstraf og om  

 sådanne institutioners opdeling i åbne og lukkede institutioner.  

 Forslaget bygger i lighed med arbejdsgruppens forslag på, at  

 afsoningsinstitutioner er opdelt i åbne og lukkede institutioner.
Endvidere foreslås som § 6 i  

 rådets lovudkast indsat en bestemmelse, hvorefter justitsministeren  

 fastsætter regler om erstatning til indsatte i kriminalforsorgens  

 institutioner for følger af ulykkestilfælde mv.
Bestemmelsen  

 erstatter straffelovens § 45, 2. og 3. pkt.
Der tilsigtes ingen  

 indholdsmæssige ændringer i de gældende regler i anordning  

 nr. 137 af 24. marts 1993.
Endelig foreslås som § 7 i rådets  

 lovudkast indsat en bestemmelse, hvorefter en person, der er idømt  

 fængselsstraf, også før straffuldbyrdelsens  

 iværksættelse har ret til at få nærmere  

 rådgivning hos kriminalforsorgen om sine arbejdsmæssige,  

 uddannelsesmæssige, sociale og personlige forhold i forbindelse med  

 fuldbyrdelsen.
Rådgivningen kan bl.a. omfatte en nærmere  

 vejledning om mulighederne for udsættelse af straffuldbyrdelsen,  

 uddannelsesmæssige muligheder under straffuldbyrdelsen og formidling af  

 kontakt til det almindelige sociale system med hensyn til  

 forsorgsmæssig støtte til den dømtes familie under  

 straffuldbyrdelsen.
Endvidere foreslås som stk. 2 indsat en  

 bemyndigelse til administrativt at fastsætte regler om  

 gennemførelse af den nævnte rådgivning.
Rådets forslag medfører ikke ændringer  

 i forhold til de gældende regler og praksis på de berørte  

 områder.
Dog medfører § 7 en lovfæstelse af pligten  

 for kriminalforsorgen til at yde den ovennævnte rådgivning af  

 dømte.
5.1.3. Justitsministeriets overvejelser Justitsministeriet kan tiltræde  

 Straffelovrådets udkast til almindelige bestemmelser om fuldbyrdelse af  

 fængselsstraf.
Lovforslaget er udformet i overensstemmelse hermed, jf.  

§§ 5-7.
5.2. Straffuldbyrdelsens iværksættelse 5.2.1. Gældende ret Efter retsplejelovens § 997, stk. 1, drager  

 politimesteren omsorg for straffedommens fuldbyrdelse såvel i henseende  

 til straf som i henseende til dommens øvrige bestemmelser.  

 Politimesteren står herved under statsadvokatens tilsyn.
Efter retsplejelovens § 999, stk. 1, kan en  

 straffedom ikke fuldbyrdes, før ankefristen er udløbet, eller  

 ankeafkald er meddelt.
I perioden fra dommens afsigelse og til  

 straffuldbyrdelsens iværksættelse kan derfor alene ske  

 frihedsberøvelse, hvis betingelserne i retsplejelovens § 769 om  

 varetægtsfængsling efter dom er opfyldt.
Efter retsplejelovens  

 § 777 kan en varetægtsarrestant også ved  

 varetægtsfængsling efter dom med rettens godkendelse anbringes i  

 fuldbyrdelsesinstitution, hvis anklagemyndigheden og  

 fuldbyrdelsesinstitutionen samtykker, og den pågældende er enig  

 heri.
Gør helbredsmæssige hensyn eller hensynet til andres  

 sikkerhed det påkrævet, kan sådan anbringelse dog  

 også ske uden den pågældendes samtykke.
Efter fuldbyrdelsesbekendtgørelsens § 2 kan  

 udståelse af frihedsstraf først iværksættes,  

 når fuldbyrdelsesordre foreligger.
Har domfældte været  

 varetægtsfængslet eller anholdt efter domsafsigelsen, medregnes  

 dette tidsrum i straffetiden.
 Nærmere regler om straffuldbyrdelsens  

 iværksættelse er bl.a. fastsat i Justitsministeriets  

 cirkulære nr. 92 af 18. maj 1994 med senere ændringer om  

 iværksættelse af frihedsstraf eller forvaring  

 (iværksættelsescirkulæret).
 Der kan endvidere henvises til Justitsministeriets  

 vejledning af 19. maj 1994 om hurtig indsættelse af voldsdømte,  

 der indeholder en nærmere redegørelse for de ændringer i  

 iværksættelsescirkulæret, som er en følge af  

 regeringens handlingsplan af oktober 1993 vedrørende bekæmpelse  

 af vold.
 Der henvises i øvrigt til 1989-betænkningen,  

 s. 55-56.
5.2.2. Straffelovrådets forslag Om arbejdsgruppens overvejelser henvises til  

 1989-betænkningen, s. 56-57, 646, jf. §§ 7-9 i arbejdsgruppens  

 lovudkast, og s. 682-683, og om Straffelovrådets overvejelser henvises  

 til 1998-betænkningen, s. 98, jf. §§ 8-9 i rådets lovudkast,  

 og s. 152-154.
Straffelovrådet kan med enkelte redaktionelle  

 ændringer tiltræde arbejdsgruppens forslag.
Rådet  

 foreslår på den baggrund, at der som § 8,  

 stk. 1, i rådets lovudkast indsættes en bestemmelse,  

 hvorefter fuldbyrdelsen af fængselsstraf skal iværksættes  

 snarest muligt.
Som stk. 2 foreslås en bestemmelse,  

 hvorefter fuldbyrdelsen for dømte, der er på fri fod efter  

 dommen, iværksættes, når den dømte modtages i en  

 institution under kriminalforsorgen.
For dømte, der er  

 varetægtsfængslet efter dommen eller allerede udstår  

 frihedsstraf, iværksættes fuldbyrdelsen, når  

 kriminalforsorgen giver meddelelse til den pågældende herom, jf.  

 § 8, stk. 3, i rådets lovudkast.
Som § 9, stk. 1, foreslås en  

 bestemmelse, hvorefter den dømte, hvis den pågældende ikke  

 er varetægtsfængslet efter endelig dom, skal indkaldes til  

 fuldbyrdelse af fængselsstraffen.
Indkaldelse sker efter regler fastsat  

 af justitsministeren.
Som stk. 2 foreslås en bestemmelse,  

 hvorefter ansøgninger fra dømte om særlig hurtig  

 påbegyndelse af straffuldbyrdelsen så vidt muligt skal  

 imødekommes.
 De nævnte bestemmelser indebærer ikke  

 ændringer i forhold til de nugældende regler og praksis  

 vedrørende straffuldbyrdelsens iværksættelse, jf. pkt.  

 5.2.1. ovenfor.
5.2.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelser om straffuldbyrdelsens  

 iværksættelse.
Lovforslaget er udformet i overensstemmelse  

 hermed, jf. §§ 8 og 9.
5.3. Udsættelse og benådning 5.3.1. Gældende ret Regler om udsættelse med straffuldbyrdelsen er  

 fastsat i retsplejeloven.
Efter retsplejelovens § 951, stk. 2,  

 § 962, stk. 4, § 966, stk. 2, og § 986 kan retten i  

 visse tilfælde, når der er indgivet ansøgning om  

 tilladelse til anke efter ankefristens udløb eller om genoptagelse af  

 en straffesag, træffe bestemmelse om, at straffuldbyrdelsen skal  

 udsættes.
 Endvidere kan retten efter retsplejelovens § 998,  

 stk. 1, træffe bestemmelse om udsættelse af  

 straffuldbyrdelsen, når der er rejst spørgsmål om  

 fortolkning af den idømte straffedom mv.
Efter retsplejelovens § 1001, stk. 1, skal  

 straffuldbyrdelsen udsættes, såfremt den, der er idømt  

 frihedsstraf, bliver alvorligt syg.
Efter § 1001, stk. 2, kan  

 justitsministeren tillade, at straffuldbyrdelsen udsættes, når en  

 umiddelbar udståelse af straffen ville medføre  

 uforholdsmæssige, uden for straffens øjemed liggende  

 følger for den pågældendes velfærd eller  

 væsentlige ulemper for det offentlige.
Af § 1001, stk. 3, 1.  

 pkt., 1. led, følger, at straffuldbyrdelsen skal udsættes,  

 når den ret, der har afsagt dommen, finder grund til at indstille den  

 dømte til hel eller delvis benådning.
Det samme gælder,  

 når ansøgning herom indgives af den dømte, for så  

 vidt en ansøgning ikke allerede tidligere er afslået, jf.  

 § 1001, stk. 3, 1. pkt., 2. led.
Disse bestemmelser skal sammenholdes med retsplejelovens  

 § 1000, hvorefter retten eller de lægdommere, der har medvirket  

 ved sagens behandling, kan indstille til justitsministeren, at den  

 dømte skal benådes.
Justitsministeren kan i den forbindelse  

 fastsætte nærmere regler om fremgangsmåden ved  

 udøvelsen af lægdommernes adgang til at afgive indstilling om  

 benådning.
Om en påbegyndt fuldbyrdelse af straffen skal standses  

 på grund af en ansøgning om benådning afgøres  

 ifølge § 1001, stk. 3, 2. pkt., af justitsministeren.
 Nærmere regler om udsættelse med  

 straffuldbyrdelsen og benådning for frihedsstraf er bl.a. fastsat i  

 Justitsministeriets cirkulære nr. 113 af 26. juni 1975 med senere  

 ændringer om benådning og udsættelse af straffuldbyrdelse  

 samt om eftergivelse, henstand og afdragsvis betaling af bøder mv.  

 samt i vejledning af 18. juni 1996 om benådning, udsættelse,  

 eftergivelse og henstand mv.
 Endvidere er der i §§ 19 og 22 i Justitsministeriets  

 cirkulære nr. 92 af 18. maj 1994 om iværksættelse af  

 frihedsstraf eller forvaring mv. fastsat regler om bortfald af tilsigelse til  

 straffuldbyrdelse i tilfælde, hvor den dømte har indgivet  

 ansøgning om benådning eller udsættelse med  

 straffuldbyrdelsen.
 Endelig er der i Justitsministeriets cirkulære nr.  

 54 af 14. marts 1994 med senere ændringer fastsat regler om  

 udsættelse med afsoning af og benådning for frihedsstraffe  

 på 60 dage og derunder, idømt for spiritus- og  

 promillekørsel.
 Herudover henvises til 1989-betænkningen, s.  

 59-63.
Reglerne om tilladelse til udsættelse med  

 straffuldbyrdelsen skal i øvrigt sammenholdes med reglerne om  

 tilladelse til strafafbrydelse.
Efter praksis skal der foreligge  

 vægtigere grunde til at afbryde straffuldbyrdelsen end for at  

 udsætte straffuldbyrdelsen, jf. pkt. 5.10. nedenfor.
Indgives  

 ansøgning om udsættelse med en del af straffuldbyrdelsen,  

 før straffuldbyrdelsen iværksættes, behandles  

 ansøgningen efter reglerne om udsættelse med  

 straffuldbyrdelsen.
5.3.2. Straffelovrådets forslag Om arbejdsgruppens overvejelser henvises til  

 1989-betænkningen, s. 63-64, 646-647, jf. §§ 10-13 i  

 arbejdsgruppens lovudkast, og s. 684-686, og om Straffelovrådets  

 overvejelser henvises til 1998-betænkningen, s. 98-99, jf.  

 §§ 10-13 i rådets lovudkast, og s. 154-159.
 Straffelovrådet kan med enkelte redaktionelle  

 ændringer tiltræde arbejdsgruppens forslag.
 Rådet foreslår på den baggrund, at der  

 som § 10 i rådets lovudkast indsættes en bestemmelse,  

 hvorefter justitsministeren eller den, der bemyndiges dertil, kan bestemme,  

 at fuldbyrdelsen af en fængselsstraf eller en del af denne skal  

 udsættes, når hensynet til den dømte, herunder dennes  

 arbejds-, uddannelses-, familie- eller helbredsmæssige forhold taler  

 herfor, og hensynet til retshåndhævelsen ikke taler imod  

 udsættelse af straffuldbyrdelsen.
 § 10 svarer til den administrative praksis, der i dag  

 følges på området. § 10 tilsigter sammen med  

 § 12 i rådets lovudkast, der omtales nedenfor, at erstatte de  

 nugældende regler i retsplejelovens §§ 1000 og 1001. Det  

 bemærkes herved, at reglerne om rettens og lægdommernes adgang  

 til at indstille den dømte til benådning ikke længere har  

 praktisk betydning, idet de oprindeligt blev indført med henblik  

 på dødsstraffen, som blev endeligt ophævet ved lov nr.  

 1097 af 22. december 1993.
Som nævnt under pkt. 5.3.1. ovenfor, indebærer  

 § 1001, stk. 1, at straffuldbyrdelsen skal udsættes, hvis den  

 dømte bliver alvorligt syg. § 10 i rådets lovudkast afviger  

 herved fra retsplejelovens regel, idet udsættelse med  

 straffuldbyrdelsen efter denne bestemmelse forudsætter, at der er  

 meddelt tilladelse hertil efter en konkret vurdering.
Afvigelsen har  

 imidlertid ingen praktisk betydning, idet alvorlig sygdom i praksis altid  

 fører til, at straffuldbyrdelsen udsættes.
Som § 11 i rådets lovudkast  

 foreslås en bestemmelse, der giver justitsministeren hjemmel til at  

 fastsætte regler om behandlingen af sager om udsættelse af  

 straffuldbyrdelsen og om den administrative behandling af sager om  

 benådning.
Justitsministeren kan i forbindelse hermed bestemme, at der  

 kun tillægges ansøgninger, indgivet inden udløbet af  

 bestemte frister, opsættende virkning efter § 12 i rådets  

 lovudkast.
Formålet med bestemmelsen, der svarer til den administrative  

 praksis, der i dag følges på området, er bl.a. at  

 modvirke, at der indgives ansøgning om udsættelse med  

 straffuldbyrdelsen mv. umiddelbart før straffuldbyrdelsens  

 iværksættelse med den følge, at ansøgningen  

 tillægges opsættende virkning, og straffuldbyrdelsen derved  

 udsættes.
 Som § 12 i rådets lovudkast  

 foreslås bestemmelser om udsættelse af straffuldbyrdelsen  

 på behandlingen af en ansøgning herom eller om benådning.  

 Forslaget svarer til de gældende administrative regler på  

 området.
Efter § 12, stk. 1, skal  

 straffuldbyrdelsen udsættes, når en dømt på fri fod  

 rettidigt søger om udsættelse eller benådning, indtil der  

 er truffet afgørelse i sagen.
Har den dømte tidligere  

 fået straffuldbyrdelsen udsat eller fået afslag på en  

 ansøgning om udsættelse eller benådning, skal  

 straffuldbyrdelsen kun udsættes på behandlingen af den nye  

 ansøgning, når denne indeholder nye væsentlige  

 oplysninger, hvis rigtighed så vidt muligt er godtgjort, eller der i  

 øvrigt er særlig grund til at afvente afgørelsen af den  

 nye ansøgning, jf. § 12, stk. 2, i rådets  

 lovudkast.
Som det fremgår, er § 12, stk. 1,  

 begrænset til dømte på fri fod.
Ansøgning fra  

 dømte, der er varetægtsfængslet efter dom, behandles som  

 hidtil som en anmodning om løsladelse, der forelægges politiet  

 eller retten med henblik på, at spørgsmålet om  

 løsladelse kan afgøres efter retsplejelovens regler.
Endvidere  

 behandles ansøgning fra dømte, der er ved at afsone en anden  

 straf, som en anmodning om afbrydelse af straffuldbyrdelsen, idet flere  

 straffe efter rådets lovudkast normalt fuldbyrdes i forlængelse  

 af hinanden, jf. pkt. 5.10. nedenfor.
 Endelig er som § 13, stk. 1, i  

 rådets lovudkast indsat en bestemmelse, hvorefter udsættelse af  

 straffuldbyrdelsen betinges af, at den dømte ikke begår  

 strafbart forhold, og kan betinges af, at den dømte i øvrigt  

 overholder fastsatte vilkår, herunder undergiver sig tilsyn af  

 kriminalforsorgen.
 Hertil føjes i stk. 2 en bestemmelse,  

 der giver mulighed for at tilbagekalde tilladelsen, således at  

 straffuldbyrdelsen herefter skal påbegyndes snarest muligt, hvis den  

 dømte ikke overholder de fastsatte vilkår, f.eks. ved at  

 begå strafbart forhold i udsættelsesperioden, eller på ny  

 dømmes for strafbart forhold, dvs. forhold begået forud for  

 idømmelsen af den straf, hvis fuldbyrdelse tillades udsat, eller i  

 perioden mellem idømmelsen af denne straf og tilladelsen til  

 udsættelse af straffuldbyrdelsen.
 § 13 medfører i forhold til den  

 nuværende retstilstand og arbejdsgruppens lovudkast, at adgangen til  

 tilbagekaldelse i anledning af strafbart forhold også omfatter  

 strafbart forhold, begået forud for idømmelsen af den straf,  

 hvis fuldbyrdelse tillades udsat, eller i perioden mellem idømmelsen  

 af denne straf og tilladelsen til udsættelse af straffuldbyrdelsen i de  

 tilfælde, hvor den pågældende er dømt for  

 vedkommende forhold, jf. udtrykket »på ny dømmes for strafbart  

 forhold« i § 13, stk. 2. Bestemmelsen er herved på linie med  

 § 49, nr. 1, om tilbagekaldelse af tilladelse til udgang, § 76,  

 stk. 3, om tilbagekaldelse af tilladelse til strafafbrydelse og  

 § 78, stk. 4, om tilbagekaldelse af tilladelse til anbringelse uden  

 for fængsel eller arresthus i rådets lovudkast.
 § 13 medfører ikke i øvrigt  

 ændringer i forhold til de nugældende regler og praksis på  

 dette område.
5.3.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelser om udsættelse og  

 benådning.
 Som det fremgår af pkt. 5.3.2. ovenfor,  

 indebærer § 13, stk. 2, sammenholdt med stk. 1 i  

 rådets lovudkast, at der gælder strengere krav for at kunne  

 tilbagekalde en tilladelse som følge af kriminalitet, der er  

 begået forud for meddelelse af tilladelsen (forudgående  

 kriminalitet) end for kriminalitet, der er begået efter, at tilladelsen  

 er givet (efterfølgende kriminalitet). Ved forudgående  

 kriminalitet kræves således, at den pågældende skal  

 være dømt for forholdet, mens der for efterfølgende  

 kriminalitet alene stilles krav om, at den pågældende har  

 begået strafbart forhold.
Efter Justitsministeriets opfattelse bør også  

 forudgående kriminalitet som hidtil kunne føre til, at  

 tilladelsen tilbagekaldes, selv om den pågældende ikke er  

 dømt forholdet.
Det foreslås derfor, at udtrykket »på ny  

 dømmes for strafbart forhold« i § 13, stk. 2, ændres  

 til: »eller nye oplysninger tilvejebringes, hvorefter den dømte,  

 før tilladelsen blev givet, havde begået strafbart forhold«.
Det  

 bemærkes herved, at den ændrede formulering ikke tilsigter at  

 udelukke, at der kan ske tilbagekaldelse af tilladelsen i andre  

 tilfælde, hvor der efter almindelige forvaltningsretlige  

 grundsætninger er grundlag herfor.
 Lovforslaget er udformet i overensstemmelse hermed, jf.  

§§ 10-13.
5.4. Beregning af straffetiden 5.4.1. Gældende ret Med straffetidsberegning sigtes til fastlæggelsen af  

 den periode, hvori en idømt straf skal fuldbyrdes.
Straffeloven  

 indeholder i §§ 46, 86 og 90 regler herom.
Efter straffelovens § 46 medregnes til straffetiden  

 den tid, i hvilken en indsat uden egen skyld indlægges på  

 sygehus.
Efter samme bestemmelse medregnes derimod ikke den tid, i hvilken en  

 indsat unddrager sig strafudståelsen.
Straffelovens § 86 indeholder regler om afkortning  

 med frihedsberøvelse i anledning af forhold, der indgår i den  

 dom, der medfører afsoning.
Efter straffelovens § 86,  

 stk. 1, skal der, når den dømte har været anholdt,  

 varetægtsfængslet eller indlagt til mentalundersøgelse,  

 afkortes et antal dage svarende til det antal påbegyndte døgn,  

 frihedsberøvelsen eller indlæggelsen har varet, i den  

 idømte frihedsstraf.
Frihedsberøvelser, der ikke har varet  

 mindst 24 timer, medfører ikke afkortning.
Dommen skal indeholde  

 oplysning om varigheden af frihedsberøvelser og indlæggelser,  

 der medfører afkortning.
Retten kan i den forbindelse undtagelsesvis  

 bestemme, at hele straffen skal anses for udstået, selv om den  

 idømte straf er længere end den tid, hvori den dømte har  

 været frihedsberøvet eller indlagt.
Hvis anke afvises eller  

 frafaldes, træffes en sådan afgørelse ved beslutning af  

 den overordnede ret.
Er bødestraf idømt, skal det i dommen  

 bestemmes, at straffen eller en del af denne skal anses for  

 udstået.
Straffelovens § 86, stk. 1, suppleres i  

 stk. 2-5 af bestemmelser om fradrag i tilfælde af kombinationsdom  

 efter straffelovens § 58, indsættelse til udståelse af  

 frihedsstraf som følge af overtrædelse af vilkår i en  

 betinget dom, benådning eller prøveløsladelse samt  

 anholdelse og varetægtsfængsling mv. i udlandet.
Ved  

 kombinationsdomme sker afkortning som udgangspunkt i den ubetingede del af  

 straffen, jf. § 86, stk. 2, 1. pkt.
Efter § 86, stk. 2,  

 2. pkt., kan det dog i dommen bestemmes, at afkortning ikke eller kun delvis  

 skal ske i den ubetingede del af straffen.
Efter straffelovens 86,  

 stk. 3, skal frihedsberøvelse, der er sket i anledning af  

 overtrædelse af vilkår fastsat i en betinget dom i medfør  

 af § 57, fradrages efter reglerne i § 86, stk. 1 og 2,  

 når der efter § 60, stk. 1, nr. 3, træffes bestemmelse  

 om fuldbyrdelse af den betingede dom.
Det samme gælder efter § 86,  

 stk. 5, i tilfælde, hvor den dømte indsættes til  

 afsoning af frihedsstraf efter at have været anholdt eller  

 varetægtsfængslet på grund af overtrædelse af  

 vilkår for benådning eller prøveløsladelse.
Endelig  

 kan retten efter § 86, stk. 4, træffe bestemmelse om  

 afkortning i den idømte straf med hensyn til anholdelse og  

 varetægtsfængsling mv., der har fundet sted i udlandet.
 Efter straffelovens § 90, stk. 1, kan den  

 straffuldbyrdende myndighed i tilfælde, hvor en person skal afsone  

 straf af fængsel i forbindelse med en hæftestraf, træffe  

 bestemmelse om, at hæftestraffen skal omsættes til fængsel.  

 Ved omsætning af hæfte til fængsel regnes 2 dages  

 fængsel lig med 3 dages hæfte, jf. § 90, stk. 3.
Nærmere regler om straffetidsberegning er fastsat i  

 Justitsministeriets cirkulære nr. 150 af 29. juni 1973 med senere  

 ændringer om beregningen af frihedsstraf og om forhold, der  

 midlertidigt afbryder straffuldbyrdelsen.
Heraf følger bl.a., at der  

 som led i de straffuldbyrdende myndigheders beregning af straffetiden  

 også skal tages hensyn til varetægtsfængsling mv., der  

 finder sted i anledning af en ny sag under straffuldbyrdelsen.  

 Fører den nye strafferetlige forfølgning til idømmelse  

 af frihedsstraf, anses straffuldbyrdelsen i den gamle sag for afbrudt med den  

 virkning, at varetægtsfængslingen afkortes i den nye  

 frihedsstraf, jf. cirkulærets § 9. Kan der ikke foretages  

 afkortning i den nye sag, f.eks. fordi den indsatte frifindes, regnes  

 afsoningen i den gamle sag ikke for afbrudt, jf. herved bl.a.
Rigsadvokatens  

 meddelelse nr. 21/74 om en person, der under straffuldbyrdelsen blev  

 varetægtsfængslet, men senere frifundet.
Ifølge  

 rigsadvokatmeddelelsen sker dette uafhængigt af, om krav om erstatning  

 i anledning af samme frihedsberøvelse fremsættes og eventuelt  

 imødekommes efter reglerne i retsplejelovens kapitel 93 a.
Af  

 Anklagemyndighedens Årsberetning for 1988, s. 22-24, fremgår, at  

 der i disse tilfælde tillige normalt ydes en skønsmæssig  

 mindre erstatning end efter taksterne.
Det skyldes den yderligere belastning,  

 som anholdelse og varetægtsfængsling antages at være i  

 sammenligning med den almindelige afsoning.
For så vidt angår frihedsberøvelse i  

sager, der hidrører fra tiden før påbegyndelsen af den  

 aktuelle straffuldbyrdelse, kan der efter omstændighederne ske  

 »modregning« i den aktuelle straffuldbyrdelse med det antal dage,  

 frihedsberøvelsen fra den sag, der ikke førte til  

 domfældelse, har varet.
En sådan »modregning« forudsætter,  

 at den pågældende selv ønsker det.
Endvidere modregnes  

 normalt kun i tilfælde, hvor de almindelige betingelser for at yde  

 erstatning er opfyldt, herunder at der ikke foreligger egen skyld.  

 Ifølge anklagemyndighedens ovennævnte årsberetning kan der  

 dog være en tilbøjelighed til at se bort fra egen skyld i  

 sådanne tilfælde i lidt højere grad, end hvis der  

 søges erstatning.
Er den pågældende aktuelt i gang med en  

 straffuldbyrdelse, sker »modregning« ved simpel afkortning i den resterende  

 afsoningstid.
Har den pågældende endnu ikke påbegyndt  

 afsoningen, sker »modregningen« i form af benådning mod afkald på  

 erstatningskravet.
 Der henvises i øvrigt til 1989-betænkningen,  

 s. 65-68, og 1998-betænkningen, s. 161-163 og 165.
5.4.2. Straffelovrådets forslag Om arbejdsgruppens overvejelser henvises til  

 1989-betænkningen, s. 68-70, 647, jf. §§ 14-19 i arbejdsgruppens  

 lovudkast, og s. 686-688, og om Straffelovrådets overvejelser henvises  

 til 1998-betænkningen, s. 99-100, jf. §§ 14-19 i rådets  

 lovudkast, og s. 159-160, 163-164 samt 166-169.
 Straffelovrådet kan med enkelte redaktionelle  

 ændringer tiltræde arbejdsgruppens forslag til §§ 14-17 og  

 19.
 Rådet foreslår på den baggrund, at der  

 som § 14, stk. 1, i rådets lovudkast indsættes  

 en bestemmelse, hvorefter kriminalforsorgen ved en beregning af straffetiden  

 skal fastlægge tidspunktet for løsladelse efter udståelse  

 af hele straffen, tidspunktet for eventuel prøveløsladelse  

 efter udståelse af 2/3 af en tidsbestemt straf, jf. straffelovens  

 § 38, stk. 1, og tidspunktet for eventuel  

 prøveløsladelse efter udståelse af 12 år af en  

 straf af fængsel på livstid, jf. straffelovens § 41,  

 stk. 1. Forslaget om fastlæggelse af tidspunktet for eventuel  

 prøveløsladelse fra straf af fængsel på livstid  

 skal ses i sammenhæng med rådets forslag om at indføre en  

 prøveløsladelsesordning for livstidsdømte, jf. pkt. 3 i  

 de almindelige bemærkninger til forslag til lov om ændring af  

 forskellige lovbestemmelser i forbindelse med gennemførelse af en lov  

 om fuldbyrdelse af straf mv.
 Som stk. 2 og 3 i § 14 foreslås  

 bestemmelser, hvorefter fuldbyrdelsen af fængselsstraf for  

 dømte, der er varetægtsfængslet efter endelig dom, anses  

 for påbegyndt den dag, dommen er afsagt, og for dømte, der er  

 på fri fod efter endelig dom, anses for påbegyndt, når den  

 dømte modtages eller anholdes med henblik på straffuldbyrdelsens  

 iværksættelse.
Som §§ 15-17 foreslås forskellige  

 yderligere bestemmelser om straffetidsberegning og omberegning af  

 straffetiden i tilfælde, hvor forudsætningerne for  

 straffetidsberegningen ændres, og om kriminalforsorgens pligt til at  

 gøre den dømte bekendt hermed.
De foreslåede bestemmelser  

 medfører ingen ændringer i forhold til de gældende regler  

 på området.
Efter § 18, stk.1, i arbejdsgruppens lovudkast  

 skal der ved beregningen af straffetiden foretages fradrag efter  

 straffelovens § 86, stk. 1, for anholdelse,  

 varetægtsfængsling og indlæggelse til  

 mentalundersøgelse.
Straffelovrådet kan tiltræde  

 arbejdsgruppens forslag.
Rådet finder dog, at der også bør  

 være pligt til at sikre, at et eventuelt fradrag kommer den  

 dømte til gode i de tilfælde, der omfattes af § 86,  

 stk. 2-5. F.eks. skal det påses, at frihedsberøvelse, der  

 er sket i anledning af overtrædelse af vilkår, fastsat efter  

 straffelovens § 57, kommer til fradrag, når der er truffet  

 bestemmelse om fuldbyrdelse af den betingede dom, jf. § 86, stk. 3,  

 jf. herved § 18, stk. 1, i rådets lovudkast.
Rådet har bl.a. i lyset af Højesterets dom,  

 offentliggjort i Ugeskrift for Retsvæsen 1993, s. 123, overvejet, om  

 der i tilknytning til § 18, stk. 1, bør fastsættes  

 bestemmelser om forholdet mellem reglerne om fradrag efter straffelovens  

 § 86 og adgangen til erstatning for uberettiget frihedsberøvelse  

 efter retsplejelovens kapitel 93 a som følge af den samme  

 frihedsberøvelse.
I den ovennævnte sag var den tiltalte for 8  

 forhold idømt fængsel i 8 måneder, men frifundet for  

 forhold 9, som han i 3 uger havde været varetægtsfængslet  

 for.
Efter afsoningen påstod han sig tilkendt erstatning for  

 uberettiget varetægtsfængsling.
Det hedder i Højesterets  

 dom bl.a., at frihedsberøvelsen af erstatningssøgende alene var  

 begrundet i det forhold, for hvilket han var frifundet.
Uanset dette skulle  

 der som sket i medfør af straffelovens § 86 ske afkortning i den  

 straf, som erstatningssøgende ved samme dom blev idømt for  

 andre forhold.
Denne afkortning måtte endvidere tages i betragtning ved  

 afgørelsen af påstanden om erstatning, der som udgangspunkt  

 måtte træffes efter retsplejelovens § 1018 a, stk. 2,  

 og ikke stk. 1. Højesteret fandt, at der ikke i den konkrete sag  

 forelå sådanne særlige omstændigheder, at der var  

 grundlag for at tilkende erstatning ud over den kompensation, som  

 afkortningen var udtryk for.
Efter rådets opfattelse må det efter dommen  

 formentlig antages, at der normalt ikke er grundlag for at tilkende  

 erstatning ud over den kompensation, som afkortningen er udtryk for, i  

 tilfælde, hvor der sker frifindelse i det eller de forhold i sagen, der  

 har begrundet varetægtsfængslingen.
På den anden side kan  

 dommen ikke antages at udelukke, at der i det enkelte tilfælde kan  

 foreligge sådanne særlige omstændigheder, at der også  

 er grundlag for erstatning.
Rådet har på den baggrund fundet, at  

 der ikke med henblik på straffuldbyrdelsesloven er grundlag for at  

 fastsætte særlige regler på området. § 18,  

 stk. 1, i rådets lovudkast udelukker derfor ikke, at der  

 både foretages fradrag efter straffelovens § 86 og ydes erstatning  

 efter retsplejelovens regler.
Om der foruden det obligatoriske fradrag for  

 frihedsberøvelse efter § 86 er grundlag for at yde erstatning i  

 anledning af samme frihedsberøvelse efter retsplejelovens kapitel 93  

 a, må afhænge af en konkret vurdering i overensstemmelse med  

 retningslinierne i den ovennævnte højesteretsdom.
§ 18, stk. 2, i arbejdsgruppens lovudkast  

 regulerer spørgsmålet om fradrag for anholdelse og  

 varetægtsfængsling, der har fundet sted før eller under  

 straffuldbyrdelsen.
Bestemmelsen indebærer, at der ved beregningen af  

 straffetiden skal foretages fradrag i den aktuelle straffuldbyrdelse for  

 sådan frihedsberøvelse.
Fradrag skal foretages med et antal dage  

 svarende til det antal påbegyndte døgn, frihedsberøvelsen  

 har varet, med tillæg af 50 pct. og oprundet til nærmeste hele  

 antal dage.
Fradrag for uberettiget anholdelse eller  

 varetægtsfængsling under straffuldbyrdelsen skal dog kun  

 foretages i tilfælde, hvor fuldbyrdelsen af fængselsstraffen er  

 afbrudt, jf. § 70 i arbejdsgruppens lovudkast.
Baggrunden for 50  

 pct.-reglen er, at anholdelse eller varetægtsfængsling normalt  

 finder sted under former, der er mere restriktive end under  

 straffuldbyrdelse.
Det er efter arbejdsgruppens lovudkast uden betydning, om  

 den uberettigede frihedsberøvelse tillige har været uforskyldt  

 og derfor kunne have ført til erstatning efter retsplejelovens kapitel  

 93 a.
For Straffelovrådet har det været  

 afgørende at sikre, at der ikke er mulighed for både at få  

 erstatning efter retsplejelovens kapitel 93 a og fradrag med tillæg af  

 50 pct. i anledning af den samme frihedsberøvelse.
Konklusionen  

 på rådets overvejelser er en mellemløsning, der gør  

 brug af arbejdsgruppens forslag om en obligatorisk 50 pct.-regel, men  

 samtidig udelukker, at der kan ydes erstatning efter retsplejelovens regler i  

 det omfang, der foretages fradrag efter 50 pct.-reglen.
Efter § 18,  

 stk. 2, i rådets lovudkast skal der herefter ved beregningen  

 af straffetiden foretages fradrag for anholdelse,  

 varetægtsfængsling og indlæggelse til  

 mentalundersøgelse i en anden sag under straffuldbyrdelsen,  

 såfremt påtale opgives, eller tiltalte frifindes.
Fradrag  

 foretages med et antal dage svarende til det antal påbegyndte  

 døgn, frihedsberøvelsen har varet, med tillæg på 50  

 pct. og oprundet til nærmeste hele antal dage.
Fradrag foretages dog  

 kun i de tilfælde, hvor fuldbyrdelsen af fængselsstraffen  

 afbrydes, jf. § 75 i rådets lovudkast og pkt. 5.10. nedenfor.
I  

 det omfang, der foretages fradrag, ydes der ikke erstatning for  

 frihedsberøvelsen efter retsplejelovens kapitel 93 a, jf.  

§ 18, stk. 4, 1. pkt., i rådets lovudkast.
Fradraget  

 er obligatorisk og skal foretages, uanset om der i det pågældende  

 tilfælde ville have været grundlag for at yde erstatning.  

 Imidlertid udelukker rådets forslag ikke, at der søges om og  

 efter en konkret vurdering ydes erstatning i tilfælde, hvor  

 frihedsberøvelsen ikke kan fradrages fuldt ud i den aktuelle  

 strafafsoning.
Arbejdsgruppen har i sit lovudkast også inddraget  

 frihedsberøvelse i sager, der hidrører fra tiden før  

 påbegyndelsen af den aktuelle straffuldbyrdelse, under den  

 foreslåede 50 pct.-ordning.
Efter rådets opfattelse kan dette  

 imidlertid føre til, at den dømte både opnår  

 fradrag med tillæg af 50 pct. for den tidligere frihedsberøvelse  

 i den aktuelle straffuldbyrdelse og erstatning efter retsplejelovens kapitel  

 93 a for den samme frihedsberøvelse, f.eks. hvis den dømte  

 på det tidspunkt, hvor der er spørgsmål om afkortning med  

 varetægtsfængsling fra en tidligere sag, har søgt om eller  

 fået erstatning for den samme frihedsberøvelse.  

 Frihedsberøvelser fra tiden før den aktuelle straffuldbyrdelse  

 er derfor ikke omfattet af § 18, stk. 2, i rådets lovudkast.  

 Om der skal ske fradrag i form af »modregning« i den aktuelle  

 straffuldbyrdelse afgøres således efter de hidtil gældende  

 regler, jf. pkt. 5.4.1. ovenfor.
I tilslutning til § 18, stk. 2, har rådet  

 også overvejet at give mulighed for afkortning i stedet for erstatning  

 som følge af, at den indsatte uforskyldt har været anbragt i  

 forhørscelle, strafcelle eller sikringscelle eller uforskyldt  

 været udelukket fra fællesskab, jf. § 106 i rådets  

 lovudkast og pkt. 9.1. nedenfor.
Efter arbejdsgruppens opfattelse er der en  

 så væsentlig forskel på erstatning for uforskyldt  

 varetægtsfængsling, der ikke besluttes af kriminalforsorgen, og  

 erstatning for uberettigede indgreb besluttet af kriminalforsorgen, at det  

 findes betænkeligt som en almindelig ordning at tillade konvertering af  

 erstatning i de sidstnævnte tilfælde til et fradrag i  

 straffetiden.
Arbejdsgruppens lovudkast indeholder derfor ikke forslag til en  

 sådan ordning.
Rådet finder, at der ikke kan rejses  

 afgørende indvendinger mod at indføre en ordning, hvorefter der  

 ved beregningen af straffetiden foretages fradrag i tilfælde, hvor den  

 indsatte har ret til erstatning efter retsplejelovens § 1018 a, fordi  

 den pågældende uforskyldt har været anbragt i  

 forhørscelle, strafcelle eller sikringscelle eller uforskyldt  

 været udelukket fra fællesskab, jf. § 106, nr. 2 og 3, i  

 rådets lovudkast.
Efter rådets opfattelse har disse  

 tilfælde en sådan lighed med tilfælde, hvor den indsatte  

 har været varetægtsfængslet under straffuldbyrdelsen, at  

 det er naturligt, at forslaget om fradrag i stedet for erstatning ved  

 varetægtsfængsling som udgangspunkt også finder anvendelse,  

 når betingelserne for at yde erstatning efter § 106, nr. 2 og 3, i  

 rådets lovudkast er opfyldt.
Herved opnås også mulighed for  

 en kortere fremrykning af tidspunktet for løsladelse i tilfælde,  

 hvor der ikke på andet grundlag, f.eks. reglerne om  

 prøveløsladelse, kan ske en kortere fremrykning af  

 løsladelsen.
Rådet foreslår på den baggrund, at der  

 som § 18, stk. 3, i rådets lovudkast indsættes  

 en bestemmelse, hvorefter der ved beregningen af straffetiden også  

 foretages fradrag, når den indsatte uforskyldt har været anbragt  

 i forhørscelle, strafcelle eller sikringscelle eller udelukket fra  

 fællesskab, jf. § 106, nr. 2 og 3. Fradrag foretages med et antal  

 dage svarende til 50 pct. af det antal påbegyndte døgn,  

 indgrebet har varet, og oprundet til nærmeste hele antal dage.
At der i  

 disse tilfælde ikke foretages fradrag med et antal dage svarende til  

 det antal påbegyndte døgn, frihedsberøvelsen har varet,  

 med tillæg på 50 pct., skyldes, at straffuldbyrdelsen ikke  

 afbrydes ved disse indgreb.
I det omfang, der foretages fradrag efter  

 § 18, stk. 3, ydes ikke erstatning for indgrebet efter § 106,  

 nr. 2 og 3.
5.4.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelser om beregning af straffetiden,  

 jf. §§ 14-19 i rådets lovudkast.
Lovforslaget er udformet i  

 overensstemmelse hermed, jf.  §§ 14-19.
Det bemærkes herved, at Strafferetsplejeudvalgets  

 forslag i betænkning nr. 1358/1998 om varetægtsfængsling i  

 isolation om forhøjet varetægtsfradrag for isolation angår  

 personer, der efterfølgende findes skyldige.
Dette forslag adskiller  

 sig således fra Straffelovrådets forslag om fradrag for  

 varetægtsfængsling i en anden sag under straffuldbyrdelsen, der  

 alene sigter på tilfælde, hvor påtale opgives, eller  

 tiltalte frifindes.
5.5. Valg af afsoningsinstitution og senere overførsel mellem  

 afsoningsinstitutioner 5.5.1. Institutioner mv.
5.5.1.1. Gældende ret Om indretningen af institutioner under kriminalforsorgen  

 til fuldbyrdelse af fængselsstraf henvises til pkt. 5.1.1. ovenfor.
5.5.1.2. Straffelovrådets forslag Om arbejdsgruppens overvejelser henvises til  

 1989-betænkningen, s. 86-87, 648, jf. § 20 i arbejdsgruppens  

 lovudkast, og s. 688-689, og om Straffelovrådets overvejelser henvises  

 til 1998-betænkningen, s. 100, jf. § 20 i rådets lovudkast,  

 og s. 174.
 Straffelovrådet kan med enkelte redaktionelle  

 ændringer tiltræde arbejdsgruppens forslag.
Rådet foreslår på den baggrund, at der  

 som § 20, stk. 1, i rådets lovudkast indsættes  

 en bestemmelse, hvorefter fængselsstraf fuldbyrdes i fængsel  

 eller arresthus.
Som  stk. 2 foreslås en bestemmelse,  

 hvorefter fængselsstraf dog efter reglerne i § 78 i rådets  

 lovudkast om anbringelse i og overførsel til særlig institution  

 mv. i særlige tilfælde kan fuldbyrdes i kriminalforsorgens  

 pensioner og i institutioner mv. uden for kriminalforsorgen.
Udtrykket »fængsel« sigter til de eksisterende  

 åbne og lukkede anstalter, herunder Anstalten ved Herstedvester, og  

 udtrykket »arresthus« omfatter varetægtsinstitutionerne, herunder  

 Københavns Fængsler.
Den foreslåede bestemmelse  

 indebærer i lighed med de nugældende regler mv., at  

 fængselsstraf normalt fuldbyrdes i fængsel eller arresthus.
Om  

 adgangen til at fuldbyrde fængselsstraf i kriminalforsorgens pensioner  

 og i institutioner mv. uden for kriminalforsorgen henvises til § 78 i  

 rådets lovudkast, jf. pkt. 5.11. nedenfor.
5.5.1.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om angivelse af de  

 institutioner mv., hvori fængselsstraf kan fuldbyrdes.
Lovforslaget er  

 udformet i overensstemmelse hermed, jf.  § 20.
5.5.2. Anbringelse i og overførsel mellem arresthus og  

 fængsel samt anbringelse i og overførsel mellem åbne og  

 lukkede fængsler 5.5.2.1. Gældende ret Efter § 1, stk. 1, i  

 fuldbyrdelsesbekendtgørelsen udstås fængselsstraf i  

 åben anstalt, medmindre det af særlige grunde findes  

 utilrådeligt.
Efter § 1, stk. 2, kan fængselsstraf i  

 almindelighed ikke udstås i arresthus (Københavns  

 Fængsler), medmindre strafudståelsen bliver kortvarig.  

 Hæftestraf udstås i arresthus eller i kriminalforsorgens  

 anstalter, jf. § 1, stk. 3.
 Nærmere regler om anbringelse og overførsel  

 af dømte er fastsat i Justitsministeriets cirkulære nr. 122 af  

 29. august 1983 med senere ændringer om anbringelse af personer, der er  

 idømt frihedsstraf eller forvaring, og om overførsel af  

 indsatte mellem kriminalforsorgens institutioner.
 Endvidere kan nævnes cirkulære af 27. maj 1983  

 med senere ændringer om anbringelse af domfældte, der må  

 antages at ville forestå indsmugling eller handel med narkotika i  

 større omfang under afsoningen, og om overførsel af indsatte,  

 der gør sig skyldige i indsmugling eller forhandling af narkotika i  

 større omfang.
 Desuden kan henvises til Justitsministeriets  

 cirkulære nr. 29 af 5. januar 1999 om behandlingen af 15-17  

 årige, der anbringes i kriminalforsorgens anstalter og arresthusene,  

 der bl.a. i §§ 6-8 indeholder særlige regler om anbringelse og  

 overførsel af 15-17 årige personer, der er idømt  

 frihedsstraf eller forvaring.
Herudover kan der henvises til Justitsministeriets  

 vejledning fra september 1997 om forsøgsordningen vedrørende en  

 forstærket behandlingsindsats over for personer, der er dømt for  

 seksualforbrydelser.
Forsøgsordningen indebærer, at den  

 omhandlede gruppe af dømte påbegynder afsoningen med et kort  

 ophold på en særlig visitationsafdeling i Anstalten ved  

 Herstedvester, hvor der tages stilling til, om den pågældende har  

 behov for og er motiveret for behandling.
Er dette tilfældet, kan den  

 pågældende enten fortsætte en behandling i Anstalten ved  

 Herstedvester eller blive overført til et andet fængsel (eller  

 eventuelt en pension i medfør af straffelovens § 49, stk. 2)  

 og derfra få tilladelse til udgang med henblik på ambulant  

 behandling på sexologisk eller psykiatrisk hospitalsafdeling.
 Endelig kan det nævnes, at der i Justitsministeriets  

 cirkulæreskrivelse af 2. maj 1989 er fastsat regler, hvorefter  

 indsatte, der er dømt for farlig kriminalitet, og som under  

 indsættelsen er undveget eller har forsøgt at undvige ved  

 hjælp af personfarlige metoder, og som fortsat antages at frembyde en  

 undvigelsesrisiko, kan anbringes under særligt restriktive  

 afsoningsforhold i særligt sikrede afsnit i lukkede fængsler  

 eller særligt sikrede celler i udvalgte arresthuse.
 Om anbringelse og overførsel henvises i  

 øvrigt til 1989-betænkningen, s. 74-83. Det bemærkes  

 herved, at et eventuelt tilhørsforhold til gruppen af »negativt  

 stærke« indsatte, herunder rockergrupper, efter praksis i almindelighed  

 fører til anbringelse i lukket fængsel.
5.5.2.2. Straffelovrådets forslag Om arbejdsgruppens overvejelser henvises til  

 1989-betænkningen, s. 85-100, 648-652, jf. §§ 21-30 i  

 arbejdsgruppens lovudkast, og s. 689-700, og om Straffelovrådets  

 overvejelser henvises til 1998-betænkningen, s. 100-104, jf.  

 §§ 21-30 i rådets lovudkast, og s. 170-191.
5.5.2.2.1. §§ 21-30 i Straffelovrådets  

 lovudkast regulerer valg af afsoningsinstitution og senere overførsel  

 mellem afsoningsinstitutioner.
I § 21 fastsættes regler om,  

 hvorvidt fuldbyrdelsen af en fængselsstraf skal påbegyndes i  

 fængsel eller arresthus.
Skal fuldbyrdelsen efter denne bestemmelse  

 påbegyndes i fængsel, afgøres det efter § 22, om  

 fuldbyrdelsen skal ske i åbent eller lukket fængsel. § 23  

 regulerer valget af den konkrete afsoningsinstitution.
Dette valg  

 forudsætter, at der i medfør af § 21 og § 22 er  

 truffet afgørelse om den institutionstype (arresthus, åbent  

 eller lukket fængsel), i hvilken straffen skal fuldbyrdes. §§ 24  

 og 25 samt §§ 27 og 28 regulerer spørgsmålet om  

 overførsel mellem henholdsvis åbent og lukket fængsel og  

 fængsel og arresthus.
Disse bestemmelser suppleres af § 26 om  

 adgang til overførsel mellem ensartede afsoningsinstitutioner.  

 Endvidere rummer § 29 en bestemmelse om valget af den konkrete  

 afsoningsinstitution i tilfælde, hvor der er sket overførsel i  

 medfør af §§ 24-28. § 29 supplerer således § 23  

 om valget af afsoningsinstitution ved straffuldbyrdelsens begyndelse.
Straffelovrådet kan i det væsentlige  

 tiltræde arbejdsgruppens forslag.
Da arbejdsgruppens betænkning  

 stammer fra 1989, har rådet overvejet, om der på baggrund af  

 udviklingen i den mellemliggende periode er behov for ændringer  

 på området.
I en indstilling af april 1994 om negativt stærke og  

 svage indsatte, afgivet af en arbejdsgruppe under Direktoratet for  

 Kriminalforsorgen, foreslås det bl.a., at der i straffuldbyrdelsesloven  

 tilvejebringes en udvidet adgang til overførsel af »negativt  

 stærke« indsatte fra åbent til lukket fængsel.
En  

 arbejdsgruppe vedrørende stærke indsatte i kriminalforsorgens  

 anstalter og arresthuse har i en indstilling af marts 1996 tilsluttet sig  

 dette forslag.
Med udtrykket »stærke« indsatte sigtes navnlig til  

 de grupper af indsatte, herunder rockere og deres støttepersoner, der  

 i de senere år har skabt sig en sådan magtposition i  

 fængslerne, at de i dag udgør en særdeles negativ styrende  

 faktor i forhold til medindsatte.
Deres metoder adskiller sig ikke  

 nævneværdigt fra den fremgangsmåde, der sædvanligvis  

 benyttes af andre »stærke« indsatte, dvs. vold, trusler om vold,  

 økonomisk udnyttelse mv.
De pågældendes metoder er  

 imidlertid væsentlig grovere end tidligere, og deres styring retter sig  

 nu mod alle i institutionen.
Deres metoder rækker også uden for  

 fængslet, idet de ved hjælp af gruppemedlemmer uden for  

 fængslet kan udstrække deres trusler og pres til de medindsattes  

 familier og pårørende.
Som følge af det almindelige  

 kendskab til sådanne gruppers metoder er det sjældent  

 nødvendigt at anvende vold og trusler.
Deres blotte fremtræden  

 kombineret med de medindsattes kendskab til gruppetilhørsforholdet er  

 normalt tilstrækkeligt til at skabe den tilsigtede frygt hos  

 medindsatte.
Samtidig udøves volden mv. sædvanligvis ikke af de  

 »negativt stærke« indsatte selv, men af »håndlangere«, hvilket  

 gør det særdeles vanskeligt eller umuligt at bevise deres andel.  

 Medvirkende hertil er også, at ingen tør udtale sig af frygt for  

 repressalier.
I indstillingen foreslås det endvidere, at der for  

 så vidt angår gruppen af »svage« indsatte overvejes  

 indført en udtrykkelig hjemmel til anbringelse i eller  

 overførsel til arresthus eller anden afsoningsinstitution i  

 beskyttelsesøjemed.
Med udtrykket »svage« indsatte sigtes til  

 personer, der har behov for beskyttelse for at undgå udnyttelse,  

 mobning, trusler, vold eller andre overgreb fra medindsatte.
Som eksempel kan  

 peges på stofmisbrugere og andre, der er fysisk og psykisk svagt  

 funderet, og som eventuelt tillige har stiftet gæld til medindsatte.
En  

 anden gruppe udgør de indsatte, der på grund af deres  

 kriminalitet, herunder navnlig mishandling af børn og  

 sædelighedskriminalitet, ikke tolereres af fællesskabet.
 Arbejdsgruppens lovudkast giver mulighed for at anbringe i  

 og overføre fra fængsel til arresthus mod den dømtes  

 vilje, hvis det må anses for nødvendigt for at beskytte den  

 pågældende mod overgreb fra medindsatte, jf. § 21,  

 stk. 3, nr. 2, og § 28, stk. 1, nr. 2. Sker anbringelsen mv.  

 med den pågældendes samtykke, er forholdet omfattet af § 21,  

 stk. 4, nr. 2, og § 28, stk. 4, nr. 2. Endvidere kan der ved  

 valg af afsoningsinstitution og senere overførsel mellem ensartede  

 afsoningsinstitutioner mv. tages hensyn til muligheden for at beskytte den  

 dømte mod overgreb fra medindsatte, jf. § 23, stk. 2, nr. 3,  

 § 26, nr. 2, og § 29, jf. § 23, stk. 2, nr. 3, i  

 arbejdsgruppens lovudkast.
Arbejdsgruppens lovudkast giver imidlertid ikke mulighed  

 for at anbringe i eller overføre fra åbent til lukket  

 fængsel mod den dømtes vilje i beskyttelsesøjemed, idet  

 fuldbyrdelse af fængselsstraf som hovedregel skal ske i åbent  

 fængsel, jf. § 22, stk. 1, i arbejdsgruppens forslag.
Denne  

 hovedregel svarer til gældende ret og bygger på princippet om, at  

 frihedsberøvelsen ikke må være mere indgribende, end  

 formålet tilsiger.
Kan frihedsberøvelsen gennemføres i  

 åbent fængsel uden begrundet antagelse af risiko for undvigelse  

 eller for, at de friere forhold i et åbent fængsel udnyttes til  

 kriminel eller dermed ligestillet adfærd, skal den dømte  

 således anbringes i åbent fængsel.
Straffelovrådet finder, at straffuldbyrdelsesloven  

 bør give mulighed for i særlige tilfælde at anbringe i  

 lukket fængsel og overføre fra åbent til lukket  

 fængsel i beskyttelsesøjemed, selv om den dømte ikke  

 ønsker det, idet der i praksis har vist sig behov herfor.
Det  

 gælder ikke blot i tilfælde, hvor den dømte  

 tilhører gruppen af »svage« indsatte i den ovennævnte betydning,  

 men også i tilfælde, hvor anbringelsen eller overførslen  

 skal modvirke overgreb, der iværksættes af udefra kommende bander  

 mod indsatte, der tilhører en rivaliserende gruppe.
 For så vidt angår de »negativt stærke«  

 indsatte, er anbringelse mv. i arresthus og lukket fængsel efter  

 arbejdsgruppens lovudkast betinget af, at der i det enkelte tilfælde  

 kan påvises bestemte grunde til at antage eller en særlig  

 bestyrket mistanke om, at den dømte vil udøve vold mod  

 medindsatte eller personale, jf. § 21, stk. 3, nr. 1, § 22,  

 stk. 3, nr. 2, § 25, stk. 3, nr. 2, § 26, nr. 5, og  

 § 28, stk. 1, nr. 1.
Et flertal af Straffelovrådets medlemmer (6  

 medlemmer) finder, at der bør være mulighed for at foretage de  

 nævnte former for anbringelse mv. alene med henvisning til den negativt  

 stærke indsattes blotte fremtræden kombineret med institutionens  

 eller de medindsattes kendskab til et eventuelt gruppetilhørsforhold  

 og det forhold, at der er risiko for, at der af den pågældende  

 gruppe vil blive begået overgreb mod f.eks. medindsatte.
Flertallet  

 foreslår på den baggrund betingelserne for anbringelse mv. lempet  

 i tilfælde, hvor anbringelsen eller overførslen sker af hensyn  

 til beskyttelse af medindsatte eller personale, således at der alene  

 stilles krav om, at anbringelsen mv. må anses for nødvendig for  

 at forebygge overgreb på medindsatte eller personale.
Med udtrykket »overgreb« sigter flertallet ikke alene til  

 fysiske overgreb eller trusler herom, men tillige f.eks. økonomisk  

 udnyttelse og overgreb på medindsattes handlefrihed inden for  

 fængslets lovlige rammer, herunder til at afsone i fællesskab og  

 til at vælge mellem fængslets tilbud om beskæftigelse,  

 skolegang, fritidsaktiviteter mv.
Risiko for overgreb kan også  

 foreligge, når den indsatte gennem sin magtposition forsøger at  

 påvirke personalet til at gøre eller undlade noget, herunder  

 undlade at gennemføre de nødvendige sikkerheds- og  

 kontrolforanstaltninger.
Et mindretal (2 medlemmer) kan ikke tilslutte sig, at der  

 indføres hjemmel til at anbringe mv. alene på grundlag af »den  

 indsattes blotte fremtræden kombineret med institutionens ... kendskab  

 til et eventuelt gruppetilhørsforhold og det forhold, at der er risiko  

 for, at der af den pågældende gruppe vil blive begået  

 overgreb mod f.eks. medindsatte«.
En så kraftig ændring af  

 afsoningsforholdene må have et væsentligt solidere  

 beslutningsgrundlag.
Det må således efter mindretallets  

 opfattelse kræves, at der er bestemte grunde til at anse anbringelsen  

 mv. nødvendig for at forebygge overgreb på medindsatte eller  

 personale.
 5.5.2.2.2. På den baggrund foreslås som  

§ 21 i rådets lovudkast indsat bestemmelser om  

anbringelse i fængsel eller arresthus, der indebærer, at  

 fængselsstraf normalt fuldbyrdes i fængsel.
 Kortvarig fængselsstraf kan dog fuldbyrdes i  

 arresthus i det omfang, det er nødvendigt af hensyn til den samlede  

 udnyttelse af pladserne i kriminalforsorgens institutioner, jf. § 21,  

stk. 2.
 Efter § 21, stk. 3, kan  

 fængselsstraf endvidere fuldbyrdes i arresthus, hvis (1) det må  

 anses for nødvendigt for at forebygge overgreb på medindsatte  

 eller personale, (2) der er bestemte grunde til at antage, at den  

 dømtes farlighed eller kriminalitet gør det nødvendigt  

 for at forebygge undvigelse, brandstiftelse eller indsmugling eller handel  

 med euforiserende stoffer, (3) det må anses for nødvendigt for  

 at beskytte den dømte mod overgreb, eller (4) den dømte efter  

 de lægelige oplysninger bør anbringes i Vestre Hospital.
 Fængselsstraf kan i øvrigt kun fuldbyrdes i  

 arresthus, hvis den dømte selv ønsker det og enten har udgang  

 til arbejde, uddannelse eller anden godkendt aktivitet eller særlige  

 familiemæssige eller andre personlige forhold taler for det, jf.  

 § 21, stk. 4.
§ 21, stk. 3, nr. 1, i rådets lovudkast  

 medfører en udvidelse af muligheden for at anbringe i arresthus, idet  

 det i modsætning til § 21, stk. 3, nr. 1, i arbejdsgruppens  

 lovudkast ikke kræves, at kriminalforsorgen i det enkelte  

 tilfælde kan påvise bestemte grunde til at antage, at den  

 dømtes farlighed eller kriminalitet gør en sådan  

 anbringelse nødvendig for at forebygge vold mod medindsatte eller  

 personale.
Den pågældende bestemmelse i rådets lovudkast  

 sigter bl.a. på tilfælde, hvor der ved anmeldelsen til  

 straffuldbyrdelse foreligger kendskab til, at den dømte hører  

 til gruppen af »negativt stærke« indsatte.
Et sådant kendskab vil  

 typisk basere sig på oplysninger modtaget fra politiet eller fra  

 tidligere ophold i fængsel eller arresthus, herunder i forbindelse med  

 forudgående varetægtsfængsling.
§ 21, stk. 3, nr. 2, i rådets lovudkast  

 medfører, at der i videre omfang end hidtil kan ske anbringelse i  

 arresthus for at forebygge indsmugling eller handel med euforiserende  

 stoffer, idet det ikke kræves, at den dømte må antages at  

 ville indsmugle eller handle med euforiserende stoffer i større  

 omfang, jf. herved § 1 i Justitsministeriets cirkulære af 27. maj  

 1983 og pkt. 5.5.2.1. ovenfor.
Bestemmelsen forudsættes dog alene  

 anvendt, når der er spørgsmål om at forebygge indsmugling  

 eller handel af ikke bagatelagtig karakter.
Baggrunden for bestemmelsen er,  

 at de gældende regler har vist sig utilstrækkelige i praksis,  

 idet det ikke er muligt at tilvejebringe det fornødne bevis for, at  

 den forventede indsmugling eller handel vil være af større  

 omfang.
 § 21 i rådets lovudkast indebærer ikke i  

 øvrigt ændringer i forhold til de nugældende regler mv. om  

 anbringelse i arresthus.
 5.5.2.2.3. Som § 22 i rådets  

 lovudkast foreslås indsat en bestemmelse om anbringelse i  

 åbent eller lukket fængsel, der indebærer, at  

 fuldbyrdelse af straf i fængsel normalt sker i åbent  

 fængsel.
Fuldbyrdelse af straffen skal dog ske i lukket  

 fængsel, når straffen er på 5 år eller mere, eller  

 den dømte efter tidligere afsoning senest er løsladt fra lukket  

 fængsel eller arresthus, fordi betingelserne for overførsel til  

 åbent fængsel ikke var opfyldt.
Fuldbyrdelsen af straffen skal  

 imidlertid også i disse tilfælde ske i åbent fængsel,  

 hvis dette ikke findes betænkeligt efter det i øvrigt oplyste om  

 den dømte, jf. § 22, stk. 2.
Efter § 22, stk. 3, kan fuldbyrdelse af  

 straf i fængsel ske i lukket fængsel, hvis det må anses for  

 nødvendigt for at forebygge overgreb på medindsatte eller  

 personale.
Det samme gælder, hvis der efter de i øvrigt  

 foreliggende oplysninger om den dømte og efter kriminalitetens art er  

 bestemte grunde til at antage, at den dømte ved anbringelse i  

 åbent fængsel vil undvige eller begå strafbart eller groft  

 disciplinært forhold eller udvise anden adfærd, der er  

 åbenbart uforenelig med ophold i åbent fængsel.
 Fuldbyrdelse i lukket fængsel kan endvidere efter  

 § 22, stk. 4, ske, hvis det må anses for  

 nødvendigt for at beskytte den dømte mod overgreb, eller hvis  

 den dømte efter de lægelige oplysninger bør anbringes i  

 Anstalten ved Herstedvester.
 Fuldbyrdelse i lukket fængsel kan i øvrigt  

 ske, hvis den dømte selv ønsker det, og særlige  

 familiemæssige eller andre personlige forhold taler for det, jf.  

 § 22, stk. 5.
§ 22, stk. 3, 1. pkt., medfører i lighed  

 med § 21, stk. 3, nr. 1, i rådets lovudkast om anbringelse i  

 arresthus en udvidelse af muligheden for at anbringe i lukket fængsel,  

 idet det i modsætning til § 22, stk. 3, nr. 2, i  

 arbejdsgruppens lovudkast ikke kræves, at kriminalforsorgen i det  

 enkelte tilfælde kan påvise bestemte grunde til at antage, at den  

 dømte ved anbringelse i åbent fængsel vil udvise en  

 adfærd, der er åbenbart uforenelig med ophold i åbent  

 fængsel.
Med bestemmelsen sigtes bl.a. til tilfælde, hvor der ved  

 anmeldelsen til straffuldbyrdelse foreligger kendskab til, at den  

 dømte hører til gruppen af »negativt stærke« indsatte med  

 deraf følgende risiko for overgreb på medindsatte eller  

 personalet.
Endvidere åbner § 22, stk. 4, nr. 1,  

 mulighed for, at der mod den dømtes vilje kan ske anbringelse i lukket  

 fængsel i beskyttelsesøjemed.
Denne bestemmelse sigter bl.a.  

 på personer, der har behov for beskyttelse for at undgå  

 udnyttelse, mobning, trusler, vold eller andre overgreb fra medindsatte,  

 f.eks. stofmisbrugere og andre, der er fysisk og psykisk svagt funderet, og  

 som eventuelt tillige har stiftet gæld til medindsatte, samt indsatte,  

 der på grund af deres kriminalitet, herunder navnlig mishandling af  

 børn og sædelighedskriminalitet, ikke tolereres af  

 medindsatte.
 § 22 i rådets lovudkast indebærer ikke i  

 øvrigt ændringer i forhold til de nugældende regler mv. om  

 anbringelse i lukket fængsel.
 5.5.2.2.4. Som § 23 i rådets  

 lovudkast foreslås indsat en bestemmelse om valg af  

 afsoningsinstitution, der indebærer, at fængselsstraf,  

 så vidt det er praktisk muligt, skal fuldbyrdes i nærheden af den  

 dømtes hjemsted.
 Ved afgørelsen af, i hvilket åbent eller  

 lukket fængsel eller i hvilket arresthus den dømte skal  

 anbringes, skal der endvidere tages hensyn til den dømtes egne  

 ønsker, navnlig vedrørende arbejds-, uddannelses-, familie-  

 eller helbredsmæssige forhold, jf. § 23, stk. 1.
Efter § 23, stk. 2, kan reglerne i  

 stk. 1, 1. pkt., fraviges (1) ved kortvarig fængselsstraf, (2) af  

 hensyn til den samlede udnyttelse af pladserne i kriminalforsorgens  

 institutioner, (3) af hensyn til muligheden for at beskytte den dømte  

 mod overgreb, herunder bl.a. fra udefra kommende bander mv. tilhørende  

 rivaliserende grupper, (4) af hensyn til muligheden for at yde den  

 dømte pædagogisk, lægelig eller anden særlig  

 bistand, (5) af hensyn til muligheden for at forebygge overgreb på  

 medindsatte eller personale eller (6) af hensyn til muligheden for at  

 forhindre, at den indsatte undviger.
Med den sidstnævnte bestemmelse  

 sigtes bl.a. til tilfælde, hvor undvigelsen søges  

 gennemført ved en befrielsesaktion, der iværksættes uden  

 for den pågældende afsoningsinstitution.
 § 23 bygger på, at det geografiske  

 nærhedsprincip er udgangspunktet, hvilket ikke indebærer  

 ændringer i forhold til de nugældende regler mv. om valg af  

 afsoningsinstitution.
 5.5.2.2.5. Som § 24 i rådets  

 lovudkast foreslås indsat en bestemmelse om overførsel af  

 indsatte fra lukket til åbent fængsel, der indebærer,  

 at en indsat i et lukket fængsel skal overføres til åbent  

 fængsel, når betingelserne for anbringelse i eller  

 overførsel til lukket fængsel, jf. § 22, stk. 3, 4 og  

 5, og § 25, stk. 2, 3 og 5, ikke længere er opfyldt, eller  

 overførsel til åbent fængsel i øvrigt ikke kan  

 anses for betænkelig, jf. § 24, stk. 1.
 Efter § 24, stk. 2, kan overførsel  

 til åbent fængsel undlades, hvis den resterende straffetid er  

 ganske kort.
 Formålet med bestemmelsen er i overensstemmelse med  

 de nugældende regler mv. om overførsel fra lukket til  

 åbent fængsel at fastslå, at der skal ske overførsel  

 til åbent fængsel, når betingelserne for ophold i lukket  

 fængsel ikke længere kan antages at være opfyldt, eller  

 fortsat fuldbyrdelse i åbent fængsel i øvrigt ikke kan  

 anses for betænkelig.
 Bestemmelsen indebærer bl.a., at en indsat, der er  

 anbragt i eller overført til lukket fængsel af hensyn til  

 muligheden for at forebygge overgreb på medindsatte eller personale,  

 skal overføres til åbent fængsel, når denne grund  

 til anbringelse eller overførsel ikke længere er opfyldt, f.eks.  

 fordi den indsatte under ophold i det lukkede fængsel har udvist en  

 adfærd, som giver grundlag for at antage, at der ikke længere  

 består en risiko for overgreb på medindsatte eller personale ved  

 anbringelse i et åbent fængsel.
 5.5.2.2.6. Som § 25 i rådets  

 lovudkast foreslås indsat en bestemmelse om overførsel af  

 indsatte fra åbent til lukket fængsel, der indebærer,  

 at en indsat i et åbent fængsel kan overføres til lukket  

 fængsel, når den pågældende (1) er undveget eller har  

 forsøgt herpå eller (2) er fundet i besiddelse af en ikke  

 ubetydelig mængde af euforiserende stoffer, eller der er bestemte  

 grunde til at antage, at den pågældende (3) har indsmuglet eller  

 handlet med euforiserende stoffer eller (4) har udøvet overgreb  

 på medindsatte eller personale, jf. § 25, stk. 1 .
Efter § 25, stk. 2, kan en indsat  

 endvidere overføres til lukket fængsel, hvis det må anses  

 for nødvendigt for at forebygge overgreb på medindsatte eller  

 personale.
Det samme gælder, når der efter de nu foreliggende  

 oplysninger er en særlig bestyrket mistanke om, at den indsatte ved  

 fortsat ophold i åbent fængsel vil undvige eller begå  

 grovere strafbart eller groft disciplinært forhold eller udvise anden  

 adfærd, der er åbenbart uforenelig med fortsat ophold i  

 åbent fængsel.
Overførsel til lukket fængsel kan desuden  

 efter § 25, stk. 3, ske, hvis det må anses for  

 nødvendigt for at beskytte den pågældende mod overgreb,  

 eller hvis den pågældende efter de lægelige oplysninger  

 bør overføres til Anstalten ved Herstedvester.
Under  

 behandlingen af spørgsmålet om overførsel til lukket  

 fængsel kan den indsatte midlertidigt anbringes i arresthus, når  

 der er grund til at antage, at betingelserne for overførsel er  

 opfyldt.
Såfremt den indsatte samtykker heri, kan anbringelsen i stedet  

 ske i lukket fængsel.
Vedrører spørgsmålet  

 overførsel til Anstalten ved Herstedvester, kan den midlertidige  

 anbringelse altid ske i denne institution, jf. § 25,  

stk. 4.
 Overførsel til lukket fængsel kan i  

 øvrigt ske efter den dømtes eget ønske, hvis  

 særlige familiemæssige eller andre personlige forhold taler for  

 det, jf. § 25, stk. 5.
Efter § 25, stk. 1, nr. 2, jf. stk. 2, i  

 arbejdsgruppens lovudkast kan der ske overførsel til lukket  

 fængsel, når den indsatte er sigtet for at have indsmuglet eller  

 handlet med euforiserende stoffer. § 25, stk. 1, nr. 2 og 3, i  

 rådets lovudkast indebærer en udvidelse i forhold til  

 arbejdsgruppens lovudkast, idet der efter rådets lovudkast kan ske  

 overførsel til lukket fængsel, når den indsatte er fundet  

 i besiddelse af en ikke ubetydelig mængde euforiserende stoffer, eller  

 der er bestemte grunde til at antage, at den pågældende har  

 indsmuglet eller handlet med euforiserende stoffer.
Baggrunden for  

 rådets forslag er, at der kan være behov for overførsel  

 uafhængigt af, om den indsatte formelt sigtes for forholdet, f.eks.  

 hvor den indsatte gribes på fersk gerning eller i øvrigt  

 tilstår indsmugling af eller handel med euforiserende stoffer.  

 Overførsel kan dog kun ske efter en konkret vurdering.
Må det  

 på baggrund af den indsattes forklaring f.eks. antages, at de  

 euforiserende stoffer er »plantet« hos den pågældende af  

 medindsatte, kan overførsel ikke finde sted.
Rådets forslag  

 indebærer således ikke ændringer i forhold til de  

 gældende regler om adgang til at overføre fra åbent til  

 lukket fængsel i tilfælde af indsmugling eller handel med  

 euforiserende stoffer.
Adgangen til at overføre i tilfælde, hvor der  

 er bestemte grunde til at antage, at den indsatte har udøvet overgreb  

 på medindsatte eller personale, og hvor overførsel må  

 anses for nødvendig for at forebygge overgreb på medindsatte  

 eller personale, jf. § 25, stk. 1, nr. 4, og stk. 2, 1. pkt.,  

 i rådets lovudkast, er ny i forhold til gældende ret, jf. pkt.  

 5.5.2.2.1. ovenfor. § 25, stk. 1, nr. 4, indebærer, at en  

 indsat kan overføres til lukket fængsel, hvis kriminalforsorgen  

 kan påvise bestemte grunde til at antage, at den indsatte under sit  

 ophold i det åbne fængsel ved sin adfærd eller på  

 anden vis har udøvet overgreb på medindsatte eller personale.  

 § 25, stk. 2, 1. pkt., medfører, at der kan ske  

 overførsel bl.a. i tilfælde, hvor der på det tidspunkt,  

 hvor beslutningen om anbringelse i åbent fængsel blev truffet,  

 ikke forelå oplysninger, der kunne begrunde anbringelse i lukket  

 fængsel af hensyn til muligheden for at forebygge overgreb på  

 medindsatte eller personale.
Hvis det efterfølgende viser sig, at den  

 indsatte i kraft af sin fysiske eller psykiske styrke eller sit  

 tilhørsforhold til en særlig gruppe eller lignende udgør  

 en risiko for overgreb på medindsatte eller personale, vil den indsatte  

 kunne overføres til lukket anstalt, hvis det er nødvendigt for  

 at forebygge denne risiko.
§ 25, stk. 3, nr. 1, i rådets lovudkast,  

 hvorefter der kan ske overførsel til lukket fængsel, hvis det  

 må anses for nødvendigt for at beskytte den indsatte mod  

 overgreb, er også ny i forhold til gældende ret.
Bestemmelsen  

 sigter bl.a. på personer, der på baggrund af det hidtidige  

 afsoningsforløb har vist sig at have behov for beskyttelse for at  

 undgå udnyttelse, mobning, trusler, vold eller andre overgreb fra  

 medindsatte, f.eks. stofmisbrugere og andre, der er fysisk og psykisk svagt  

 funderet, og som eventuelt tillige har stiftet gæld til medindsatte.  

 Som et andet eksempel kan nævnes indsatte, der på grund af deres  

 kriminalitet, herunder navnlig mishandling af børn og  

 sædelighedskriminalitet, ikke tolereres af fællesskabet, jf. pkt.  

 5.5.2.2.1. ovenfor.
Endelig foreslår rådet som noget nyt, at der i  

 forbindelse med en lovfæstelse af den gældende praksis, hvorefter  

 den indsatte under behandlingen af spørgsmålet om  

 overførsel til lukket fængsel midlertidigt kan anbringes i  

 arresthus, indføres mulighed for midlertidig anbringelse i lukket  

 fængsel, hvis den indsatte samtykker heri, jf. § 25, stk. 4,  

 1. og 2. pkt.
Bestemmelsen svarer med enkelte redaktionelle ændringer  

 til § 25, stk. 5, 1. og 2. pkt., i arbejdsgruppens lovudkast.
 § 25 i rådets lovudkast indebærer ikke i  

 øvrigt ændringer i forhold til de nugældende regler mv. om  

 overførsel fra åbent til lukket fængsel.
 5.5.2.2.7. Som § 26 i rådets  

 lovudkast foreslås indsat en bestemmelse om overførsel af  

 indsatte mellem ensartede afsoningsinstitutioner, der indebærer, at  

 der kan ske overførsel mellem åbne fængsler, mellem  

 lukkede fængsler eller mellem arresthuse af hensyn til (1) den samlede  

 udnyttelse af pladserne i kriminalforsorgens institutioner, (2) muligheden  

 for at beskytte den indsatte mod overgreb, herunder bl.a. fra udefra kommende  

 bander mv. tilhørende rivaliserende grupper, (3) muligheden for at yde  

 den indsatte pædagogisk, lægelig eller anden særlig bistand  

 og (4) muligheden for at forebygge overgreb på medindsatte eller  

 personale, samt hvis (5) den indsatte har udøvet overgreb på  

 medindsatte eller personale, (6) der er bestemte grunde til at antage, at den  

 indsattes farlighed eller kriminalitet gør det nødvendigt for  

 at forebygge undvigelse, brandstiftelse eller handel med euforiserende  

 stoffer, eller (7) den indsatte selv ønsker det, og særlige  

 familiemæssige eller andre personlige forhold taler for det.
Bestemmelsen åbner som noget nyt mulighed for at  

 overføre mellem ensartede afsoningsinstitutioner mod den indsattes  

 ønske af hensyn til muligheden for at beskytte den indsatte mod  

 overgreb eller af hensyn til muligheden for at forebygge overgreb på  

 medindsatte eller personale, jf. pkt. 5.5.2.2.1. ovenfor.
Bestemmelsen  

 indebærer ikke i øvrigt væsentlige ændringer i  

 forhold til de gældende regler mv. om overførsel mellem  

 ensartede afsoningsinstitutioner.
 5.5.2.2.8. Som § 27 i rådets  

 lovudkast foreslås indsat en bestemmelse om overførsel af  

 indsatte fra arresthus til fængsel, hvorefter en indsat i et  

 arresthus skal overføres til fængsel, når betingelserne  

 for anbringelse i arresthus, jf. § 21, stk. 3 og 4, i rådets  

 lovudkast, og for overførsel til arresthus, jf. § 28, stk. 1  

 og 3, ikke længere er opfyldt, jf. § 27, stk. 1.
Efter § 27, stk. 2, kan en indsat i et  

 arresthus endvidere overføres til fængsel af hensyn til den  

 samlede udnyttelse af pladserne i kriminalforsorgens institutioner eller  

 muligheden for at yde den indsatte pædagogisk, lægelig eller  

 anden særlig bistand.
Afgørelsen af, om overførsel fra  

 arresthus skal ske til åbent eller lukket fængsel, træffes  

 ifølge § 27, stk. 3, efter bestemmelserne om anbringelse i  

 åbent fængsel og overførsel fra åbent til lukket  

 fængsel, jf. § 22, jf. §§ 22 og 24, i rådets lovudkast.
 Formålet med bestemmelsen er i overensstemmelse med  

 de nugældende regler mv. om overførsel fra arresthus til  

 fængsel at fastslå, at der skal ske overførsel til  

 fængsel, når betingelserne for ophold i arresthus ikke  

 længere kan antages at være opfyldt.
Bestemmelsen indebærer bl.a., at en indsat, der er  

 anbragt i eller overført til arresthus af hensyn til muligheden for at  

 forebygge overgreb på medindsatte eller personale, skal  

 overføres til fængsel, når denne grund til anbringelse  

 eller overførsel ikke længere består, f.eks. fordi den  

 indsatte under ophold i arresthuset har udvist en adfærd, som giver  

 grundlag for at antage, at der ikke længere består en risiko for  

 overgreb på medindsatte eller personale ved anbringelse i et  

 fængsel.
Henvisningen i § 27, stk. 3, i rådets  

 lovudkast til § 22, jf. §§ 24 og 25, medfører, at en indsat,  

 der overføres til fængsel, f.eks. fordi muligheden for at  

 forebygge overgreb på medindsatte eller personale ikke længere  

 kan begrunde, at afsoningen sker i et arresthus, normalt skal anbringes i  

 åbent fængsel.
 5.5.2.2.9. Som § 28 i rådets  

 lovudkast foreslås indsat en bestemmelse om overførsel af  

 indsatte fra fængsel til arresthus, hvorefter en indsat i et  

 fængsel kan overføres til arresthus, hvis (1) det må anses  

 for nødvendigt for at forebygge overgreb på medindsatte eller  

 personale, (2) der er bestemte grunde til at antage, at den indsatte vil  

 undvige, forvolde brand eller indsmugle eller handle med euforiserende  

 stoffer, og det må anses for nødvendigt for at forhindre den  

 indsatte i at begå forhold af denne karakter, (3) det må anses  

 for nødvendigt for at beskytte den indsatte mod overgreb, eller (4)  

 den indsatte efter de lægelige oplysninger bør overføres  

 til Vestre Hospital, jf. § 28, stk. 1.
 En indsat i et åbent fængsel kan endvidere  

 efter § 28, stk. 2, i rådets lovudkast for et bestemt  

 tidsrum af højst 8 uger overføres til arresthus, såfremt  

 denne overførsel træder i stedet for en overførsel til  

 lukket fængsel efter § 25, stk. 1 eller 2, i rådets  

 lovudkast.
 Overførsel kan desuden ske efter den indsattes eget  

 ønske, når den pågældende har udgang til arbejde,  

 uddannelse eller anden godkendt aktivitet, eller særlige  

 familiemæssige eller andre personlige forhold taler for det, jf.  

 § 28, stk. 3.
§ 28, stk. 1, nr. 1, i rådets lovudkast  

 medfører en udvidelse af muligheden for at overføre til  

 arresthus, idet det i modsætning til § 28, stk. 1, nr. 1, i  

 arbejdsgruppens lovudkast ikke kræves, at kriminalforsorgen i det  

 enkelte tilfælde kan påvise bestemte grunde til at antage, at den  

 indsatte vil udøve vold mod medindsatte eller personale, og at  

 overførslen må anses for nødvendig for at forhindre den  

 indsatte i at begå forhold af denne karakter.
Den  

 pågældende bestemmelse i rådets lovudkast sigter bl.a.  

 på tilfælde, hvor der på det tidspunkt, hvor beslutning om  

 anbringelse i fængsel blev truffet, ikke forelå oplysninger, der  

 kunne begrunde anbringelse i arresthus af hensyn til muligheden for at  

 forebygge overgreb på medindsatte eller personale.
Hvis det  

 efterfølgende viser sig, at den indsatte i kraft af sin fysiske eller  

 psykiske styrke eller sit tilhørsforhold til en særlig gruppe  

 eller lignende udgør en risiko for overgreb på medindsatte eller  

 personale, kan den indsatte overføres til arresthus, hvis det er  

 nødvendigt af hensyn til muligheden for at forebygge sådanne  

 overgreb.
Hvis den indsatte er anbragt i åbent fængsel,  

 forudsætter en overførsel til arresthus, at overførsel  

 til lukket fængsel ikke er tilstrækkelig til at forebygge  

 sådanne overgreb.
 § 28, stk. 1, nr. 2, indebærer i lighed  

 med § 21, stk. 3, nr. 2, i rådets lovudkast om anbringelse i  

 arresthus for at forebygge indsmugling eller handel med euforiserende stoffer  

 en udvidelse af adgangen til at overføre til arresthus med denne  

 begrundelse, idet det ikke kræves, at den indsatte findes skyldig i  

 indsmugling eller handel med euforiserende stoffer i større omfang,  

 jf. herved § 2, stk. 1, i Justitsministeriets cirkulære af  

 27. maj 1983 samt pkt. 5.5.2.1. og 5.5.2.2.2. ovenfor.
Endelig er adgangen efter § 28, stk. 2, i  

 rådets lovudkast til midlertidig overførsel til arresthus ny i  

 forhold til gældende ret.
Forslaget tilsigter i lighed med § 28,  

 stk. 3, i arbejdsgruppens lovudkast at begrænse anvendelsen af  

 overførsel til lukket fængsel.
 § 28 i rådets lovudkast medfører ikke i  

 øvrigt ændringer i forhold til de nugældende regler mv. om  

 overførsel fra fængsel til arresthus.
 5.5.2.2.10. Endelig foreslås som  

§ 29 i rådets lovudkast en bestemmelse om valg af ny  

 afsoningsinstitution, hvorefter § 23 i rådets lovudkast om  

 valg af afsoningsinstitution, jf. pkt. 5.5.2.2.4. ovenfor, finder tilsvarende  

 ved afgørelse om overførsel efter §§ 24-28. Bestemmelsen  

 indebærer ikke ændringer i forhold til de nugældende  

 bestemmelser mv. herom.
 Som § 30 foreslås en bemyndigelse for  

 justitsministeren til at fastsætte regler om anbringelse og  

 overførsel efter §§ 21-29.
5.5.2.3. Justitsministeriets overvejelser Justitsministeriet kan med enkelte ændringer  

 tiltræde Straffelovrådets udkast til bestemmelser om anbringelse  

 i og overførsel mellem arresthus og fængsel samt anbringelse i  

 og overførsel mellem åbne og lukkede fængsler.
 Justitsministeriet kan således af de af rådets  

 flertal anførte grunde tiltræde, at der for så vidt  

 angår »negativt stærke« indsatte gives mulighed for at anbringe i  

 og overføre til arresthus og lukket fængsel med henvisning til  

 den stærke indsattes fremtræden kombineret med institutionens  

 eller de medindsattes kendskab til et eventuelt gruppetilhørsforhold  

 og det forhold, at der er risiko for, at der af den pågældende  

 gruppe vil blive begået overgreb mod f.eks. medindsatte, jf. pkt.  

 5.5.2.2.1. ovenfor.
Et udvalg under Justitsministeriet overvejer for tiden  

 ændringer af de grundlæggende principper for fordelingen af  

 indsatte, jf. bemærkningerne til lovforslagets § 23. Udvalget har  

 over for Justitsministeriet tilkendegivet, at bestemmelsen i § 22, stk.  

 2, 1. pkt., 2. led, i rådets udkast efter udvalgets opfattelse  

 bør udgå.
Efter denne bestemmelse skal straffuldbyrdelsen som  

 udgangspunkt ske i lukket fængsel, når den dømte efter  

 tidligere afsoning senest er løsladt fra lukket fængsel eller  

 arresthus, fordi betingelserne for overførsel til åbent  

 fængsel ikke var opfyldt.
Udvalget har i den forbindelse bl.a. peget  

 på, at efter bestemmelsens ordlyd skal selv løsladelser, der  

 ligger langt tilbage i tiden, i princippet tillægges betydning.
Justitsministeriet kan tiltræde udvalgets forslag,  

 hvorefter bestemmelsen i § 22, stk. 2, 1. pkt., 2. led, i rådets  

 lovudkast udgår.
Herefter vil det forhold, at den  

 pågældende tidligere er løsladt fra lukket fængsel  

 eller arresthus, fordi betingelserne for overførsel til åbent  

 fængsel ikke var opfyldt, ikke i sig selv medføre, at  

 straffuldbyrdelsen som udgangspunkt skal påbegyndes i lukket  

 fængsel.
Oplysninger om den pågældendes adfærd under  

 tidligere ophold i kriminalforsorgens institutioner kan i stedet, som det  

 fremgår af bemærkningerne til § 22, indgå i  

 overvejelser om en eventuel anbringelse i lukket fængsel efter reglerne  

 i § 22, stk. 3-5.
 Det har i praksis vist sig, at der også kan  

 være behov for at anbringe i og overføre mellem de forskellige  

 afsoningsinstitutioner i tilfælde, hvor det er nødvendigt for at  

 forebygge overgreb på andre i institutionen end medindsatte og  

 personale, f.eks. af hensyn til de medindsattes børn, besøgende  

 eller håndværkere i institutionen m.fl.
 Justitsministeriet finder på den baggrund, at  

 lovforslagets bestemmelser om anbringelse og overførsel mellem de  

 forskellige afsoningsinstitutioner for at forebygge overgreb på  

 medindsatte eller personale bør udvides, så de også  

 omfatter andre i institutionen.
 Der har endvidere i praksis vist sig behov for ved valg af  

 afsoningsinstitution og senere overførsel mellem ensartede  

 afsoningsinstitutioner at kunne modvirke, at den indsatte afsoner i en  

 institution, hvor en af den indsattes nærstående gør  

 tjeneste.
 Lovforslagets bestemmelser om valg af afsoningsinstitution  

 og om overførsel af indsatte mellem ensartede afsoningsinstitutioner  

 er derfor udvidet til også at omfatte tilfælde, hvor placeringen  

 sker for at undgå, at den indsatte afsoner i en institution, hvor en af  

 den indsattes nærstående gør tjeneste.
Endelig foreslås bestemmelsen om adgang til at  

 overføre indsatte mellem ensartede afsoningsinstitutioner i  

 tilfælde af overgreb ændret, så den giver mulighed for at  

 overføre i tilfælde, hvor der er bestemte grunde til at antage,  

 at den indsatte har udøvet overgreb på medindsatte, personale  

 eller andre i institutionen.
Herved bringes bestemmelsen på linie med  

 bestemmelsen om overførsel af indsatte fra åbent til lukket  

 fængsel, hvorefter der bl.a. kan ske overførsel til lukket  

 fængsel, hvis der er bestemte grunde til at antage, at den  

 pågældende har udøvet overgreb på medindsatte,  

 personale eller andre i institutionen.
 Lovforslaget er udformet i overensstemmelse hermed, jf.  

§§ 21-30.
5.6. Indsattes rettigheder og pligter under opholdet i  

 afsoningsinstitutionen 5.6.1. Vejledning og planlægning 5.6.1.1. Gældende ret I de fleste fængsler bliver den nyindsatte straks  

 placeret på den afdeling, hvor vedkommende skal have ophold under  

 strafudståelsen.
 Straks ved modtagelsen sker der en gennemgang af den  

 indsattes medbragte effekter, og der tages stilling til, hvilke effekter den  

 pågældende kan få udleveret til brug under opholdet, jf.  

 herved pkt. 5.6.6. nedenfor.
 Samtidig udleveres de ting, som fængslet stiller til  

 rådighed, ligesom der udbetales forskudsbeløb til indkøb  

 af småfornødenheder.
I tilslutning hertil orienteres den nyindsatte om en  

 række fængselsmæssige forhold.
Det drejer sig dels om en  

 række praktiske spørgsmål, dels om de vigtigste regler for  

 opholdet.
I nogle fængsler udleveres tillige en skriftlig  

 orientering.
Efter samtale med en repræsentant for  

 fængslets arbejdsdrift og eventuelt fængslets skole tages der  

 stilling til den pågældendes beskæftigelses- eller  

 undervisningsmæssige placering, jf. herved pkt. 5.6.8. nedenfor.  

 Endvidere orienteres den pågældende om muligheden for at få  

 en samtale med fængslets læge.
I modtagelsesprogrammet kan  

 også indgå samtaler med andre personalerepræsentanter,  

 herunder forsorgsmedarbejder, præst m.fl., og med de indsattes  

 talsmand, eventuelt med en rundvisning i fængslet.
I tilslutning til modtagelsesprogrammet sker der en  

 såkaldt »indrullering« af den nyindsatte.
Det indebærer, at der  

 om den indsattes forhold oprettes et stamrulleblad med de oplysninger, der er  

 af væsentlig betydning for straffuldbyrdelsen.
Ud over navn, personnummer og fødested indeholder  

 stamrullen oplysning om den aktuelle kriminalitet og dom, herunder oplysning  

 om straffetidsberegningen, jf. herved pkt. 5.4. ovenfor.
Endvidere gengives  

 kort tidligere kriminalitet med deraf følgende domme og  

 løsladelser samt oplysning af sikkerhedsmæssig betydning, f.eks.  

 om tidligere undvigelser, undvigelsesforsøg eller udeblivelser.
Der  

 optages tillige oplysning om aktuelt eller tidligere misbrug af alkohol eller  

 narkotika, om helbredsmæssige forhold og kroniske sygdomme, der  

 kræver særlige hensyn, samt oplysning om foretagne mental- eller  

 personundersøgelser.
Endelig optages navn og bopæl på den  

 indsattes nærmeste pårørende samt oplysninger om den  

 indsattes hidtidige skole- og uddannelsesforløb og  

 beskæftigelse.
 Oplysningerne om den indsatte indføres i stamrullen  

 i et samarbejde med den indsatte på grundlag af dennes oplysninger og  

 oplysninger fra domsudskriften, straffesagens akter i øvrigt og  

 eventuelt fra tidligere straffuldbyrdelse.
Samtidig oprettes en (inspektions)journal for den  

 indsatte.
Heri optages alle væsentlige oplysninger, overvejelser og  

 afgørelser om forløbet af straffuldbyrdelsen.
Sammen med denne  

 opbevares domsudskrift og andre dokumenter af betydning for  

 straffuldbyrdelsen samt korrespondance med og om den indsatte.
 Der henvises til 1989-betænkningen, s. 109-110.
5.6.1.2. Straffelovrådets forslag Om arbejdsgruppens overvejelser henvises til  

 1989-betænkningen, s. 110, 652, jf. § 31 i arbejdsgruppens  

 lovudkast, og s. 700-701, og om Straffelovrådets overvejelser henvises  

 til 1998-betænkningen, s. 105-106, jf. § 31 i rådets  

 lovudkast, og s. 192.
 Straffelovrådet kan med enkelte redaktionelle  

 ændringer tiltræde arbejdsgruppens forslag.
 Rådet foreslår på den baggrund, at der  

 som § 31, stk. 1, i rådets lovudkast indsættes  

 en bestemmelse om vejledning og planlægning, hvorefter en indsat  

 snarest efter at være anbragt i institutionen af denne skal vejledes om  

 sine rettigheder, pligter og øvrige forhold under  

 straffuldbyrdelsen.
Som stk. 2 foreslås en bestemmelse,  

 hvorefter institutionen i samarbejde med den indsatte snarest efter  

 indsættelsen skal udarbejde en plan for strafudståelsen og tiden  

 efter løsladelsen.
Denne plan skal jævnligt sammenholdes med den  

 indsattes forhold under strafudståelsen og om nødvendigt  

 søges tilpasset ændringer i disse forhold.
 § 31, stk. 1 og 2, foreslås i  

stk. 3 suppleret af en bemyndigelse for justitsministeren til at  

 fastsætte regler, hvorved bestemmelsen i stk. 2 kan  

 begrænses i forhold til indsatte, der alene skal udstå en  

 kortvarig straf.
 § 31 i rådets lovudkast indebærer en  

 udvidelse i forhold til den nuværende praksis, idet der indføres  

 pligt til i alle institutioner at give den dømte en udførlig  

 orientering om regler for opholdet i institutionen og om den dømtes  

 forhold i øvrigt samt at udarbejde en plan for strafudståelsen  

 og tiden efter løsladelsen.
5.6.1.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om vejledning og  

 planlægning.
Lovforslaget er udformet i overensstemmelse hermed, jf.  

§ 31.
5.6.2. Anvisninger 5.6.2.1. Gældende ret Der henvises til pkt. 4.2.1. ovenfor i de almindelige  

 bemærkninger til lovforslaget.
5.6.2.2. Straffelovrådets forslag Om arbejdsgruppens overvejelser henvises til  

 1989-betænkningen, s. 107, 645, jf. § 4, stk. 2, i  

 arbejdsgruppens lovudkast, og s. 681, og om Straffelovrådets  

 overvejelser henvises til 1998-betænkningen, s. 192-931, jf. § 32  

 i rådets lovudkast.
 Straffelovrådet kan tiltræde arbejdsgruppens  

 forslag og foreslår på den baggrund, at der som § 32  

 i rådets lovudkast indsættes en bestemmelse, hvorefter en indsat  

 skal efterkomme de anvisninger, som gives af institutionens personale i  

 forbindelse med varetagelsen af institutionens opgaver.
 Bestemmelsen medfører ikke ændringer i  

 forhold til de nugældende regler mv. om indsattes pligt til at  

 følge personalets anvisninger.
5.6.2.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om anvisninger.
Lovforslaget er  

 udformet i overensstemmelse hermed, jf. § 32.
5.6.3. Fællesskab 5.6.3.1. Gældende ret Efter fuldbyrdelsesbekendtgørelsens § 4,  

 stk. 1, skal straffen i almindelighed udstås i fællesskab.  

 Personer, der udstår hæftestraf, må ikke uden deres  

 samtykke anbringes i fællesskab med andre kategorier af indsatte.  

 Bestemmelsen er en følge af straffelovens § 44, stk. 2, 1.  

 pkt., hvorefter indsatte, der afsoner hæftestraf, ikke må  

 hensættes sammen med andre indsatte end sådanne, der udstår  

 straf af hæfte.
Straffelovens regel medfører, at  

 hæftedømte som forudsætning for strafudståelse i  

 åbent fængsel i arbejdsfællesskab med  

 fængselsdømte må underskrive en  

 samtykkeerklæring.
Efter fuldbyrdelsesbekendtgørelsens § 4,  

 stk. 2, 1. pkt., kan institutionens leder eller den, der bemyndiges  

 dertil, bestemme, at den indsatte midlertidigt skal have ophold i enrum.  

 Indsatte, der ønsker at tilbringe fritiden i enrum, skal - hvor  

 forholdene gør det muligt - have adgang hertil.
De indsatte skal  

 så vidt muligt være i enrum om natten, jf. § 4, stk. 3.
Nærmere regler om udelukkelse fra fællesskab  

 er fastsat i Justitsministeriets cirkulære nr. 164 af 14. september  

 1978 om adgangen til at anbringe indsatte i enrum.
Der henvises herom til  

 1989-betænkningen, s. 83-85.
 Der kan endvidere henvises til Justitsministeriets  

 cirkulære nr. 29 af 5. januar 1999 om behandlingen af 15-17  

 årige, der anbringes i kriminalforsorgens anstalter og arresthusene,  

 hvor der i § 9, jf. §§ 2 og 3, og § 10 er fastsat  

 nærmere regler om sådanne personers adgang til fællesskab.
5.6.3.2. Straffelovrådets forslag Om arbejdsgruppens overvejelser henvises til  

 1989-betænkningen, s. 100-101, 652, jf. § 32 i arbejdsgruppens  

 lovudkast, og s. 701-702, og om Straffelovrådets overvejelser henvises  

 til 1998-betænkningen, s. 105, jf. § 33 i rådets lovudkast,  

 og s. 193-194.
 Straffelovrådet kan med enkelte redaktionelle  

 ændringer til træde arbejdsgruppens forslag.
 Rådet foreslår på den baggrund, at der  

 som § 33, stk. 1, i rådets lovudkast indsættes  

 en bestemmelse, hvorefter en indsat så vidt muligt skal have adgang til  

 fællesskab med andre indsatte.
 Såfremt den indsatte selv ønsker det, og  

 forholdene tillader det, fuldbyrdes fængselsstraf uden eller med  

 begrænset fællesskab og bortset fra fællesskab i  

 arbejdstiden uden fællesskab med indsatte af modsat køn, jf.  

 § 33, stk. 2 og 3.
 I øvrigt kan fængselsstraf kun fuldbyrdes  

 uden fællesskab efter reglerne i §§ 63-64 i rådets lovudkast  

 om udelukkelse fra fællesskab mod den indsattes ønske, jf.  

 § 33, stk. 4 .
 De ovennævnte bestemmelser suppleres i § 33,  

stk. 5, af en bemyndigelse for justitsministeren til at  

 fastsætte regler om gennemførelse af fællesskab efter  

 stk. 1, herunder om adgangen til at låse de indsatte inde og om de  

 indsattes adgang til at kunne aflåse eget opholdsrum.
§ 33 medfører en lovfæstelse af den  

 indsattes adgang til at afsone fængselsstraffen med eller uden  

 fællesskab med andre.
Bestemmelsen indebærer ikke ændringer  

 i forhold til de nugældende regler mv. om udelukkelse fra  

 fællesskab (enrumsanbringelse). Det bemærkes herved, at udtrykket  

 »fællesskab« hverken efter de nugældende regler mv. eller efter  

 rådets lovudkast omfatter en adgang for de indsatte til selv at  

 vælge, hvilke andre indsatte de vil være sammen med, eller ret  

 til samvær med alle øvrige indsatte.
Efter den nuværende  

 praksis har flertallet af de indsatte i lukkede fængsler kun adgang til  

 fællesskab i fritiden med indsatte på den afdeling, hvor de selv  

 er anbragt.
Endvidere forudsættes institutionerne som hidtil at  

 kunne træffe afgørelse om, på hvilken af institutionens  

 forskellige afdelinger de enkelte indsatte skal placeres.
Det gælder  

 også placering på særlige afdelinger for bestemte  

 kategorier af indsatte, f.eks. stofmisbrugere, indsatte med tilknytning til  

 visse organiserede grupper, herunder rockergrupper, eller indsatte med  

 særlig lange eller særlig korte straffe.
Selv om en sådan  

 placering udelukker de pågældende fra samvær med indsatte,  

 der ikke hører til de særlige kategorier, indebærer den  

 nuværende praksis ikke et brud på den indsattes adgang til  

 fællesskab, forudsat at de indsatte har adgang til indbyrdes  

 fællesskab.
5.6.3.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om fællesskab.  

 Lovforslaget er udformet i overensstemmelse hermed, jf. § 33.
5.6.4. Medindflydelse 5.6.4.1. Gældende ret Efter fuldbyrdelsesbekendtgørelsens § 18, 1.  

 pkt., har de indsatte gennem valgte repræsentanter eller på anden  

 måde mulighed for at udtale sig om og øve indflydelse på  

 generelle spørgsmål, der angår deres tilværelse i  

 institutionen.
Nærmere regler om indsattes medindflydelse på  

 tilværelsen i afsoningsinstitutionen er fastsat i Justitsministeriets  

 cirkulære af 15. marts 1978 om organisatoriske former for  

 drøftelser med indsatte.
Der henvises herom til  

 1989-betænkningen, s. 111-114.
5.6.4.2. Straffelovrådets forslag Om arbejdsgruppens overvejelser henvises til  

 1989-betænkningen, s. 114-115, 652-653, jf. § 33 i arbejdsgruppens  

 lovudkast, og s. 702-703, og om Straffelovrådets overvejelser henvises  

 til 1998-betænkningen, s. 105, jf. § 34 i rådets lovudkast,  

 og s. 194.
 Straffelovrådet kan med enkelte redaktionelle  

 ændringer tiltræde arbejdsgruppens forslag.
 Rådet foreslår på den baggrund, at der  

 som § 34, stk. 1, i rådets lovudkast indsættes  

 en bestemmelse, hvorefter de indsatte skal have mulighed for at øve  

 indflydelse på deres tilværelse i institutionen gennem valgte  

 talsmænd.
Som stk. 2 foreslås en bestemmelse,  

 hvorefter der på hver afdeling eller for bestemte grupper af indsatte  

 vælges en talsmand.
Alle de indsatte eller talsmændene har ret  

 til at vælge en fælles talsmand.
Valg af talsmænd og  

 fælles talsmand foregår ved skriftlig, hemmelig afstemning, der  

 kontrolleres af institutionen og repræsentanter for de indsatte i  

 fællesskab.
 Efter § 34, stk. 3, har de indsatte ikke  

 ret til at deltage i drøftelser vedrørende sager om  

 enkeltpersoner eller sager, der vedrører institutionens sikkerhed.
 Endelig indeholder § 34, stk. 4, en  

 bemyndigelse for justitsministeren til at fastsætte regler om  

 gennemførelsen af de indsattes medindflydelse.
§ 34 medfører en lovfæstelse af de  

 indsattes adgang til at øve indflydelse på deres forhold i  

 institutionen gennem en talsmandsordning.
Bestemmelsen indebærer ikke  

 ændringer i forhold til de nugældende regler mv.  

 vedrørende de indsattes medindflydelse.
5.6.4.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om medindflydelse.
Lovforslaget  

 er udformet i overensstemmelse hermed, jf. § 34.
5.6.5. Deltagelse i gudstjenester 5.6.5.1. Gældende ret Efter fuldbyrdelsesbekendtgørelsens § 11 skal  

 de indsatte have adgang til at deltage i gudstjenester, når  

 sådanne afholdes i institutionen, og til at modtage besøg af en  

 præst, prædikant, menighedsforstander eller lignende.
I fængslerne er der fast tilknyttede præster  

 hørende under den danske folkekirke.
Visse fængsler har  

 også repræsentanter for andre trossamfund tilknyttet.
 Den kirkelige betjening af arresthusene påhviler i  

 almindelighed præsten i det sogn, hvor arresthuset er beliggende, jf.  

 bekendtgørelse af 23. januar 1975 om gejstlig betjening af arresthuse.  

 Der henvises herom til 1989-betænkningen, s. 121.
5.6.5.2. Straffelovrådets forslag Om arbejdsgruppens overvejelser henvises til  

 1989-betænkningen, s. 121-122, 653, jf. § 34 i arbejdsgruppens  

 lovudkast, og s. 703-704, og om Straffelovrådets overvejelser henvises  

 til 1998-betænkningen, s. 105-106, jf. § 35 i rådets  

 lovudkast, og s. 194-196.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag.
Rådet foreslår på denne baggrund, at der  

 som § 35, stk. 1, i rådets lovudkast indsættes  

 en bestemmelse, hvorefter en indsat har ret til at deltage i gudstjenester,  

 der afholdes i institutionen.
Såfremt ordens- eller  

 sikkerhedsmæssige hensyn gør det påkrævet, kan  

 institutionens leder eller den, der bemyndiges hertil, dog nægte en  

 indsat adgang til at deltage i gudstjenester.
 Som stk. 2 foreslås en bestemmelse,  

 hvorefter den indsatte har ret til samtale med en præst eller lignende  

 fra sit trossamfund.
§ 35 medfører en lovfæstelse af de  

 indsattes adgang til at deltage i gudstjenester mv.
Bestemmelsen  

 indebærer ikke ændringer i forhold til de nugældende regler  

 mv. på dette område.
Det bemærkes herved, at en indsat som  

 hidtil forudsættes at have ret til samtale med en præst eller  

 lignende fra såvel anerkendte som godkendte trossamfund.
I andre  

 tilfælde vil det som hidtil bero på en konkret vurdering, om en  

 person, der ikke er præst i den danske folkekirke, kan anses for  

 præst eller lignende fra et trossamfund.
5.6.5.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om de indsattes adgang til  

 deltagelse i gudstjeneste mv.
Lovforslaget er udformet i overensstemmelse  

 hermed, jf. § 35.
5.6.6. Egne penge og genstande 5.6.6.1. Gældende ret Efter fuldbyrdelsesbekendtgørelsens § 20 kan  

 Direktoratet for Kriminalforsorgen i det omfang, ordens- og  

 sikkerhedsmæssige hensyn taler herfor, fastsætte  

 begrænsninger med hensyn til de indsattes brug af egne effekter og  

 deres adgang til at disponere over penge og ejendele i institutionen.
 Nærmere regler om de indsattes adgang til at  

 råde mv. over egne penge og genstande i institutionen er fastsat i  

 Justitsministeriets cirkulære af 17. december 1980 med senere  

 ændringer om de indsattes adgang til udlevering af egne effekter mv. og  

 anvendelse af penge (effektcirkulæret). Der henvises herom til  

 1989-betænkningen, s. 131-134.
 Det bemærkes, at cirkulæret på visse  

 punkter er ændret i forhold til det, der er anført i  

 1989-betænkningen. Ændringerne har bl.a. baggrund i den under  

 pkt. 5.5.2.2.1. ovenfor nævnte indstilling af april 1994 om negativt  

 stærke og svage indsatte, afgivet af en arbejdsgruppe under  

 Direktoratet for Kriminalforsorgen.
 Som eksempel kan nævnes, at der med virkning fra den  

 1. april 1995 er indført forbud mod udlevering af veste med  

 rygmærker og lignende beklædningsgenstande mv. med særlige  

 symboler, der giver udtryk for tilhørsforhold til visse magtgrupper.  

 Forbudet er begrundet i problemerne med negativt stærke indsattes  

 styring af medindsatte, idet rockerveste og andre tilsvarende  

 beklædningsgenstande mv. med symboler findes egnet til at virke som en  

 magtdemonstration og dermed til at forstærke den dominans og  

 magtposition, som disse grupper af indsatte kan opnå i  

 institutionerne.
Endvidere er der indført forbud mod udlevering af  

 beklædningsgenstande og lignende effekter med racistiske eller andre  

 stærkt krænkende symboler.
Baggrunden for dette forbud er, at  

 udlændinge bør beskyttes mod, at medindsatte bærer  

 beklædningsgenstande mv., som, uanset at de ikke er ulovlige i henhold  

 til straffelovens bestemmelser, kan medvirke til at forstærke  

 racistiske tendenser blandt de indsatte.
Desuden er der i åbne fængsler indført  

 adgang til at indføre medbragte og tilsendte penge med henblik  

 på lovlig anvendelse.
Samtidig er der bl.a. for at modvirke ulovlig  

 omsætning af narkotiske stoffer indført maksimum for, hvor mange  

 kontante penge mv. de indsatte må være i besiddelse af i  

 institutionen.
Beløbet er fastsat til 1.500 kr. i de lukkede  

 fængsler og 3.000 kr. i de åbne fængsler og arresthusene.  

 Institutionerne har mulighed for lokalt at fastsætte en lavere  

 beløbsgrænse, hvis det findes påkrævet af ordens-  

 eller sikkerhedshensyn.
Endvidere blev der i januar 1996 etableret et  

 forsøg i et lukket fængsel, der indebærer, at kontante  

 penge er afskaffet i fængslet.
Herudover har indsatte i arresthusene og Københavns  

 Fængsler ikke længere adgang til at få udleveret eget  

 fjernsyn.
Baggrunden herfor er dels risikoen for indsmugling af ulovlige  

 effekter, dels et ønske om at hindre uønsket kommunikation ved  

 hjælp af tekst-tv.
Indsatte, som ikke kan få eget fjernsyn  

 udleveret, tilbydes at leje et fjernsyn.
Endelig er der fastsat regler om de indsattes adgang til  

 at få udleveret telefon og edb mv., hvorefter indsatte i åbne  

 anstalter efter tilladelse af institutionens leder kan have telefon og  

 telefax og, når uddannelses- eller arbejdsmæssige hensyn taler  

 for det, edb-anlæg på eget opholdsrum.
I lukkede anstalter og  

 arresthuse (Københavns Fængsler) kan der ikke meddeles  

 tilladelse til udlevering af sådanne effekter.
5.6.6.2. Straffelovrådets forslag Om arbejdsgruppens overvejelser henvises til  

 1989-betænkningen, s. 134-135, 653, jf. § 35 i arbejdsgruppens  

 lovudkast, og s. 704, og om Straffelovrådets overvejelser henvises til  

 1998-betænkningen, s. 106, jf. § 36 i rådets lovudkast, og  

 s. 196.
 Straffelovrådet kan med enkelte redaktionelle  

 ændringer tiltræde arbejdsgruppens forslag.
 Rådet foreslår på den baggrund, at der  

 som § 36, stk. 1, i rådets lovudkast indsættes  

 en bestemmelse, hvorefter en indsat har ret til at medtage, besidde (herunder  

 også efter modtagelse fra andre) og råde over egne genstande i  

 institutionen, medmindre dette er uforeneligt med ordens- eller  

 sikkerhedsmæssige hensyn.
Som stk. 2 foreslås en bemyndigelse for  

 justitsministeren til at fastsætte regler om begrænsninger i  

 indsattes ret til at medtage, besidde og råde over egne genstande i  

 institutionen.
Denne bemyndigelse vil bl.a. kunne udnyttes til at  

 fastsætte regler om forbud mod besiddelse af mobiltelefoner.
 Endelig foreslås som stk. 3 indsat en  

 bemyndigelse for justitsministeren til at fastsætte regler om indsattes  

 adgang til at medtage, besidde og råde over egne penge i  

 institutionen.
§ 36 medfører en lovfæstelse af de  

 indsattes adgang til at medtage, besidde og råde over egne genstande og  

 penge i institutionen.
Bestemmelsen indebærer ikke ændringer i  

 forhold til de nugældende regler og praksis på dette  

 område.
5.6.6.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om egne penge og genstande.  

 Lovforslaget er udformet i overensstemmelse hermed, jf. § 36.
5.6.7. Udgivelse af blad 5.6.7.1. Gældende ret Efter grundlovens § 77 er enhver berettiget til uden  

 censur eller andre forebyggende forholdsregler at offentliggøre sine  

 tanker på tryk, i skrift og tale, dog under ansvar for domstolene.
 Grundlovens § 77 omhandler den formelle  

 ytringsfrihed, dvs. retten til at meddele sig uden forudgående censur.  

 Bestemmelsen regulerer derimod ikke den materielle ytringsfrihed, dvs.  

 grænserne for indholdet af sådanne tilkendegivelser.
Grundlovens § 77 omtaler endvidere ikke  

 spørgsmålet om indsattes ytringsfrihed.
Det antages imidlertid i  

 den statsretlige litteratur, at bestemmelsen uanset udtrykket »enhver« ikke  

 er til hinder for, at der etableres et afhængigheds- og  

 disciplinærforhold, der giver disciplinærmyndighedens indehaver  

 adgang til at udøve censur.
Der kan i den forbindelse bl.a. henvises  

 til Alf Ross, Dansk Statsforfatningsret, 3. udg. v/ Ole Espersen, s. 714.
 Spørgsmålet om, i hvilket omfang grundlovens  

 § 77 beskytter indsatte i kriminalforsorgens institutioner,  

 afhænger herefter af en fortolkning under hensyntagen bl.a. til  

 gældende statsretlige og folkeretlige regler, herunder Den  

 Europæiske Menneskerettighedskonvention.
Justitsministeriet har i et notat af 7. juni 1989  

 behandlet spørgsmålet om adgangen for indsatte til at udgive et  

 fængselsblad.
Notatet er gengivet i 1989-betænkningen, s. 571-  

 578. Heraf fremgår det bl.a., at en ordning, der giver institutionens  

 leder ret til på forhånd at gennemlæse de indsattes blad,  

 efter Justitsministeriets opfattelse ikke vil være i strid med  

 grundlovens § 77. En ordning, hvorefter institutionens leder kan forbyde  

 offentliggørelsen af bestemte artikler, såfremt hensynet til  

 kriminalforsorgens sikkerhedsmæssige forhold eller ordenshensyn taler  

 for det, kan heller ikke antages at være i strid med grundlovens  

 § 77. Det samme gælder, hvis artiklernes indhold indebærer  

 en overtrædelse af lovgivningen eller groft forulemper enkelt personer.  

 En tilbagekaldelse af den økonomiske støtte til udgivelsen af  

 de indsattes blad, såfremt der foreligger en overtrædelse af de  

 retningslinier, der gælder for bladets udgivelse, kan efter  

 Justitsministeriets opfattelse ikke ligestilles med udøvelse af  

 censur.
En sådan tilbagekaldelse falder derfor uden for  

 anvendelsesområdet for grundlovens § 77.
Ved Justitsministeriets cirkulæreskrivelse af 29.  

 juni 1973 er der fastsat nærmere retningslinier for de indsattes  

 udgivelse af blade.
Heraf fremgår det bl.a., at der bør ydes de  

 indsatte praktisk og økonomisk støtte til eventuel udgivelse af  

 et blad med det hovedformål at virke som lokalt informations- og  

 kommunikationsorgan for de indsatte i institutionen.
I overensstemmelse  

 hermed bør det bl.a. være en forudsætning, at stof af mere  

 underholdende karakter kun bringes i mere begrænset omfang, og at  

 gengivelse af artikler eller lignende fra dagblade, tidsskrifter mv. i  

 almindelighed ikke finder sted.
Af cirkulæreskrivelsen fremgår også, at  

 spørgsmålet om udgivelse af et blad og fastsættelse af  

 retningslinier for driften forinden forudsættes drøftet med de  

 indsatte eller disse repræsentanter.
Spørgsmålet om  

 institutionens eventuelle censurret er således ikke reguleret  

 nærmere i den pågældende cirkulæreskrivelse.  

 Direktoratet for Kriminalforsorgen har imidlertid i skrivelse af 30. marts  

 1979 til Statsfængslet i Nyborg tiltrådt, at fængslet var  

 berettiget til fra de indsattes blad at fjerne artikler, der menes at kunne  

 true fængslets orden eller sikkerhed, at opfordre til kriminalitet,  

 eller som ved sin trykning kan være en strafbar handling.
Der henvises  

 herom nærmere til 1989-betænkningen, s. 123 og 124-125.
5.6.7.2. Straffelovrådets forslag Om arbejdsgruppens overvejelser henvises til  

 1989-betænkningen, s. 127-128, 653, jf. § 36 i arbejdsgruppens  

 lovudkast, og s. 704-705, og om Straffelovrådets overvejelser henvises  

 til 1998-betænkningen, s. 106, jf. § 37 i rådets lovudkast,  

 og s. 197-202.
Straffelovrådet kan tiltræde, at der  

 fastsættes bestemmelser om de indsattes adgang til med støtte at  

 udgive et blad.
Rådet finder imidlertid, at retten til støtte  

 til bladudgivelse uden betænkelighed kan begrænses til de  

 større institutioner, dvs. fængslerne.
Rådet foreslår derfor, at der som  

§ 37, stk. 1, i rådets lovudkast indsættes en  

 bestemmelse, hvorefter de indsatte i institutionen har ret til at udgive  

 blade.
Denne ret omfatter samtlige kriminalforsorgens institutioner  

 (både åbne og lukkede fængsler, arresthuse og  

 kriminalforsorgens pensioner).
 Som stk. 2 foreslås en bestemmelse,  

 hvorefter fængslet yder støtte til udgivelse af ét blad.  

 Med ordet »fængslet« sigtes til åbne og lukkede fængsler.  

 Arresthuse og pensioner omfattes ikke af bestemmelsen.
Endvidere foreslås som stk. 4 en  

 bemyndigelse for justitsministeren til at fastsætte regler til  

 gennemførelse af § 37, stk. 2 og 3, herunder om  

 fastsættelse af vilkår for fængslets støtte til  

 udgivelsen og om muligheden for inddragelse af denne støtte,  

 såfremt de fastsatte vilkår ikke overholdes.
De foreslåede  

 bestemmelser medfører ikke ændringer i forhold til de  

 nugældende regler mv. på området.
 Et flertal af rådets medlemmer (6 medlemmer) kan  

 endvidere tiltræde, at der i overensstemmelse med den nuværende  

 praksis gives mulighed for at gennemlæse de indsattes blad, før  

 dette udgives, og for i visse tilfælde at forbyde  

 offentliggørelsen af bestemte artikler.
 Rådets flertal kan i den forbindelse tiltræde  

 Justitsministeriets opfattelse, hvorefter en sådan ordning ikke kan  

 antages at være i strid med grundlovens § 77.
Flertallet lægger endvidere vægt på, at  

 der uden en bestemmelse svarende til § 37, stk. 3, åbnes  

 mulighed for at gennemlæse og forbyde offentliggørelse af  

 artikler i blade, der udgives i institutionen uden økonomisk  

 støtte, efter reglerne i § 36 om egne genstande, jf. pkt.  

 5.6.6.2. ovenfor, § 55 om brevveksling, jf. pkt. 5.7.3.2. nedenfor, og  

 § 60 om undersøgelse af den indsattes person og opholdsrum, jf.  

 pkt. 5.8.1.2. nedenfor.
Adgangen til gennemlæsning mv. er videre efter  

 disse bestemmelser end efter § 37, stk. 3, idet de  

 pågældende bestemmelser også kan finde anvendelse i  

 tilfælde, hvor indgrebet er nødvendigt af ordensmæssige  

 hensyn eller af hensyn til beskyttelse af den forurettede ved  

 lovovertrædelsen.
Efter flertallets opfattelse bør institutionen  

 ikke have adgang til at gennemlæse de indsattes blade og forbyde  

 offentliggørelse af bestemte artikler i videre omfang, når  

 bladudgivelsen sker uden økonomisk støtte fra institutionen,  

 end i tilfælde, hvor bladudgivelsen sker med økonomisk  

 støtte fra institutionen.
 Det forekommer i øvrigt ikke naturligt at anvende  

 § 58 om indsattes adgang til aviser og bøger mv. i de her  

 omhandlede tilfælde, idet formålet med denne bestemmelse er at  

 fastslå, at indsatte skal have mulighed for at holde sig orienteret  

 bl.a. ved avislæsning og ved lån af bøger og tidsskrifter  

 gennem det offentlige biblioteksvæsen, jf. pkt. 5.7.5.2. nedenfor.
 Rådets flertal foreslår på den baggrund,  

 at der som § 37, stk. 3, i rådets lovudkast  

 indsættes en bestemmelse, der lovfæster den nuværende  

 praksis, hvorefter institutionens leder har adgang til på forhånd  

 at gennemlæse de indsattes blade og forbyde offentliggørelsen af  

 bestemte artikler, såfremt sikkerhedsmæssige hensyn gør  

 det påkrævet, eller indholdet groft forulemper  

 enkeltpersoner.
 Med ordet »institutionens« sigtes til de samme  

 institutioner, som er omfattet af § 37, stk. 1, i rådets  

 lovudkast, dvs. åbne og lukkede fængsler, arresthuse og  

 kriminalforsorgens pensioner.
 Udtrykket »de indsattes blade« omfatter både  

 tilfælde, hvor fremstillingen af bladet sker i institutionen, eventuelt  

 med støtte fra fængslet efter § 37, stk. 2, og  

 tilfælde, hvor fremstillingen sker uden for vedkommende institution,  

 forudsat at bladet må antages at være bestemt til udgivelse i  

 institutionen. Øvrige blade, der bringes til institutionen udefra,  

 f.eks. blade, der retter sig mod alle i kriminalforsorgens institutioner,  

 forudsættes at kunne gennemlæses og nægtes udleveret i  

 medfør af § 36 om egne genstande, § 55 om brevveksling og  

 § 60 om undersøgelse af den indsattes person og opholdsrum.
Med udtrykket »sikkerhedsmæssige hensyn«  

 tænkes bl.a. på forebyggelse af, at de indsatte begår  

 strafbart forhold under afsoningen, f.eks. ved at overtræde  

 straffelovens bestemmelser om freds- og ærekrænkelser, jf. pkt.  

 4.2.2. ovenfor.
Som eksempel på personer, der kan være omfattet  

 af udtrykket »groft forulemper enkeltpersoner«, kan nævnes ofre for  

 forbrydelser og medindsatte og - i særligt grove tilfælde -  

 ansatte ved institutionen.
 Et mindretal af rådets medlemmer (2 medlemmer) kan  

 ikke tilslutte sig forslaget i § 37, stk. 3.
 For det første er bestemmelsens overensstemmelse  

 med princippet i grundlovens § 77 efter mindretallets opfattelse  

 tvivlsom.
For det andet ses der ikke at være behov for en  

 sådan regel.
I det omfang bladet finansieres af institutionen, vil et  

 vilkår om forhåndsgodkendelse af teksten kunne opstilles, jf.  

 § 37, stk. 4, i rådets lovudkast.
Såfremt bladet ikke  

 finansieres af institutionen, må distributionen inden for institutionen  

 være undergivet de samme begrænsninger som tilsendelse af uden  

 for institutionen udgivne periodiske skrifter, jf. § 58 i rådets  

 lovudkast, således som denne må antages at blive fortolket i  

 lyset af Folketingets Ombudsmands udtalelse af 11. februar 1986, j.nr.  

 1985-929-611. Heri udtalte ombudsmanden, at han var enig med Direktoratet for  

 Kriminalforsorgen i, at gennemlæsning og efterfølgende  

 tilbageholdelse af 2 ugebreve, udgivet af Fangernes Interessegruppe, havde  

 haft fornøden hjemmel i Justitsministeriets cirkulære nr. 217 af  

 18. december 1980 om de indsattes adgang til brevveksling og besøg mv.  

 og cirkulære nr. 216 af 17. december 1980 om de indsattes adgang til  

 udlevering af egne effekter mv. og anvendelse af penge.
Udsendelse af bladet  

 fra institutionen må ifølge mindretallet anses for undergivet de  

 samme begrænsninger som udsendelse af breve, jf. § 55,  

 stk. 2, i rådets lovudkast.
5.6.7.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om de indsattes adgang til  

 udgivelse af blade.
Justitsministeriet kan i den forbindelse af de af  

 rådets flertal anførte grunde også tiltræde, at der  

 i overensstemmelse med den nuværende praksis gives mulighed for at  

 gennemlæse de indsattes blad, før dette udgives, og for i visse  

 tilfælde at forbyde offentliggørelsen af bestemte artikler, jf.  

 pkt. 5.6.7.2. ovenfor.
Lovforslaget er udformet i overensstemmelse hermed,  

 jf. § 37.
5.6.8. Arbejde og uddannelse 5.6.8.1. Gældende ret Efter straffelovens § 35, stk. 1, 1. pkt., har  

 fængselsdømte pligt til at udføre arbejde, der  

 pålægges dem, efter regler, der fastsættes af  

 justitsministeren.
I disse fastsættes tillige regler om arbejdspenge  

 til de dømte, jf. bestemmelsens 2. pkt.
Efter straffelovens § 35, stk. 2, kan arbejde  

 uden for anstaltens område finde sted under anstaltens ledelse og  

 tilsyn.
Når det anses for formålstjenligt, og fare for misbrug  

 ikke antages at foreligge, kan der meddeles tilladelse til ophold uden for  

 anstalten til deltagelse i undervisning eller til beskæftigelse hos  

 arbejdsgiver.
Hæftedømte er efter straffelovens § 44,  

 stk. 3, berettiget til selv at skaffe sig arbejde, der er foreneligt med  

 sikkerheden og god orden i fængslet.
Arbejdsudbyttet tilfalder den  

 pågældende.
Skaffer den indsatte sig ikke sådant arbejde,  

 pålægges det den pågældende mod vederlag at  

 udføre et under hensyn til den pågældendes dannelsestrin  

 og livsstilling passende arbejde i et sådant omfang, som er  

 nødvendigt til en rimelig beskæftigelse.
De nævnte bestemmelser suppleres af straffelovens  

 § 45, hvorefter indsatte ikke må beskæftiges med  

 sundhedsfarligt arbejde.
De skal holdes forsikrede mod følger af  

 ulykkestilfælde.
Nærmere regler for gennemførelsen af  

 sidstnævnte bestemmelse, herunder om udbetaling og bestyrelse af  

 forsikringssummer, kan fastsættes ved kgl. anordning, jf. herved pkt.  

 5.1.1.2. ovenfor.
 Straffelovens bestemmelser udfyldes bl.a. af  

 §§ 12-15, 24 og 33 i fuldbyrdelsesbekendtgørelsen.
Efter § 12 skal de indsatte være  

 beskæftiget med arbejde eller uddannelse eller - såfremt det i  

 det enkelte tilfælde findes formålstjenligt - med aktivitet af  

 anden karakter, herunder eventuelt selvforskaffet beskæftigelse, som  

 kan udøves under institutionens tilsyn.
Personer, der udstår  

 frihedsstraf i arresthus (Københavns Fængsler), har dog adgang  

 til selv at skaffe sig beskæftigelse, som på rimelig måde  

 kan foregå i institutionen.
Tilsvarende gælder personer, der  

 udstår hæfte i kriminalforsorgens anstalter.
Efter § 13 skal valget af beskæftigelse i hvert  

 enkelt tilfælde træffes på grundlag af en samlet vurdering  

 af den indsattes forhold.
Der skal tages hensyn til, at den indsattes evner  

 udnyttes rimeligt, og til den pågældendes egne ønsker.  

 Endvidere bør de indsatte søges motiveret for  

 beskæftigelse, der er egnet til at afbøde manglende  

 skolemæssige kundskaber eller mangel på erhvervsmæssig  

 eller anden uddannelse.
Af § 14 følger, at den tid, som den indsatte  

 skal anvende til beskæftigelse, skal holdes inden for de til enhver tid  

 gældende arbejdstidsnormer på arbejdsmarkedet, herunder  

 eventuelle normer for overarbejde.
Arbejdstiden for indsatte, der er  

 beskæftiget med arbejde, som er nødvendigt for institutionens  

 drift, kan dog henlægges til andre tidsrum, end hvad der i  

 øvrigt gælder for beskæftigelse i institutionen.
Endelig  

 skal indsatte, hvis trossamfund forbyder dem at være beskæftiget  

 på visse dage, fritages herfor.
Institutionens leder kan i den  

 forbindelse bestemme, at de på anden måde skal opfylde  

 arbejdstidsnormen.
De nævnte bestemmelser suppleres i § 15 af en  

 bemyndigelse for Direktoratet for Kriminalforsorgen til at fastsætte  

 nærmere regler for de indsattes beskæftigelse, herunder om  

 størrelsen og anvendelsen af arbejdspenge.
Af denne bestemmelse  

 fremgår også, at der skal ydes dagpenge til indsatte, som  

 på grund af helbredstilstanden ikke kan beskæftiges efter de  

 almindelige regler.
Nærmere regler herom fastsættes af  

 Direktoratet for Kriminalforsorgen.
 Efter fuldbyrdelsesbekendtgørelsens § 24 skal  

 det indgå i institutionens almindelige overvejelser, om der bør  

 gives indsatte, der efter reglerne om udgang, jf. herved pkt. 5.7.1.  

 nedenfor, har mulighed herfor, tilladelse til udgang af hensyn til deres  

 oplæring, uddannelse eller beskæftigelse.
 Der kan efter fuldbyrdelsesbekendtgørelsens  

 § 33 ikendes disciplinærstraf for overtrædelse af pligten  

 til at være beskæftiget efter § 12, stk. 1.
Om gældende ret henvises i øvrigt til  

 1989-betænkningen, s. 145-155, hvor der bl.a. redegøres  

 nærmere for Beskæftigelsesudvalgets (AUF-udvalgets) overvejelser  

 og forslag i betænkning nr. 1058/1996 om Arbejde, Undervisning og  

 Fritid (AUF-betænkningen). Det bemærkes herved, at en række  

 af AUF- udvalgets forslag er gennemført i kriminalforsorgen efter, at  

 arbejdsgruppen afgav sin betænkning i 1989. Der kan i den forbindelse  

 bl.a. henvises til Justitsministeriets cirkulære nr. 170 af 28.  

 september 1992 med tilhørende vejledning af samme dato om arbejdstid  

 og arbejdspenge samt ydelser til kost og selvforvaltning til indsatte i  

 kriminalforsorgen.
Dette cirkulære afviger på flere punkter fra  

 de cirkulærer, der indgår i arbejdsgruppens gennemgang af  

 gældende ret.
Det gælder bl.a. med hensyn til reglerne om  

 arbejdstid, aflønning m.m., selvforplejning og selvforvaltning samt  

 løsladelsesbeløb, jf. 1992-cirkulærets kapitel 1-3 og  

 5.
 Det kan endvidere nævnes, at der ved cirkulære  

 af 28. september 1992, 15. marts 1995 samt 28. december 1998 er  

 gennemført enkelte ændringer i cirkulære nr. 144 af 26.  

 juni 1973 om dagpenge til indsatte. Ændringerne vedrører bl.a.  

 spørgsmålet om ydelse af dagpenge til indsatte under  

 indlæggelse på hospital mv. og nedsættelse af  

 dagpengebeløbet fra 90 pct. til 80 pct. af den daglige grundløn  

 uden tillæg.
5.6.8.2. Straffelovrådets forslag Om arbejdsgruppens overvejelser henvises til  

 1989-betænkningen, s. 155-164, 654, jf. §§ 37-40 i arbejdsgruppens  

 lovudkast, og s. 705-708, og om Straffelovrådets overvejelser henvises  

 til 1998-betænkningen, s. 106-107, jf. §§ 8-42 i rådets  

 lovudkast, og s. 202-209.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag.
Rådet foreslår på den baggrund, at de  

 under pkt. 5.6.8.1. nævnte straffelovsbestemmelser om arbejdspligt og  

 arbejdspenge mv. ophæves som led i gennemførelsen af en samlet  

 regulering i straffuldbyrdelsesloven af de indsattes beskæftigelse  

 under straffuldbyrdelsen.
Der henvises herved til § 1, nr. 6, i forslag  

 til lov om ændring af forskellige lovbestemmelser i forbindelse med  

 gennemførelsen af en lov om fuldbyrdelse af straf mv.
 Rådet foreslår endvidere, at der som  

§ 38, stk. 1, i rådets lovudkast indsættes en  

 bestemmelse, hvorefter en indsat har ret og pligt til at være  

 beskæftiget ved deltagelse i arbejde, uddannelse eller anden godkendt  

 aktivitet.
Som stk. 2 foreslås en bemyndigelse for  

 justitsministeren til, hvor praktiske eller andre særlige hensyn  

 gør det nødvendigt, at fastsætte regler, hvorefter  

 bestemmelsen i stk. 1 fraviges for bestemte institutioner eller bestemte  

 grupper af indsatte.
Indsatte skal dog så vidt muligt tilbydes  

 beskæftigelse.
Forslaget i § 38 indebærer en lovfæstelse  

 af muligheden for at udvide de aktiviteter, som den indsatte kan være  

 beskæftiget med til opfyldelse af beskæftigelsespligten.
Den  

 indsattes beskæftigelsespligt modsvares af en pligt for  

 kriminalforsorgen til at tilvejebringe de fornødne  

 beskæftigelsesmuligheder.
 Som § 39, stk. 1, i rådets  

 lovudkast foreslås en bestemmelse, hvorefter valget af  

 beskæftigelse i hvert enkelt tilfælde skal træffes på  

 grundlag af en samlet vurdering af den indsattes forhold.
I stk. 2 foreslås fastsat en pligt til  

 ved afgørelser efter stk. 1 så vidt muligt at tage hensyn  

 til den indsattes eget ønske og til den indsattes muligheder for at  

 opnå arbejde eller uddannelse uden for fængslet.
Den indsatte  

 skal i den forbindelse vejledes om mulighederne for ved undervisning eller  

 anden uddannelse at afhjælpe manglende skolekundskaber eller mangel  

 på erhvervsmæssig eller anden uddannelse.
 Forslaget i § 39 indebærer en lovfæstelse  

 af princippet om individuelt beskæftigelsesvalg og af de hensyn, som  

 kriminalforsorgen skal inddrage ved det individuelle  

 beskæftigelsesvalg.
Som § 40 i rådets lovudkast  

 foreslås indsat en bestemmelse, hvorefter institutionens arbejdspladser  

 skal være indrettet således, at arbejdsforholdene for de indsatte  

 er sikkerheds- og sundhedsmæssigt fuldt forsvarlige.
Bestemmelsen  

 tilsigter at erstatte straffelovens § 45, 1. pkt., jf. pkt. 5.6.8.1.  

 ovenfor, og er i overensstemmelse med den nuværende praksis  

 vedrørende indretning af arbejdspladser i kriminalforsorgens  

 institutioner.
 Som § 41 i rådets lovudkast  

 foreslås indsat en bemyndigelse for justitsministeren til at  

 fastsætte regler om de indsattes beskæftigelse, herunder om at  

 beskæftigelsespligten skal tilrettelægges under hensyn til de  

 indsattes religiøse tilhørsforhold.
Forslaget indebærer bl.a., at de administrative  

 bestemmelser, der skal udstedes i medfør af § 41, skal indeholde  

 en regel om, at der ved tilrettelæggelsen af de indsattes  

 beskæftigelsespligt skal tages hensyn til den pågældendes  

 religiøse tilhørsforhold.
Det er endvidere forudsat, at  

 vedkommendes samlede forpligtelse til at være beskæftiget med  

 godkendte aktiviteter i institutionen fastholdes, således at der blot  

 ved den nærmere tilrettelæggelse heraf skal tages hensyn til  

 religiøse forbud mod beskæftigelse på bestemte dage.
 Forslaget er i overensstemmelse med de nugældende  

 regler mv. om tilrettelæggelse af arbejdspligt under hensyn til  

 religiøst tilhørsforhold.
 Endelig foreslås som § 42 i rådets  

 lovudkast indsat en række bestemmelser om vederlag for  

 beskæftigelse.
Efter § 42, stk. 1, 1. pkt., skal en  

 indsat have udbetalt vederlag for sin beskæftigelse.
Med denne  

 bestemmelse sigtes til indsatte, der i institutionen (fængsler og  

 arresthuse) ikke er beskæftiget med eget arbejde, men er  

 beskæftiget på kriminalforsorgens foranledning.
Om indsatte, der  

 har skaffet sig indtægtsgivende arbejde i institutionen, eller som  

 under udgang fra institutionen har arbejdsindtægt, henvises til  

 § 42, stk. 2, der omtales nedenfor, og § 110, stk. 1, jf.  

 pkt. 9.2. nedenfor.
 Efter § 42, stk. 1, 2. pkt., skal  

 vederlag også udbetales til indsatte, der ikke kan tilbydes  

 beskæftigelse, eller som er uden beskæftigelse efter reglerne i  

 § 38, stk. 2. Det samme gælder indsatte, der på grund  

 af sygdom er fraværende fra beskæftigelse, jf. § 42,  

stk. 1, 3. pkt.
 Forslaget i § 42, stk. 1, indebærer ikke  

 ændringer i forhold til de nugældende regler mv. om vederlag for  

 beskæftigelse.
Som § 42, stk. 2, foreslås indsat  

 en bestemmelse, hvorefter andre indsatte alene skal have dækket deres  

 personlige fornødenheder, jf. dog stk. 3 og § 110,  

 stk. 1. Med udtrykket »andre indsatte« sigtes til personer, der ikke  

 omfattes af § 42, stk. 1, f.eks. personer, der har tilsidesat  

 beskæftigelsespligten, og personer, der i institutionen er  

 beskæftiget med eget arbejde.
Formålet med denne bestemmelse er  

 at sikre, at sådanne personer ikke får udbetalt fuldt vederlag  

 for beskæftigelse, men dog som udgangspunkt skal have dækket  

 deres personlige fornødenheder.
 § 42, stk. 3, indeholder en bemyndigelse  

 for justitsministeren til at fastsætte regler om ydelser efter  

 stk. 1 og 2 og til i den forbindelse at fastsætte regler om, at  

 andre indsatte, der er fraværende fra beskæftigelse, skal have  

 udbetalt vederlag for beskæftigelse.
Henvisningen i § 42, stk. 2, til  

 stk. 3 indebærer, at indsatte, der er fraværende fra  

 beskæftigelse, og som ikke omfattes af § 42, stk. 1, skal  

 have udbetalt vederlag for beskæftigelse, hvis de omfattes af de  

 administrative regler, som § 42, stk. 3, giver mulighed for at  

 fastsætte.
Som eksempel peges på indsatte, der har været  

 fraværende fra beskæftigelse på grund af  

 lægebesøg og lignende, og som efter de nugældende  

 administrative bestemmelser modtager godtgørelse svarende til mistet  

 aflønning.
Henvisningen i § 42, stk. 2, til § 110,  

 stk. 1, medfører, at indsatte, der er beskæftiget med  

 eget indtægtsgivende arbejde i institutionen, eller som under udgang  

 har arbejdsindtægt, end ikke skal have dækket deres personlige  

 fornødenheder, idet det følger af reglen i § 110,  

 stk. 1, at sådanne indsatte selv skal betale for opholdet i  

 institutionen.
Som det fremgår af pkt. 9.2.2. nedenfor, er § 110,  

 stk. 1, ny i forhold til gældende ret.
Formålet med  

 bestemmelsen er bl.a. at modvirke, at dømte, der har eget  

 indtægtsgivende arbejde, samtidig modtager forsørgelse fra  

 kriminalforsorgen.
 Ordet »ydelser« i § 42, stk. 3, omfatter  

 i overensstemmelse med de nugældende regler mv. efter  

 omstændighederne både pengebeløb og naturalier og  

 forudsættes størrelsesmæssigt at svare til det  

 beløb, som en kontanthjælpsmodtager har til rådighed efter  

 fradrag af faste udgifter til bolig mv.
 Endvidere forudsættes ydelser til indsatte, der er  

 fraværende fra beskæftigelse på grund af sygdom, at kunne  

 fastsættes som et dagpengebeløb svarende til en procentdel af  

 vederlaget for beskæftigelse, hvilket svarer til cirkulære nr.  

 144 af 26. juni 1973 med senere ændringer om dagpenge til indsatte og  

 er i overensstemmelse med de regler om dagpenge, der gælder på  

 det almindelige arbejdsmarked.
Endelig omfatter ordet »vederlag« både et  

 pengebeløb for selve beskæftigelsen og et pengebeløb til  

 dækning af personlige fornødenheder.
Det forudsættes, at  

 der som hidtil kan ske modregning for kostens værdi ved udbetaling af  

 vederlag i de institutioner, hvor der ikke er fuld selvforplejning.
Efter § 40, stk. 2, i arbejdsgruppens lovudkast  

 skal en indsat, der uden tilladelse har været fraværende fra  

 beskæftigelse, alene have udbetalt en ydelse til dækning af  

 personlige fornødenheder.
Endvidere kan der ved senere udbetaling af  

 vederlag pålægges et ekstraordinært fradrag for hver dag  

 uden beskæftigelse.
 Arbejdsgruppens forslag om tilsidesættelse af  

 beskæftigelsespligten bygger på AUF-betænkningens  

 indstilling, hvorefter der ikke bør kunne ske indskrænkning i  

 den dømtes mulighed for fællesskab med andre dømte i  

 fritiden i ordinære tilfælde af individuel arbejdsvægring.  

 Adgangen til at anvende disciplinærstraf i form af strafcelle eller til  

 at anbringe den dømte i enrum bør derfor ophæves, og der  

 bør alene kunne reageres med økonomiske virkemidler.
Efter AUF-udvalgets opfattelse bør det bero  

 på den enkelte institutions interne regler og muligheder, hvor den  

 dømte skal opholde sig i arbejdstiden, så længe  

 arbejdsvægringen vedvarer.
Foruden tab af løn i  

 vægringsperioden skal reaktionen være et ekstraordinært  

 løntræk i den efterfølgende arbejdsindtjening samt  

 eventuelt forringet lønmæssig status i et nyt  

 arbejdspengesystem.
Det ekstraordinære løntræk  

 foreslås generelt fastsat til et bestemt beløb pr.  

 arbejdsvægringsdag.
AUF-udvalgets forslag berører ikke de  

 gældende regler om anvendelse af sanktioner i tilfælde af  

 kollektiv arbejdsvægring eller aktioner, der i øvrigt  

 indebærer en risiko for fængslets orden eller sikkerhed.
 AUF-udvalgets og arbejdsgruppens forslag har været  

 gennemført forsøgsvis i kriminalforsorgens institutioner siden  

 1. januar 1993.
Det er i den forbindelse forudsat, at indsatte, der er  

 fraværende fra beskæftigelse, kan tilbringe arbejdstiden i  

 særlige lokaliteter, herunder eventuelt enrumsafdelinger.
Det skyldes,  

 at beboelsesafsnittene ofte ikke er personalebemandet i arbejdstiden.
Man er  

 imidlertid opmærksom på, at den særlige placering af de  

 indsatte kan opfattes som havende en pønal karakter.
Det er endvidere i forsøgsordningen forudsat, at  

 der kan ikendes disciplinærstraf i form af bøde ved  

 tilsidesættelse af beskæftigelsespligten af én dags  

 varighed eller mere, og at fængslerne af sikkerhedsmæssige grunde  

 kan reagere med enrumsanbringelse i tilfælde af længerevarende  

 beskæftigelsesvægring, dvs. vægring af mere end to dages  

 varighed.
Det er dog også forudsat, at denne mulighed kun bør  

 anvendes undtagelsesvis i de åbne fængsler.
 Rådet er i det store og hele enig i AUF-udvalgets  

 anbefalinger om virkningen af beskæftigelsesvægring og kan derfor  

 også tiltræde arbejdsgruppens forslag.
 Rådet finder imidlertid, at den ovennævnte  

 bestemmelse i arbejdsgruppens lovudkast om adgangen til at  

 pålægge et ekstraordinært fradrag for hver dag uden  

 beskæftigelse kan give anledning til tvivl om den retlige karakter af  

 det omhandlede »ekstraordinære fradrag«.
 Rådet foreslår derfor, at bestemmelsen  

 erstattes af en adgang til at ikende disciplinærstraf i form af  

 bøde ved tilsidesættelse af beskæftigelsespligten efter  

 § 38, stk. 1, jf. § 67, nr. 3, i rådets lovudkast og  

 pkt. 5.9.1.2. nedenfor.
 Rådet har endvidere ingen indvendinger imod, at den  

 beskrevne praksis vedrørende udelukkelse fra fællesskab af  

 sikkerhedsmæssige grunde, der er fulgt under forsøgsordningen,  

 fortsættes.
5.6.8.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelser om arbejde og uddannelse mv.  

 Lovforslaget er udformet i overensstemmelse hermed, jf.  

§§ 38-42.
5.6.9. Fritiden 5.6.9.1. Gældende ret Efter fuldbyrdelsesbekendtgørelsens § 16,  

 stk. 1, skal de indsatte i fritiden have passende muligheder for at  

 holde sig orienteret ved avislæsning og gennem radio- og  

 fjernsynsudsendelser.
Der skal være adgang til lån af  

 bøger og tidsskrifter og så vidt muligt være tilbud om  

 fritidsundervisning og forskellige former for sportsudøvelse.
 Efter § 16, stk. 2, fastsætter  

 institutionens leder regler om, hvilke tidsrum de indsatte dagligt kan  

 anvende til fælles fritidsaktiviteter.
Efter § 17 skal de indsatte i almindelighed have  

 adgang til at tilbringe mindst én time i fri luft.
På arbejdsfri  

 dage skal der så vidt muligt være adgang til yderligere ophold i  

 fri luft.
Der henvises i øvrigt til 1989- betænkningen, s.  

 183-184.
5.6.9.2. Straffelovrådets forslag Om arbejdsgruppens overvejelser henvises til  

 1989-betænkningen, s. 185-186, 654, jf. § 41 i arbejdsgruppens  

 lovudkast, og s. 708-709, og om Straffelovrådets overvejelser henvises  

 til 1998-betænkningen, s. 107, jf. § 43 i rådets lovudkast,  

 og s. 209-210.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag.
Rådet foreslår på den baggrund, at der  

 som § 43, stk. 1, i rådets lovudkast indsættes  

 en bestemmelse, hvorefter en indsat i videst muligt omfang selv skal varetage  

 praktiske opgaver vedrørende sine personlige forhold, herunder  

 madlavning og rengøring.
Bestemmelsen indebærer en  

 lovfæstelse af princippet om selvforvaltning.
Som § 43, stk. 2, foreslås indsat  

 en bestemmelse, der medfører pligt for institutionen til at tilbyde de  

 indsatte aktiviteter i fritiden.
Hensigten med bestemmelsen er at  

 fastslå, at institutionen til stadighed skal sikre, at de indsatte  

 tilbydes et passende antal aktiviteter i fritiden.
Endelig foreslås som § 43, stk. 3,  

 en bestemmelse, hvorefter en indsat har ret til dagligt at tilbringe mindst  

 én time i fri luft, medmindre dette vil være uforeneligt med  

 institutionens varetagelse af sikkerhedsmæssige hensyn, eller den  

 indsatte er anbragt i sikringscelle i medfør af § 66, jf. herved  

 pkt. 5.8.5.2. nedenfor.
Bestemmelsen, der er i overensstemmelse med  

 gældende ret, medfører bl.a., at indsatte, der er udelukket fra  

 fællesskab, jf. § 63 og pkt. 5.8.4.2. nedenfor, eller anbragt i  

 strafcelle, jf. § 68 og pkt. 5.9.1.2. nedenfor, kan nægtes adgang  

 til at tilbringe mindst én time i fri luft i tilfælde af  

 betydelig risiko for undvigelse eller forsøg herpå.
5.6.9.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om tilrettelæggelse af de  

 indsattes fritid i institutionen.
Lovforslaget er udformet i overensstemmelse  

 hermed, jf. § 43.
5.6.10. Forsorgsmæssig bistand 5.6.10.1. Gældende ret Efter retsplejelovens § 776 fastsætter  

 justitsministeren nærmere regler om behandlingen af  

 varetægtsarrestanter og om den bistand, der ydes dem for at  

 begrænse de erhvervsmæssige, sociale og personlige ulemper, som  

 følger af varetægten.
I overensstemmelse hermed er det i § 1, stk. 2,  

 i Justitsministeriets bekendtgørelse nr. 491 af 12. september 1978 med  

 senere ændringer om ophold i varetægtsfængsel fastsat, at  

 kriminalforsorgen skal yde bistand til at begrænse de  

 erhvervsmæssige, sociale og personlige ulemper, som følger af  

 varetægten.
Herudover bør der tilbydes bistand til  

 løsning af andre tilsvarende problemer.
Efter § 25 skal institutionens personale ved en  

 personlig samtale snarest efter indsættelsen give  

 varetægtsarrestanten mulighed for at redegøre for eventuelle  

 problemer af erhvervsmæssig, boligmæssig, økonomisk,  

 familiemæssig eller anden personlig karakter.
Foreligger der problemer,  

 til hvis løsning personalet ikke selv kan yde bistand, skal  

 varetægtsarrestanten sættes i forbindelse med socialforvaltningen  

 eller andre offentlige myndigheder.
Selv om en tilsvarende forpligtelse til at begrænse  

 følgerne af frihedsberøvelsen ikke udtrykkeligt er  

 fastslået i forhold til indsatte under straffuldbyrdelse, antages en  

 sådan forpligtelse at eksistere i praksis.
Forpligtelsen gælder  

 ikke alene ved frihedsberøvelsens iværksættelse, men  

 omfatter også ydelse af bistand i forbindelse med senere opståede  

 ulemper under fortsat varetægt eller under strafudståelsen.  

 Formålet med forpligtelsen er at fjerne enhver utilsigtet følge  

 af frihedsberøvelsen for den indsatte og de pårørende,  

 jf. herved princippet i fuldbyrdelsesbekendtgørelsens § 19,  

 stk. 1, hvorefter de indsatte har adgang til at udøve deres  

 almindelige borgerlige rettigheder i det omfang, frihedsberøvelsen  

 ikke i sig selv afskærer dem herfra.
Der er hverken for varetægtsarrestanter eller for  

 dømte fastsat udtrykkelige bestemmelser om den fremadrettede side af  

 forsorgsarbejdet.
I praksis antages institutionen dog at være  

 forpligtet til i nødvendigt omfang at yde den indsatte  

 forsorgsmæssig bistand med henblik på at forbedre den  

 pågældendes muligheder for at leve en kriminalitetsfri  

 tilværelse.
Nærmere regler om forsorgsarbejdet er fastsat i  

 Justitsministeriets cirkulære af 28. december 1982 om varetagelse af  

 forsorgsarbejdet vedrørende indsatte i kriminalforsorgens anstalter og  

 arresthusene.
Der henvises herom og om forsorgsarbejdet over for dømte  

 i øvrigt til 1989-betænkningen, s. 165-169.
5.6.10.2. Straffelovrådets forslag Om arbejdsgruppens overvejelser henvises til  

 1989-betænkningen, s. 170-171, 655, jf. § 42 i arbejdsgruppens  

 lovudkast, og s. 709, og om Straffelovrådets overvejelser henvises til  

 1998-betænkningen, s. 107, jf. § 44 i rådets lovudkast, og  

 s. 210.
 Straffelovrådet kan med en enkelt redaktionel  

 ændring tiltræde arbejdsgruppens forslag.
 Rådet foreslår på den baggrund, at der  

 som § 44, stk. 1, i rådets lovudkast indsættes  

 en bestemmelse, hvorefter institutionen skal vejlede og bistå en indsat  

 med hensyn til den pågældendes arbejdsmæssige,  

 uddannelsesmæssige, sociale og personlige forhold med henblik på  

 at forbedre den pågældendes muligheder for at leve en  

 kriminalitetsfri tilværelse og at begrænse de ulemper, der  

 følger af frihedsberøvelsen.
 Som stk. 2 foreslås indsat en  

 bestemmelse, hvorefter institutionen i forbindelse med sin virksomhed efter  

 stk. 1 skal formidle kontakt til personer, institutioner og myndigheder,  

 der efter anden lovgivning kan yde bistand.
Bestemmelsen medfører en lovfæstelse af  

 institutionens pligt til at vejlede og bistå en indsat med hensyn til  

 den pågældendes beskæftigelsesmæssige, sociale og  

 personlige forhold, herunder ved i nødvendigt omfang at formidle  

 kontakt til personer, institutioner og myndigheder, der kan yde bistand efter  

 anden lovgivning.
Forpligtelsen til at yde bistand efter den sociale  

 lovgivning mv. forudsættes som hidtil i første række at  

 påhvile de sociale myndigheder.
5.6.10.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om indsattes adgang til  

 forsorgsmæssig bistand.
Lovforslaget er udformet i overensstemmelse  

 hermed, jf. § 44.
5.6.11. Sundhedsmæssig bistand 5.6.11.1. Gældende ret 5.6.11.1.1. Reglerne om den sundhedsmæssige  

 bistand til indsatte i kriminalforsorgens fængsler og arresthuse bygger  

 på det hovedsynspunkt, at de indsatte - med de begrænsninger, der  

 følger af institutionsopholdet - skal have tilbudt den samme  

 sundhedsmæssige bistand som andre borgere i samfundet.
 Til at forestå sundhedsarbejdet er der i de fleste  

 fængsler ansat læger samt fængselssygeplejersker, og der er  

 til de fleste fængsler knyttet speciallæger i psykiatri.
Alle lukkede og enkelte åbne fængsler har  

 særlige sygeafdelinger, der giver mulighed for anbringelse af indsatte,  

 som har behov for særlig pleje.
Anstalten ved Herstedvester modtager  

 indsatte med et særligt behov for psykiatrisk bistand, idet denne  

 anstalt personalemæssigt er indrettet herpå.
Også  

 Københavns Fængsler, hvorunder Vestre Hospital hører, har  

 tilknyttet et antal læger og sygeplejersker.
Udover at virke som  

 sygeafdeling for Københavns Fængsler modtager Vestre Hospital  

 under visse betingelser indsatte til behandling fra hele kriminalforsorgens  

 institutionssystem.
 Indsatte i arresthusene behandles af arresthuslægen.  

 I nogle få større arresthuse er der tillige ansat  

 sygeplejersker.
 5.6.11.1.2. Efter  

 fuldbyrdelsesbekendtgørelsens § 9, stk. 1, skal  

 institutionen sørge for, at de indsatte undergives  

 lægeundersøgelse, vaccination og andre forebyggende  

 foranstaltninger, som af sundhedsmæssige hensyn findes  

 påkrævet.
Efter § 9, stk. 2, skal de indsatte under sygdom  

 behandles af institutionens læge.
De skal i nødvendigt omfang  

 undergives speciallægebehandling.
Såfremt det af lægelige  

 grunde findes tilrådeligt, skal de indlægges på hospital  

 eller overføres til anden institution under kriminalforsorgen med  

 sygeafdeling eller specialafdeling.
Efter § 9, stk. 3, påhviler det  

 lægen at informere den indsatte om de undersøgelser og den  

 behandling, som i det enkelte tilfælde findes påkrævet.
Med  

 den indsattes samtykke foretager lægen sådanne  

 undersøgelser og iværksætter eventuel behandling, som  

 findes påkrævet.
 I tilfælde af alvorlig sygdom skal den indsattes  

 pårørende så vidt muligt underrettes, jf. § 9,  

 stk. 4.
 I medfør af fuldbyrdelsesbekendtgørelsens  

 § 9, stk. 5, er der i Justitsministeriets cirkulære af 23.  

 august 1978 fastsat nærmere regler om de indsattes adgang til  

 tandbehandling og tandeftersyn.
 Om den sundhedsmæssige betjening af indsatte kan der  

 endvidere henvises til Justitsministeriets cirkulære af 1. december  

 1977 om medicinudlevering mv. til indsatte i kriminalforsorgens anstalter og  

 arresthusene, cirkulære af 29. marts 1990 med senere ændringer om  

 lægeundersøgelse mv. ved indsættelse i kriminalforsorgens  

 anstalter og arresthusene, cirkulæreskrivelse af 13. januar 1992 om  

 tilkald af læge til indsatte i kriminalforsorgens institutioner,  

 cirkulæreskrivelse af 22. juni 1992 med senere ændringer om  

 retningslinier vedrørende forholdsregler mod HIV-smitte for så  

 vidt angår indsatte i kriminalforsorgens institutioner samt  

 Justitsministeriets cirkulæreskrivelse af 22. marts 1999 om vaccination  

 af indsatte stiknarkomaner mod hepatitis.
 Herudover henvises til 1989-betænkningen, s.  

 173-180. Det bemærkes herved, at regler om sygesikring i forhold til  

 indsatte nu findes i § 1, stk. 6, i lovbekendtgørelse nr. 77  

 af 31. januar 1994 med senere ændringer om offentlig sygesikring og i  

 bekendtgørelse nr. 119 af 17. marts 1976 om begrænsning i adgang  

 til ydelser efter sygesikringsloven for visse persongrupper (hvilende  

 sygesikringsret) som ændret ved bekendtgørelse nr. 115 af 21.  

 februar 1990. Endvidere er regler om behandling, der kræver  

 hospitalsindlæggelse, nu fastsat i lovbekendtgørelse nr. 687 af  

 16. august 1995 med senere ændringer om sygehusvæsenet, ligesom  

 bistandslovens regler om kontanthjælp er afløst af regler i lov  

 nr. 455 af 10. juni 1997 med senere ændringer om aktiv  

 socialpolitik.
 Endvidere kan det nævnes, at det i forarbejderne til  

 § 26 i lov nr. 482 af 1. juli 1998 om patientens retsstilling er  

 fremhævet, at der inden for kriminalforsorgen kan videregives  

 helbredsoplysninger fra fængselslægen til fængslets ledelse  

 mv. om de indsatte, såfremt det er et nødvendigt led i  

 fængslets virksomhed.
Det bemærkes i øvrigt, at en række af  

 de forslag fra Justitsministeriets Sundhedsudvalg, der nævnes i  

 betænkningen, s. 176-180, efterfølgende er gennemført i  

 kriminalforsorgen.
Bl.a. er den tidligere gældende bestemmelse om  

 obligatorisk lægeundersøgelse efter indsættelsen  

 ophævet.
I stedet er det pålagt institutionerne at sikre, at den  

 dømte snarest muligt efter indsættelsen orienteres om  

 sundhedsordningen i institutionen.
Den dømte skal i forbindelse med  

 indsættelsen mundtligt have tilbud om en samtale med institutionens  

 læge eller sygeplejerske, jf. herved det ovennævnte  

 cirkulære af 29. marts 1990 med senere ændringer om  

 lægeundersøgelse ved indsættelse i kriminalforsorgens  

 anstalter og arresthusene.
 5.6.11.1.3. Psykisk syge indsatte bør ikke  

 opholde sig i kriminalforsorgens institutioner, men snarest muligt  

 søges indlagt på psykiatrisk hospital.
 For så vidt angår spørgsmålet om  

 psykiatrisk behandling af indsatte i Anstalten ved Herstedvester  

 bemærkes, at lov om frihedsberøvelse og anden tvang i  

 psykiatrien (psykiatriloven), jf. lov nr. 331 af 24. maj 1989 med senere  

 ændringer, ikke gælder for indsatte i kriminalforsorgens  

 anstalter og arresthuse, jf. lovens § 1. Det indebærer bl.a., at  

 psykiatrilovens regler om tvangsbehandling og tvangsfiksering ikke finder  

 anvendelse, så længe den pågældende befinder sig i  

 Anstalten ved Herstedvester.
Justitsministeriet har i besvarelse af en række  

 spørgsmål fra Folketingets Retsudvalg til brug for behandlingen  

 af forslaget til psykiatriloven i 1989 redegjort nærmere for  

 retstilstanden vedrørende indsatte med et psykiatrisk  

 behandlingsbehov, der opholder sig i fængsler, herunder Anstalten ved  

 Herstedvester, jf.
Folketingstidende 1988-89, tillæg B, sp.  

 1351-1352.
 Det fremgår heraf bl.a., at en indsat, der under  

 ophold i fængsel bliver sindssyg, kan overføres til en  

 psykiatrisk sygehusafdeling for kortere eller længere tid  

 afhængig af sygdommens karakter.
Er der behov for længerevarende psykiatrisk  

 behandling, kan overførslen ske efter straffelovens § 49,  

 stk. 2, om overførsel bl.a. til hospital i tilfælde, hvor  

 det findes hensigtsmæssigt på grund af den  

 pågældendes alder, helbredstilstand eller andre særlige  

 omstændigheder, jf. herved også Justitsministeriets  

 cirkulære nr. 98 af 9. juni 1978 om anvendelsen af straffelovens  

 § 49, stk. 2, over for psykiatriske patienter, jf. pkt. 5.11.1.  

 nedenfor.
Overførsel efter straffelovens § 49, stk. 2,  

 forudsættes i almindelighed at ske med den indsattes samtykke.  

 Protesterer den indsatte mod overførslen, kan indlæggelse kun  

 ske i overensstemmelse med sindssygelovens (nu psykiatrilovens) regler om  

 tvangsindlæggelse.
Uanset om overførslen er sket frivilligt, eller den  

 indsatte er blevet tvangsindlagt, vil den pågældende normalt  

 fortsætte udståelsen af straffen.
Som følge af, at den  

 indsatte er indlagt på en psykiatrisk afdeling, er den  

 pågældende undergivet de regler om tvangsbehandling mv., der  

 gælder for ophold på sådanne sygehuse. Ønsker den  

 pågældende ikke længere at være på afdelingen,  

 må der som udgangspunkt ske tilbageførsel til fortsat  

 straffuldbyrdelse i fængslet.
Er betingelserne for  

 tvangstilbageholdelse opfyldt, vil fortsat ophold på den psykiatriske  

 afdeling kunne ske i overensstemmelse med reglerne om tvangstilbageholdelse.
Om indsatte i Anstalten ved Herstedvester anføres  

 det i den ovennævnte besvarelse, at tvangsbehandling af vedkommendes  

 psykiske lidelser efter omstændighederne har kunnet ske i  

 overensstemmelse med principperne i sindssygelovens § 8, stk. 1, og  

 § 9, stk. 2, om tvangstilbageholdelse.
Det fremhæves  

 endvidere, at der med psykiatriloven ikke er tilsigtet nogen ændring i  

 denne retstilstand.
Da Anstalten ved Herstedvester er en institution under  

 kriminalforsorgen og ikke direkte omfattet af psykiatrilovens stedlige  

 anvendelsesområde, er der dog fundet behov for, at  

 spørgsmålet om fremgangsmåden ved tvangsbehandling i  

 Anstalten ved Herstedvester overvejes nærmere i tilslutning til  

 udformningen af en straffuldbyrdelseslov.
 5.6.11.1.4. En arbejdsgruppe nedsat af Direktoratet  

 for Kriminalforsorgen har i december 1993 afgivet en indstilling om  

 anvendelse af principperne i psykiatriloven i forbindelse med den  

 psykiatriske behandling af indsatte i Anstalten ved Herstedvester.
 Arbejdsgruppen har ved afgivelsen af indstillingen taget  

 udgangspunkt i, at psykiatriloven ikke gælder i Anstalten ved  

 Herstedvester.
 Anvendelsen af reglerne i psykiatriloven forudsætter  

 i alt væsentligt, at de pågældende personer er sindssyge  

 eller befinder sig i en tilstand, der ganske må sidestilles hermed.  

 Indsatte i kriminalforsorgens institutioner er ligesom andre borgere i  

 samfundet undergivet lovgivningens almindelige bestemmelser om  

 sundhedsforhold.
Udgangspunktet er derfor, at behandling af indsatte, der  

 kræver hospitalsindlæggelse, skal ske på de almindelige  

 sygehuse.
Anstalten ved Herstedvester er ikke et sygehus, men et  

 fængsel, der er særligt rustet til at yde psykiatrisk bistand til  

 indsatte.
Det følger af grundholdningen i straffeloven og  

 anbefalingerne i De Europæiske Fængselsregler, at sindssyge ikke  

 bør opholde sig i kriminalforsorgens institutioner.
Hvis en indsat er  

 eller bliver sindssyg, skal vedkommende derfor snarest - frivilligt eller  

 efter reglerne om tvangsindlæggelse - indlægges på den  

 almindelige psykiatriske afdeling, der har modtageforpligtelsen.
I de  

 sjældne tilfælde, hvor der er grundlag for at udstede  

 farlighedsdekret, overflyttes den indsatte til Sikringsafdelingen, som er  

 knyttet til amtshospitalet i Nykøbing Sjælland, jf.  

 psykiatrilovens § 40.
 Anstalten ved Herstedvester skal efter sin funktion ikke  

 sjældent observere, foretage diagnostisk afklaring af og behandle  

 indsatte, der viser sig at være psykotiske varigt eller i perioder.  

 Sådanne personer skal som udgangspunkt snarest søges indlagt  

 på almindeligt psykiatrisk sygehus med henblik på behandling,  

 herunder om nødvendigt tvangsbehandling.
Blandt anstaltens indsatte kan der i sjældne  

 tilfælde forekomme psykotiske, forbigående ekstraordinært  

 farlige personer, der - netop fordi tilstanden er forbigående og  

 svingende - ikke opfylder kriterierne i psykiatrilovens § 40 for  

 afsigelse af farlighedsdekret.
De pågældende kan imidlertid som  

 følge af den ekstreme farlighed ej heller forsvarligt overføres  

 til eller opholde sig i almindelig lukket psykiatrisk afdeling.
I sådanne tilfælde bør der efter  

 arbejdsgruppens opfattelse i overensstemmelse med hidtidig praksis være  

 mulighed for, at tvangsbehandling i en kortere periode kan foregå i  

 Anstalten ved Herstedvester.
Det er en forudsætning, at psykiatrilovens  

 betingelser for tvangsbehandling er opfyldt.
Den indsatte skal  

 overføres, eventuelt tvangsindlægges, på almindelig  

 psykiatrisk afdeling, når den pågældendes farlighed ikke  

 længere er til hinder herfor.
Hvis farligheden består trods en  

 kort behandlingsperiode, må det afprøves, om den  

 pågældende på dette tidspunkt opfylder kravene i  

 psykiatrilovens § 40 og således kan overføres til  

 Sikringsafdelingen.
Godkendelse af tvangsbehandling i anstalten kan opfattes  

 som en principiel accept af, at sindssyge har ophold og behandles i et  

 fængsel.
En sådan godkendelse kan også føre til, at  

 overførsel af sindssyge indsatte til psykiatrisk hospital  

 vanskeliggøres, idet Anstalten ved Herstedvester bliver bedre rustet  

 til selv at klare behandlingen.
Arbejdsgruppen har imidlertid fundet det utvivlsomt, at  

 den praksis, der har udviklet sig i anstalten, dækker et  

 nødvendigt behov for i et meget begrænset antal tilfælde  

 at kunne tvangsbehandle indsatte i en ganske kort periode.
Alternativet  

 hertil ville være en ændring af reglerne i psykiatrilovens  

 § 40 for indlæggelse af ekstraordinært farlige personer  

 på Sikringsafdelingen, således at overførsel er mulig ved  

 kortvarige og ikke blot ved de vedvarende mere kvalificerede og konkrete  

 farlighedstilstande.
En sådan ændring af § 40  

 indebærer, at den berørte person hyppigt skal overføres  

 mellem anstalten og Sikringsafdelingen, hvilket ikke kan anses for  

 ønskeligt for den pågældende.
 På den baggrund foreslår arbejdsgruppen, at  

 man opretholder muligheden for tvangsbehandling i det ovennævnte meget  

 begrænsede omfang af forbigående ekstraordinært farlige  

 sindssyge, der, fordi tilstanden er forbigående og svingende, ikke  

 opfylder betingelserne i psykiatrilovens § 40.
Arbejdsgruppen lægger afgørende vægt  

 på, at den hidtidige særdeles restriktive praksis med hensyn til  

 anvendelse af tvangsbehandling videreføres, og at behandlingsperioden  

 er den kortest mulige.
Indtil spørgsmålet afklares i forbindelse  

 med straffuldbyrdelsesloven, foreslår arbejdsgruppen, at der  

 midlertidigt fastsættes en ordning, hvorefter psykiatrilovens regler i  

 videst muligt omfang finder anvendelse på tvangsbehandling i Anstalten  

 ved Herstedvester.
Arbejdsgruppen forudsætter, at der tilvejebringes  

 den fornødne læge- og sygeplejedækning i anstalten i  

 tilfælde af tvangsbehandling, dvs. fast sygeplejevagt og læge,  

 der kan tilkaldes døgnet rundt.
5.6.11.2. Straffelovrådets forslag Om arbejdsgruppens overvejelser henvises til  

 1989-betænkningen, s. 180-181, 655, jf. § 43 i arbejdsgruppens  

 lovudkast, og s. 709-710, og om Straffelovrådets overvejelser henvises  

 til 1998-betænkningen, s. 107-108, jf. § 45 i rådets  

 lovudkast, og s. 213-215.
Straffelovrådet kan i lighed med arbejdsgruppen  

 tiltræde Sundhedsudvalgets hovedsynspunkt, hvorefter indsatte i  

 sundhedsmæssig henseende så vidt muligt skal sidestilles med  

 andre borgere i samfundet.
Dette hovedsynspunkt har allerede fundet udtryk i  

 § 4 i rådets lovudkast, hvorefter en person under fuldbyrdelsen af  

 straf ikke må pålægges andre begrænsninger i  

 tilværelsen end sådanne, der er fastsat ved lov eller er en  

 følge af selve straffen, jf. herved pkt. 4.2.2. ovenfor.
 Rådet er endvidere enig i, at en bestemmelse om de  

 indsattes ret til sundhedsmæssig bistand bør optages i  

 straffuldbyrdelsesloven, og at de nærmere regler herom bør  

 fastsættes administrativt i medfør af en bemyndigelse i  

 loven.
Rådet kan også tiltræde, at der i  

 straffuldbyrdelsesloven sker en regulering af adgangen til at tvangsbehandle  

 i Anstalten ved Herstedvester.
Rådet forudsætter i den  

 forbindelse, at den nuværende praksis, hvorefter man er særdeles  

 tilbageholdende med at anvende tvang i behandlingen, opretholdes.
 Rådet er desuden enig i, at der ikke bør  

 åbnes mulighed for at anvende psykiatrilovens regler om anvendelse af  

 fysisk magt i form af indgivelse af et beroligende middel, jf.  

 psykiatrilovens § 17, stk. 2, på indsatte i Anstalten ved  

 Herstedvester.
 På den baggrund foreslår rådet, at der  

 som § 45 i rådets lovudkast indsættes en bestemmelse  

 om sundhedsmæssig bistand, der med enkelte redaktionelle  

 ændringer svarer til § 43 i arbejdsgruppens lovudkast.
 I § 45, stk. 1, fastsættes det, at  

 en indsat har ret til lægebehandling og anden sundhedsmæssig  

 bistand.
 § 45, stk. 2, indeholder en bemyndigelse  

 for justitsministeren til efter forhandling med sundhedsministeren at  

 fastsætte regler om tvangsbehandling i Anstalten ved Herstedvester af  

 indsatte, der opfylder betingelserne for tvangstilbageholdelse i  

 psykiatriloven, og som ikke kan overføres til en almindelig  

 psykiatrisk afdeling.
Efter § 45, stk. 3, skal behandlingen ske  

 i overensstemmelse med reglerne i psykiatriloven, herunder også for  

 så vidt angår adgang til at klage over anstaltens beslutning om  

 tvangsbehandling til patientklagenævnet.
Patientrådgiver skal dog  

 kun beskikkes, hvis den pågældende ikke i forvejen har en  

 bistandsværge efter straffelovens § 71.
 De nævnte bestemmelser suppleres i § 45,  

stk. 4, af en bemyndigelse for justitsministeren til at  

 fastsætte regler om sundhedsmæssig bistand til indsatte.
 Forslaget i § 45 indebærer i forhold til de  

 nugældende regler mv. en lovfæstelse af indsattes ret til  

 sundhedsmæssig bistand.
 Endvidere giver bestemmelsen mulighed for at fastholde den  

 gældende (restriktive) praksis med hensyn til tvangsbehandling i  

 Anstalten ved Herstedvester.
 Med bestemmelsen tilsigtes ikke ændringer med hensyn  

 til retsstillingen for indsatte, der under afsoningen af frihedsstraf  

 tvangsmæssigt eller frivilligt overføres til en psykiatrisk  

 afdeling for kortere eller længere tid med henblik på behandling.  

 Den indsatte vil derfor fortsat under opholdet på den psykiatriske  

 afdeling være omfattet af psykiatrilovens regler med de modifikationer,  

 der følger af, at der er tale om fortsat strafafsoning, jf. herved  

 pkt. 5.6.11.1. ovenfor.
 Om frivillig overførsel til psykiatrisk afdeling  

 henvises i øvrigt til § 78 i rådets lovudkast, der  

 træder i stedet for straffelovens § 49, stk. 2, jf. pkt.  

 5.11.2. nedenfor.
5.6.11.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om indsattes adgang til  

 sundhedsmæssig bistand.
Lovforslaget er udformet i overensstemmelse  

 hermed, jf. § 45.
5.7. Indsattes kontakt til samfundet uden for institutionen 5.7.1. Udgang 5.7.1.1. Gældende ret Ved udgang forstås et under straffuldbyrdelsen  

 tilladt fravær fra institutionen i et bestemt tidsrum.
Dette tidsrum  

 medregnes i straffetiden.
Udgang adskiller sig herved fra strafafbrydelse,  

 hvor fraværet fra institutionen ikke medregnes i straffetiden, jf. pkt.  

 5.10. nedenfor.
Regler om udgang til indsatte, der afsoner  

 fængselsstraf, blev indført ved lov nr. 212 af 4. juni 1965 om  

 ændringer i borgerlig straffelov (Konfiskation, fuldbyrdelse af  

 frihedsstraf mv.). Baggrunden for lovændringen var de erfaringer, der  

 gennem en årrække var indvundet med hensyn til meddelelse af  

 udgangstilladelse til indsatte i ungdomsfængsler og arbejdshus samt  

 forvarede.
Lovændringen indebar, at der på linie med  

 retstilstanden i Norge og Sverige blev indført hjemmel til udgang for  

 alle indsatte som et normalt led i straffuldbyrdelsen.
 Straffeloven indeholder i § 36 en almindelig  

 bestemmelse om udgang og i § 35 en særlig bestemmelse om udgang  

 til arbejde og undervisning.
Efter § 36 kan der, når særlige  

 omstændigheder taler for det, meddeles den dømte  

 udgangstilladelse for et kortere tidsrum.
Til personer, der udstår  

 længerevarende fængselsstraf, kan sådan tilladelse  

 endvidere meddeles, når det må anses for formålstjenligt  

 med henblik på den pågældendes behandling, herunder  

 forberedelse af vedkommendes løsladelse.
Udgangstilladelse kan kun  

 meddeles, når fare for misbrug ikke antages at foreligge.
 Med § 36, 1. pkt., sigtes til udgangstilladelser, der  

 er begrundet i humane hensyn, f.eks. alvorlig sygdom eller dødsfald i  

 den nærmeste familie.
 § 36, 2. pkt., er begrænset til indsatte med  

 længerevarende fængselsstraffe og sigter på  

 udgangstilladelse med behandlingsmæssigt formål.  

 Udgangstilladelse i medfør af denne bestemmelse kan navnlig gives af  

 hensyn til, at den indsattes forbindelse med familien bevares eller  

 genetableres, og at den pågældende får mulighed for selv at  

 søge arbejde eller i øvrigt forberede sin  

 løsladelse.
 Meddelelse af udgangstilladelse efter 1. og 2. pkt. er  

 efter 3. pkt., betinget af, at fare for misbrug ikke kan antages at  

 foreligge.
 Efter § 35, stk. 2, 2. pkt., kan der, når  

 det anses for formålstjenligt, og fare for misbrug ikke kan antages at  

 foreligge, meddeles tilladelse til ophold uden for anstalten til deltagelse i  

 undervisning eller til beskæftigelse hos arbejdsgiver.
I denne bestemmelses oprindelige udformning fra 1965 var  

 adgangen til at få udgang forbeholdt indsatte med længerevarende  

 straf, og bestemmelsen gav kun adgang til arbejde hos en arbejdsgiver uden  

 for anstalten.
Bestemmelsen blev i praksis fortolket således, at natten  

 (fritiden) skulle tilbringes i fængsel eller arresthus (frigang). For  

 så vidt angår indsatte i ungdomsfængsler gav en tilsvarende  

 bestemmelse i straffelovens § 41, stk. 3, mulighed for også  

 at tillade ophold uden for anstalt mv. om natten (udstationering).
§ 35, stk. 2, 2. pkt., fik sin nuværende  

 udformning i 1973 i forbindelse med ophævelsen af de strafferetlige  

 særforanstaltninger, jf. lov nr. 320 af 13. juni 1973 om ændring  

 af borgerlig straffelov, af lov om ikrafttræden af borgerlig straffelov  

 m.m. og af lov om rettens pleje (Strafferetlige særforanstaltninger  

 m.m.). Samtidig ophævedes forbeholdet med hensyn til straffetidens  

 længde.
Efter forarbejderne burde foruden faren for misbrug alene  

 tilladelsens formålstjenlighed med henblik på den indsattes  

 resocialisering være afgørende.
Straffelovens regler om udgang suppleres af  

 fuldbyrdelsesbekendtgørelsens § 24, hvorefter Direktoratet for  

 Kriminalforsorgen fastsætter regler om udgang.
Det skal indgå i  

 institutionens almindelige overvejelser, om der bør gives indsatte,  

 der efter disse regler har mulighed herfor, tilladelse til udgang af hensyn  

 til deres oplæring, uddannelse eller beskæftigelse.
 Nærmere regler om udgang er fastsat i  

 Justitsministeriets cirkulære nr. 31 af 18. marts 1986 med senere  

 ændringer om udgang til indsatte (udgangscirkulæret) og i  

 vejledning af 10. januar 1994 om udgang for afsonere.
Cirkulæret indeholder i kapitel I  

 (§§ 1-14) en række fællesregler om udgang, herunder bl.a.  

 vedrørende kompetencen til at meddele tilladelse til udgang.
Efter  

 cirkulærets kapitel I er udgangstilladelse betinget af, at der ikke kan  

 antages at foreligge fare for misbrug, og at der foreligger et godkendt  

 formål med udgangen.
For udgangstilladelse gælder en række  

 faste vilkår, og der kan herudover fastsættes særlige  

 vilkår for den enkelte udgangstilladelse.
Endvidere skal der i visse  

 tilfælde indhentes en udtalelse fra politiet, inden der gives  

 tilladelse til udgang uden ledsagelse.
 Kapitel II-VI indeholder regler om de enkelte former for  

 udgang.
 Kapitel II (§§ 15-23) vedrører udgang  

 med henblik på beskæftigelse hos arbejdsgiver eller deltagelse i  

 undervisning mv.
 Kapitel III (§§ 24-30) omhandler udgang med  

 henblik på besøg hos bestemte personer mv., og kapitel IV  

 (§§ 31-33) giver mulighed for udgang til særlige formål,  

 f.eks. med henblik på at besøge nærstående personer,  

 som er alvorligt syge, eller tilstedeværelse ved en  

 nærstående persons begravelse.
 Kapitel V (§§ 34-36) fastsætter regler  

 om udgang i forbindelse med besøg, og endelig indeholder kapitel  

 VI (§§ 37-40) regler om udgang med henblik på deltagelse i  

 udflugter mv.
 Om udgangscirkulæret mv. henvises nærmere til  

 1989-betænkningen, s. 191-207. Det bemærkes herved, at  

 udgangscirkulæret er ændret på visse punkter i forhold til  

 betænkningen.
 Bl.a. blev der i 1992 og 1993 indført krav om  

 skærpet kontrol af udgangsadressen i tilfælde, hvor der er  

 spørgsmål om at meddele udgangstilladelse til indsatte med  

 længerevarende straf for personfarlig kriminalitet. Ændringerne  

 medførte også, at der skulle udvises større  

 tilbageholdenhed med at tillade weekendudgang til besøg hos personer,  

 hvis tilknytning til den indsatte er begrænset.
 I 1994 skete der en præcisering af  

 udgangscirkulærets § 10 med henblik på at  

 tydeliggøre, at der kan forekomme tilfælde, hvor  

 retshåndhævelseshensyn bevirker, at en indsat ikke kan meddeles  

 udgangstilladelse, selv om de tidsmæssige betingelser er opfyldt, og  

 der ikke antages at være risiko for misbrug af udgangen.
I 1997 er der gennemført en skærpelse af  

 procedurereglerne i sager om langtidsdømte, hvor institutionen og  

 politiet er uenige om, hvorvidt den pågældende skal have  

 tilladelse til udgang. Ændringerne indebærer, at sagen i  

 sådanne tilfælde skal forelægges direktionen i Direktoratet  

 for Kriminalforsorgen med en redegørelse, der konkret angiver de  

 særlige grunde, som efter institutionens opfattelse taler for at give  

 udgangstilladelse trods politiets indvendinger.
Indstillingen skal afgives af  

 vedkommende fængselsinspektør.
 Senest er udgangscirkulæret i marts 1999 blevet  

 ændret, så der nu tillige skal foretages en skærpet  

 misbrugsvurdering i de tilfælde, hvor den dømte i forbindelse  

 med det nuværende ophold ikke er mødt til afsoning i  

 overensstemmelse med tilsigelsen.
 Herudover kan det nævnes, at det i  

 Justitsministeriets cirkulære nr. 29 af 5. januar 1999 om behandlingen  

 af 15-17 årige, der anbringes i kriminalforsorgens anstalter og  

 arresthusene, bl.a. er fastsat, at Direktoratet for Kriminalforsorgen kan  

 tillade frigang og udstationering i henhold til udgangscirkulærets  

 kapitel II, selv om de tidsmæssige betingelser herfor ikke er opfyldt,  

 jf. cirkulærets § 11.
5.7.1.2. Straffelovrådets forslag Om arbejdsgruppens overvejelser henvises til  

 1989-betænkningen, s. 207-214, 655-656, jf. §§ 44-48 i  

 arbejdsgruppens lovudkast, og s. 710-713, og om Straffelovrådets  

 overvejelser henvises til 1998-betænkningen, s. 108-109, jf.  

 §§ 46-50 i rådets lovudkast, og s. 215-220.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag.
Rådet foreslår på den baggrund, at  

 straffelovens § 35, stk. 2, 2. pkt., og § 36 ophæves, og  

 at der i straffuldbyrdelsesloven optages bestemmelser om de formål,  

 hvortil der kan gives udgang, og om de forudsætninger, der normalt skal  

 være opfyldt, for at udgang kan tillades.
Endvidere foreslås  

 bestemmelser om de vilkår, der skal og kan fastsættes som  

 betingelse for udgangstilladelse, og om følgerne af, at sådanne  

 vilkår ikke overholdes.
Desuden fastslås det, at den tid, hvori  

 den indsatte har tilladelse til udgang, medregnes i straffetiden.
Herudover  

 foreslås det, at regler om udgang til de forskellige formål og  

 fra de forskellige institutionstyper fastsættes administrativt.
 Som § 46, stk. 1, i rådets  

 lovudkast foreslås en bestemmelse, hvorefter en indsat kan få  

 tilladelse til udgang, når (1) udgangsformålet er rimeligt  

 begrundet i uddannelsesmæssige, arbejdsmæssige,  

 behandlingsmæssige, familiemæssige eller andre personlige hensyn,  

 (2) der ikke er bestemte grunde til at antage, at den indsatte i forbindelse  

 med udgang vil begå ny kriminalitet, unddrage sig fortsat  

 straffuldbyrdelse eller på anden måde misbruge  

 udgangstilladelsen, og (3) hensynet til retshåndhævelsen ikke i  

 øvrigt taler imod udgangstilladelsen.
 Som stk. 2 foreslås en bestemmelse,  

 hvorefter det ved vurderingen af risikoen for misbrug af udgangstilladelsen  

 skal tillægges særlig vægt, hvis den indsatte (1) er  

 dømt for farlig kriminalitet og ikke har været løsladt i  

 tiden mellem dom og strafudståelse, (2) under strafudståelsen er  

 undveget eller har forsøgt herpå, (3) under  

 strafudståelsen er udeblevet fra en tidligere udgang eller i  

 øvrigt har misbrugt en tilladelse til udgang, eller (4) under en  

 tidligere strafudståelse har foretaget handlinger som nævnt i nr.  

 2 og 3, uden at betingelserne for uledsaget udgang senere er blevet fundet  

 opfyldt.
 § 46 indebærer en lovfæstelse af de  

 formål, hvortil der kan gives udgang, og af visse generelle  

 forudsætninger for, at en indsat kan få tilladelse til  

 udgang.
 Endvidere angives en række forhold, som skal  

 tillægges vægt ved vurderingen af risikoen for misbrug af  

 udgangstilladelsen.
 Bestemmelsen medfører en udvidelse i forhold til  

 straffelovens § 35, stk. 2, 2. pkt., idet der også kan  

 tillades udgang til visse former for fritidsbeskæftigelse.
 Bestemmelsen indebærer ikke i øvrigt  

 ændringer i forhold til de nugældende regler og praksis  

 vedrørende udgang.
 Som § 47 i rådets lovudkast  

 foreslås i overensstemmelse med de nugældende regler mv. en  

 bestemmelse, hvorefter tilladelse til udgang gives for et bestemt tidsrum,  

 der medregnes til straffetiden.
Som § 48 foreslås en bestemmelse,  

 hvorefter tilladelse til udgang betinges af, at den indsatte under udgangen  

 ikke begår strafbart forhold eller i øvrigt misbruger  

 udgangstilladelsen.
Tilladelsen kan endvidere betinges af andre vilkår,  

 som findes formålstjenlige for at undgå misbrug, herunder at den  

 indsatte under udgangen (1) ledsages af personale fra institutionen, (2)  

 overnatter i arresthus, fængsel eller en af kriminalforsorgens  

 pensioner, (3) med mellemrum giver møde hos kriminalforsorgen eller  

 hos politiet eller undergiver sig lignende kontrolforanstaltninger og (4)  

 undergiver sig vilkår som nævnt i straffelovens § 57.
 § 48 indebærer en lovfæstelse af de  

 vilkår, der skal og kan fastsættes for tilladelse til udgang.
Bestemmelsen medfører ikke ændringer i  

 forhold til de nugældende regler og praksis på området.
Der  

 kan derfor som hidtil bl.a. fastsættes begrænsninger for så  

 vidt angår indsattes samvær med bestemte personer eller ophold  

 på bestemte steder under udgang, således som det f.eks. sker  

 efter den nuværende praksis vedrørende rockeres samvær med  

 gruppemedlemmer og ophold på gruppetilhørssteder under  

 udgang.
 Som § 49 foreslås en bestemmelse, der  

 giver mulighed for at tilbagekalde en tilladelse til udgang eller ændre  

 vilkårene for tilladelsen, såfremt den indsatte udebliver fra  

 udgang eller i øvrigt ikke overholder de vilkår, der er fastsat  

 for udgangstilladelsen i medfør af § 48, f.eks. ved at begå  

 strafbart forhold under udgang, eller på ny dømmes for strafbart  

 forhold, dvs. forhold begået forud for idømmelsen af den straf,  

 under hvis udståelse der meddeles tilladelse til udgang, eller i  

 perioden mellem idømmelsen af denne straf og tilladelsen til udgang.  

 Tilbagekaldelse mv. kan også ske, såfremt nye oplysninger om den  

 indsattes forhold giver bestemte grunde til at antage, at den indsatte vil  

 misbruge den meddelte udgangstilladelse.
 § 49 indebærer en lovfæstelse af adgangen  

 til at tilbagekalde tilladelse til udgang og ændre vilkårene for  

 tilladelsen.
Bestemmelsen medfører i forhold til den  

 nuværende retstilstand og arbejdsgruppens lovudkast, at adgangen til  

 tilbagekaldelse mv. i anledning af strafbart forhold også omfatter  

 strafbart forhold begået forud for idømmelsen af den straf,  

 under hvis udståelse der meddeles tilladelse til udgang, eller i  

 perioden mellem idømmelsen af denne straf og tilladelsen til udgang i  

 de tilfælde, hvor den indsatte er dømt for det  

 pågældende forhold, jf. udtrykket »på ny dømmes for  

 strafbart forhold« i § 49, nr. 1, 3. led.
Bestemmelsen er herved  

 på linie med § 13, stk. 2, om tilbagekaldelse af tilladelse  

 til udsættelse med straffuldbyrdelsen, § 76, stk. 3, om  

 tilbagekaldelse af tilladelse til strafafbrydelse og § 78, stk. 4,  

 om tilbagekaldelse af tilladelse til anbringelse uden for fængsel eller  

 arresthus.
 § 49 medfører ikke i øvrigt  

 ændringer i forhold til de nugældende regler og praksis  

 vedrørende adgangen til at tilbagekalde eller ændre  

 vilkårene for en tilladelse til udgang.
Endelig foreslås som § 50 en  

 bemyndigelse for justitsministeren til at fastsætte regler om  

 tilladelse til udgang.
I den forbindelse gives mulighed for at bestemme, at  

 tilladelse til udgang først kan gives efter ophold i et bestemt  

 tidsrum i institutionen og efter udståelse af en bestemt del af  

 straffen.
Det kan endvidere bestemmes, at den indsatte efter udgangsmisbrug  

 er afskåret fra i et bestemt tidsrum at forlange en afgørelse af  

 spørgsmålet om tilladelse til udgang.
§ 50 medfører, at tilladelse til udgang i  

 behandlingsøjemed, ikke er forbeholdt dømte med  

 længerevarende fængselsstraf.
Bestemmelsen afviger herved fra  

 straffelovens § 36, 2. pkt.
§ 50 medfører ikke i øvrigt  

 ændringer i forhold til de nugældende regler mv.
Der vil  

 således bl.a. være mulighed for at videreføre den  

 nuværende administrative praksis, hvorefter der ved udgangsmisbrug kan  

 træffes bestemmelse om, at den indsatte i en bestemt periode  

 afskæres fra at forlange, at der træffes afgørelse om  

 tilladelse til udgang (udgangskarantæne).
5.7.1.3. Justitsministeriets overvejelser Justitsministeriet kan med enkelte ændringer, der i  

 det væsentlige er af redaktionel karakter, tiltræde  

 Straffelovrådets udkast til bestemmelser om udgang.
 Justitsministeriet finder, at det i overensstemmelse med  

 den nuværende retstilstand udtrykkeligt bør fremgå af  

 § 46, stk. 2, at der ved vurderingen af risikoen for misbrug af  

 udgangstilladelsen også skal tillægges særlig vægt,  

 hvis den indsatte under strafudståelsen har begået strafbart  

 forhold eller ikke er mødt til afsoning i overensstemmelse med  

 tilsigelsen.
 Endvidere bør ordene »på ny dømmes for  

 strafbart forhold« i § 49, nr. 1, 2. led, i rådets lovudkast  

 udgå med henblik på at sikre, at nye oplysninger, hvorefter den  

 dømte, før tilladelsen til udgang blev givet, havde  

 begået strafbart forhold, på samme måde som oplysninger om  

 strafbart forhold, der er begået efter meddelelse af tilladelsen til  

 udgang, kan føre til, at tilladelsen tilbagekaldes, selv om den  

 pågældende ikke er dømt for forholdet, jf. herved  

 § 49, nr. 2, og pkt. 5.3.3. ovenfor.
 Lovforslaget er udformet i overensstemmelse hermed, jf.  

§§ 46-50.
 5.7.2. Besøg mv.
5.7.2.1. Gældende ret Efter fuldbyrdelsesbekendtgørelsens § 22,  

 stk. 1 og 2, har de indsatte gennem brevveksling og besøg  

 mulighed for at opretholde og styrke forbindelsen med omverdenen.
Det kan  

 gøres til et vilkår for besøg, at den besøgende  

 lader sin yderbeklædning undersøge.
Efter § 23, stk. 1, kan de indsatte nægte  

 at modtage besøg af personer, der ikke kommer som led i  

 udøvelsen af offentligt hverv.
De må ikke mod deres ønske  

 medvirke ved gennemførelse af besøg i institutionen, ved radio-  

 og fjernsynsudsendelser eller lignende.
Endvidere kan de forlange sig  

 fritaget for at være til stede i lokaliteter, der beses eller inddrages  

 under sådanne arrangementer.
Besøgende kan ikke uden den  

 indsattes tilladelse få adgang til den pågældendes  

 opholdsrum.
Om indsattes adgang til at have små børn hos  

 sig under strafudståelsen fremgår af § 5, at kvindelige  

 indsatte kan have deres børn hos sig under strafudståelsen,  

 indtil børnene er fyldt 1 år.
Hvis det må anses for  

 stemmende med barnets tarv, kan institutionens leder give tilladelse til, at  

 barnet forbliver hos den indsatte ud over dette tidspunkt.
I praksis har  

 såvel kvindelige som mandlige indsatte mulighed for at medbringe  

 børn under strafudståelsen, indtil barnet er 2 1/2-3  

 år.
 Nærmere regler om de indsattes adgang til at modtage  

 besøg er i medfør af fuldbyrdelsesbekendtgørelsens  

 § 22, stk. 3, fastsat i afsnit II i Justitsministeriets  

 cirkulære nr. 217 af 18. december 1980 med senere ændringer om de  

 indsattes adgang til brevveksling og besøg mv. (brev- og  

 besøgscirkulæret).
Efter brev- og besøgscirkulærets § 12,  

 stk. 1, har de indsatte adgang til at modtage besøg med henblik  

 på at opretholde og styrke forbindelsen med omverdenen.
Besøg af  

 bestemte personer kan forbydes af institutionens leder, hvis der søges  

 opretholdt en tilknytning, der hidrører fra studiebesøg og  

 lignende.
Tilsvarende gælder, såfremt tilknytningen i det  

 væsentlige hidrører fra fælles anstaltsophold, jf.  

 § 12, stk. 2.
 Efter § 12, stk. 3, kan besøg af bestemte  

 personer i øvrigt forbydes af institutionens leder, såfremt det  

 i det enkelte tilfælde skønnes påkrævet af ordens-  

 og sikkerhedshensyn eller for at forebygge strafbart forhold.
I § 17 er det bl.a. fastsat, at besøg til  

 indsatte kræver forudgående tilladelse af institutionen.
Kravet  

 om forudgående tilladelse kan dog fraviges i institutioner, hvor  

 forholdene gør en lempeligere ordning forsvarlig, eller  

 omstændighederne i det enkelte tilfælde taler derfor.
 Efter § 18 kan det med henblik på kontrol af,  

 at besøgsadgangen ikke benyttes til indsmugling, gøres til et  

 vilkår for besøg til indsatte i lukkede institutioner, at den  

 besøgende lader sin yderbeklædning undersøge,  

 såfremt det i det enkelte tilfælde skønnes  

 påkrævet, eller omstændighederne i øvrigt taler for  

 stikprøvevis kontrol.
Efter § 19 er besøg i almindelighed  

 ukontrolleret, hvis besøgsforholdene i institutionen tillader det.  

 Såfremt det findes påkrævet af ordens- eller  

 sikkerhedshensyn eller for at forebygge strafbart forhold, kan besøg  

 dog gennemføres med kontrol, herunder i overværelse af en  

 funktionær.
Besøg af forsvareren i en verserende straffesag  

 foregår dog altid uden kontrol.
 Besøg kan afbrydes, såfremt det findes  

 påkrævet af ordens- eller sikkerhedshensyn eller for at forebygge  

 strafbart forhold, jf. § 21.
§ 22 indeholder en bemyndigelse for institutionens  

 leder til at fastsætte begrænsninger med hensyn til, hvilke  

 effekter de besøgende må medtage eller være i besiddelse  

 af under besøget.
Tilladelse til at medtage eller være i  

 besiddelse af effekter under besøget kan betinges af, at effekterne  

 visiteres.
Der skal normalt anvises de besøgende betryggende  

 opbevaringsmuligheder (så vidt muligt aflåst opbevaring) af  

 personlige ejendele, der ikke tillades medbragt eller anvendt under  

 besøget.
I tilslutning til § 22 er der i Justitsministeriets  

 cirkulæreskrivelse af 28. januar 1981 fastsat nærmere  

 retningslinier om kontrollen med, at adgangen til besøg til indsatte  

 ikke benyttes til indsmugling.
Endvidere er der i Justitsministeriets  

 cirkulæreskrivelse af 29. juni 1998 fastsat bestemmelser om forbud mod  

 at medbringe mobiltelefoner ved besøg i lukkede anstalter og  

 arresthusene.
Efter § 23 kan institutionens leder fastsætte  

 begrænsninger med hensyn til antallet af personer, der samtidig kan  

 aflægge besøg hos den indsatte.
Besøg af børn kan  

 normalt kun finde sted under ledsagelse af en voksen.
Efter § 24 fastsætter institutionens leder i  

 øvrigt de nærmere regler om besøgenes afvikling.
De  

 besøgende skal underrettes om eventuelle særlige forskrifter,  

 der er nødvendige af ordens- eller sikkerhedshensyn, og om andre  

 praktiske forhold, som er af betydning for den besøgende.
Brev- og besøgscirkulæret suppleres af  

 Justitsministeriets cirkulæreskrivelse af 19. januar 1993 om faste  

 besøgende til indsatte.
Efter den pågældende  

 cirkulæreskrivelse skal institutionen bistå indsatte, der kun har  

 ringe forbindelse med omverdenen, med at formidle besøg af egnede  

 personer som faste besøgende.
Formålet med  

 besøgsordningen er at give den indsatte lejlighed til at tale med en  

 person, der ikke er knyttet til institutionen, om såvel almene emner  

 som sine egne personlige og sociale forhold.
 Om de indsattes adgang til at modtage besøg  

 henvises i øvrigt til 1989-betænkningen, s. 141-143.
5.7.2.2. Straffelovrådets forslag Om arbejdsgruppens overvejelser henvises til  

 1989-betænkningen, s. 143-144, 656-657, jf. §§ 49-50, i  

 arbejdsgruppens lovudkast, og s. 713-714, og om Straffelovrådets  

 overvejelser henvises til 1998-betænkningen, s. 109-110, jf.  

 §§ 51-54 i rådets lovudkast, og s. 220-229.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag.
Efter § 56, stk. 1, i rådets lovudkast har  

 en indsat ret til ukontrolleret brevveksling med bl.a.
Folketingets  

 Ombudsmand, medlemmer af Folketinget, Den Europæiske  

 Menneskerettighedskommission og Domstol (nu Den Europæiske  

 Menneskerettighedsdomstol), Den Europæiske Torturkomité, FN's  

 Menneskerettighedskommission og FN's Torturkomité, jf. pkt. 5.7.3.2.  

 nedenfor.
Rådet har i lyset af denne bestemmelse overvejet, om der  

 bør fastsættes regler om den indsattes ret til uoverværet  

 besøg svarende til § 56, stk. 1, om ukontrolleret  

 brevveksling.
For så vidt angår de nævnte myndigheder mv.  

 forekommer det dog efter rådets opfattelse mindre nærliggende at  

 tale om »besøg«, og rådet har derfor ikke stillet forslag herom.  

 Rådet forudsætter imidlertid, at de nævnte myndigheder mv.  

 som hidtil bl.a. som led i inspektionsvirksomhed kan tale med de indsatte  

 uden overværelse af institutionens personale.
Rådet foreslår på den baggrund, at der  

 som § 51, stk. 1, i rådets lovudkast indsættes  

 en bestemmelse, hvorefter en indsat har ret til mindst ét ugentligt  

 besøg, der skal være af mindst én times varighed og  

 så vidt muligt af to timers varighed.
Der kan dog i den enkelte  

 institution gives tilladelse til besøg i videre omfang.
Efter de nugældende regler i brev- og  

 besøgscirkulærets § 14 må besøgstiden ikke  

 være kortere end 1/2 time og skal, hvor forholdene gør det  

 muligt, være mindst en time.
Den foreslåede bestemmelse  

 medfører, at besøgstiden skal være af mindst én  

 times varighed.
Som § 51, stk. 2, foreslås en  

 bestemmelse, hvorefter en indsat til enhver tid har ret til at modtage  

 besøg af den advokat, der er beskikket for eller valgt af den  

 pågældende som forsvarer i den straffesag, der har ført  

 til indsættelse i institutionen, eller i en verserende straffesag.
Det  

 samme gælder besøg i øvrigt af advokater, der efter  

 retsplejelovens § 733 er antaget af justitsministeren til at beskikkes  

 som offentlige forsvarere.
§ 51, stk. 2, medfører en  

 lovfæstelse af den indsattes adgang til at modtage besøg af  

 visse advokater.
Bestemmelsen er ny i forhold til arbejdsgruppens lovudkast,  

 der ikke indeholder udtrykkelige bestemmelser herom.
Baggrunden for den  

 foreslåede bestemmelse er et ønske om at præcisere, at der  

 for visse advokater gælder en særlig adgang til at besøge  

 den indsatte uafhængigt af den almindelige regel om besøg i  

 § 51, stk. 1, i rådets lovudkast.
Afgrænsningen af den  

 kreds, der efter § 51, stk. 2, har adgang til at besøge den  

 indsatte, svarer til den kreds, der efter § 56, stk. 1, i  

 rådets lovudkast kan have ukontrolleret brevveksling med den indsatte,  

 jf. pkt. 5.7.3.2. nedenfor.
Endelig foreslås som § 51, stk. 3,  

 en bestemmelse, hvorefter en udenlandsk indsat til enhver tid har ret til  

 samtale med hjemlandets diplomatiske eller konsulære  

 repræsentanter.
Bestemmelsen skal ses i sammenhæng med artikel  

 36, stk. 1, litra c, i bekendtgørelse nr. 83 af 11. december 1972  

 af Wienerkonventionen af 24. april 1963 om konsulære forbindelser mv.  

 (Wienerkonventionen). Efter denne bestemmelse har en konsulatembedsmand bl.a.  

 ret til at besøge enhver statsborger fra udsenderstaten, som i henhold  

 til dom eller retskendelse er undergivet fængsling.  

 Konsulatembedsmanden skal dog afholde sig fra at træde i aktion for en  

 statsborger, som er underkastet fængsling, når den  

 pågældende udtrykkeligt modsætter sig et sådant  

 skridt.
Som § 52 i rådets lovudkast  

 foreslås en bestemmelse, hvorefter institutionen kan bestemme, at de  

 besøgende skal indhente forudgående tilladelse fra institutionen  

 til at besøge den indsatte.
Det kan gøres til et vilkår  

 for en besøgstilladelse, at den besøgende lader sin  

 yderbeklædning og medbragte effekter undersøge.
§ 52 medfører en lovfæstelse af adgangen  

 for institutionen til at stille krav om, at personer, der ønsker at  

 aflægge den indsatte besøg, herunder også advokater og  

 diplomatiske eller konsulære repræsentanter, skal indhente  

 forudgående tilladelse hertil.
Bestemmelsen medfører også,  

 at institutionen som hidtil kan betinge besøgstilladelse af, at den  

 besøgende går ind på at lade sin yderbeklædning og  

 medbragte effekter undersøge.
Som § 53, stk. 1, i rådets  

 lovudkast foreslås indsat en bestemmelse, hvorefter justitsministeren  

 fastsætter regler om gennemførelsen af de indsattes ret til  

 besøg.
Efter den pågældende bestemmelse fastsætter  

 justitsministeren endvidere regler om begrænsninger i denne ret ud fra  

 ordens- eller sikkerhedsmæssige hensyn, herunder om adgang for  

 institutionens leder eller den, der bemyndiges dertil, til at træffe  

 bestemmelse om forbud mod besøg af bestemte personer og om  

 gennemførelse af besøg under overværelse af personale i  

 institutionen.
Besøg af advokat, jf. § 51, stk. 2, i  

 rådets lovudkast, skal dog altid være uoverværet.
 Bemyndigelsen i § 53, stk. 1, suppleres i  

 § 53, stk. 2, af en bestemmelse, hvorefter institutionens  

 leder i øvrigt fastsætter regler om besøgenes afvikling.
 § 53 medfører en lovfæstelse af adgangen  

 til ud fra ordens- eller sikkerhedsmæssige hensyn at fastsætte  

 begrænsninger i de indsattes ret til besøg, herunder i form af  

 forbud mod besøg af bestemte personer og gennemførelse af  

 besøg i overværelse af personale i institutionen.
 Bestemmelsen indebærer i forhold til de  

 nugældende regler og praksis, at adgangen til at forbyde besøg  

 af personer, som den indsatte kender fra studiebesøg og lignende eller  

 fra tidligere fælles institutionsophold, begrænses til  

 tilfælde, hvor det skønnes påkrævet af ordens- eller  

 sikkerhedsmæssige hensyn.
Endvidere præciseres det, at besøg af den  

 kreds af advokater, der er nævnt i § 51, stk. 2, i  

 rådets lovudkast, skal være uoverværet.
Bestemmelsen  

 indebærer på dette punkt en udvidelse i forhold til § 19,  

 stk. 2, i brev- og besøgscirkulæret, der alene omfatter  

 forsvareren i en verserende straffesag.
Bestemmelsen skal ses i  

 sammenhæng med § 56, stk. 1, i rådets lovudkast,  

 hvorefter den indsatte har adgang til ukontrolleret brevveksling med den  

 samme kreds af advokater, jf. pkt. 5.7.2.3. nedenfor.
 Endelig indebærer § 53, at kompetencen til at  

 træffe afgørelse om forbud mod besøg af bestemte personer  

 henlægges til institutionens leder eller den, der bemyndiges dertil.  

 Bestemmelsen er herved på linie med de øvrige bestemmelser i  

 rådets lovudkast, der giver mulighed for at træffe  

 afgørelse af særligt indgribende karakter for den indsatte, jf.  

 bl.a. § 55, stk. 4, og § 60, stk. 5 og 6, samt pkt.  

 5.7.3.2. og 5.8.1.2. om tilbageholdelse af breve og andre effekter i den  

 indsattes besiddelse.
 Bestemmelsen medfører ikke i øvrigt  

 ændringer i forhold til de nugældende regler mv. om  

 besøgstilladelse og kontrol.
 Der kan derfor som hidtil fastsættes regler om andre  

 begrænsninger i den indsattes ret til besøg ud fra ordens- eller  

 sikkerhedsmæssige hensyn, f.eks. regler om afbrydelse af besøg,  

 såfremt det findes påkrævet af ordens- eller  

 sikkerhedsmæssige hensyn, og om begrænsninger med hensyn til  

 antallet af personer, der samtidig kan aflægge besøg hos den  

 indsatte, jf. cirkulærets §§ 21 og 23 og pkt. 5.7.2.1. ovenfor.  

 Sådanne begrænsninger kan omfatte alle personer, der  

 ønsker at besøge den indsatte, herunder også advokater og  

 diplomatiske eller konsulære repræsentanter, jf. § 51,  

 stk. 2 og 3, i rådets lovudkast.
 Rådet forudsætter i øvrigt, at der i  

 medfør af bemyndigelsen i § 53, stk. 2, fastsættes  

 regler svarende til brev- og besøgscirkulærets § 24,  

 stk. 2, hvorefter de besøgende skal underrettes om eventuelle  

 særlige forskrifter, der er nødvendige af ordens- eller  

 sikkerhedshensyn, og om andre praktiske forhold, som er af betydning for den  

 besøgende.
Efter § 49, stk. 5, i arbejdsgruppens lovudkast  

 har en indsat ret til at have sit barn under 3 år hos sig i  

 institutionen, hvis dette er bedst for barnet.
Efter rådets opfattelse  

 skal det ikke påhvile kriminalforsorgens institutioner at tage stilling  

 til, om det er bedst for barnet at opholde sig hos den indsatte i  

 institutionen.
Vurderingen af, om dette er bedst stemmende med barnets tarv,  

 bør påhvile de sociale myndigheder, der i modsat fald kan  

 træffe bestemmelse om anden anbringelse, eventuelt tvangsmæssigt  

 efter de i den sociale lovgivning gældende regler.
For disse  

 tilfælde er der endvidere fastsat særlige regler om  

 domstolsprøvelse.
 I rådets lovudkast foreslås på den  

 baggrund, at der som § 54, stk. 1, indsættes en  

 bestemmelse, hvorefter en indsat har ret til at have sit barn under 3  

 år hos sig i institutionen, hvis den indsatte selv er i stand til at  

 passe barnet.
§ 54, stk. 1, medfører en  

 lovfæstelse af den nuværende mulighed for, at indsatte kan have  

 deres små børn hos sig under afsoningen.
Bestemmelsen  

 indebærer, at der fastsættes en aldersgrænse for barnet  

 på 3 år.
Rådets forslag tilsigter ikke at udelukke, at  

 børn på 3 år eller derover kan forblive eller være  

 hos den indsatte.
Endvidere kan der i medfør af § 51,  

 stk. 1, 2. pkt., som hidtil gives tilladelse til, at den indsatte  

 får besøg af sine børn i videre omfang end efter  

 hovedreglen i § 51, stk. 1, 1. pkt.
Som § 54, stk. 2, foreslås en  

 bemyndigelse for justitsministeren til at fastsætte regler om  

 gennemførelsen af retten til at have sit barn under 3 år hos sig  

 i institutionen.
Bestemmelsen indebærer bl.a., at retten til at have  

 sit barn under 3 år hos sig i institutionen i overensstemmelse med  

 hidtidig praksis administrativt kan begrænses til at finde anvendelse i  

 visse institutioner, der i henseende til indretning og klientel er egnet til  

 ophold for små børn. Ønsker en indsat at medbringe sit  

 barn, og opfylder den pågældende betingelserne herfor, må  

 vedkommende således efter omstændighederne acceptere, at straffen  

 fuldbyrdes i en anden institution end den, der følger af § 23 i  

 rådets lovudkast om valg af afsoningsinstitution med udgangspunkt i  

 nærhedsprincippet.
5.7.2.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelser om de indsattes adgang til  

 besøg mv.
Dog foreslås ordene »til enhver tid ret til« i  

 § 51, stk. 2 og 3, ændret til »uden de i stk. 1  

 nævnte begrænsninger« med henblik på at præcisere, at  

 adgangen til besøg af visse advokater og hjemlandets diplomatiske  

 eller konsulære repræsentanter ikke er omfattet af den  

 almindelige besøgsregel i § 51, stk. 1. Advokater og  

 diplomatiske eller konsulære repræsentanter skal således  

 på samme måde som andre besøgende følge de  

 almindelige besøgstider, som institutionen fastsætter i  

 medfør af lovforslagets § 53, stk. 1.
 Lovforslaget er udformet i overensstemmelse hermed, jf.  

§§ 51-54.
5.7.3. Brevveksling 5.7.3.1. Gældende ret Nærmere regler om de indsattes adgang til  

 brevveksling er fastsat i afsnit II i brev- og besøgscirkulæret,  

 jf. ovenfor pkt. 5.7.2.1.
 Efter § 1, stk. 1, kan institutionens leder  

 fastsætte begrænsninger med hensyn til, hvem indsatte må  

 brevveksle med, såfremt det i det enkelte tilfælde skønnes  

 påkrævet af ordens- eller sikkerhedshensyn, for at forebygge  

 strafbart forhold eller af hensyn til beskyttelse af den forurettede ved  

 lovovertrædelsen.
 Efter § 5, stk. 1, gennemlæses breve til  

 og fra den indsatte ikke, medmindre det i det enkelte tilfælde af  

 institutionens leder skønnes påkrævet af ordens- eller  

 sikkerhedshensyn eller for at forebygge strafbart forhold.
 Såfremt omstændighederne taler derfor, kan  

 institutionens leder dog bestemme, at der skal foretages stikprøvevis  

 gennemlæsning med henblik på kontrol med, at adgangen til  

 ukontrolleret brevveksling ikke misbruges, jf. § 5, stk. 2.
I § 5, stk. 4, er der fastsat regler om  

 institutionens adgang til at åbne og lukke breve i den indsattes  

 påsyn i tilfælde, hvor gennemlæsning ikke finder sted.  

 Formålet med reglerne er at føre kontrol med, at brevene ikke  

 benyttes til ind- og udsmugling.
Bestemmelsen indebærer, at breve til  

 den indsatte åbnes i dennes påsyn, og at breve fra den indsatte  

 afleveres til personalet i åben stand og lukkes i den indsattes  

 påsyn efter kontrol af konvoluttens indhold.
 Findes det påkrævet for at hindre indsmugling,  

 kan der efter § 5, stk. 5, i lukkede institutioner  

 gennemføres en ordning, hvorefter der ikke sker udlevering af  

 konvolutter, hvori breve til indsatte har været fremsendt.
 Efter § 5, stk. 6, kan reglerne om åbning  

 i § 5, stk. 4, fraviges i åbne institutioner, hvor forholdene  

 gør en lempeligere ordning forsvarlig.
 I § 6 er der fastsat regler om tilbageholdelse af  

 breve, når gennemlæsning har fundet sted.
 Efter § 6, stk. 1, kan et brev efter bestemmelse  

 af institutionens leder tilbageholdes, såfremt det skønnes  

 uegnet til afsendelse af ordens- eller sikkerhedshensyn, for at forebygge  

 eller opklare strafbart forhold eller af hensyn til beskyttelse af den  

 forurettede ved lovovertrædelsen.
Et tilsendt brev, der af tilsvarende grunde skønnes  

 uegnet til udlevering, skal efter § 6, stk. 2, tilbagesendes.
Hvis  

 det af sikkerhedshensyn eller for at forebygge eller opklare strafbart  

 forhold anses for påkrævet, kan et tilsendt brev tilbageholdes.  

 Breve, der tilbageholdes efter de nævnte bestemmelser, opbevares i  

 institutionen.
Hvis indholdet af et tilbageholdt brev må antages at  

 give politiet eller en anden af kriminalforsorgens institutioner anledning  

 til videre foranstaltning, afleveres det til vedkommende myndighed, jf.  

 § 6, stk. 2.
 Breve, der er udleveret til indsatte, kan  

 gennemlæses og eventuelt inddrages, såfremt det i det enkelte  

 tilfælde af institutionens leder skønnes påkrævet af  

 ordens- eller sikkerhedshensyn eller for at forebygge eller opklare strafbart  

 forhold, jf. § 7, stk. 1.
§§ 8-10 indeholder særlige regler om  

 brevveksling med offentlige myndigheder, der fraviger reglerne i §§ 1, 5  

 og 6 om adgangen til at fastsætte begrænsninger i den indsattes  

 ret til brevveksling.
Formålet med disse bestemmelser er at sikre, at  

 den indsatte kan klage til en person eller myndighed uden for institutionen  

 og eventuelt tillige uden for kriminalforsorgen over forholdene i  

 institutionen eller behandlingen af sin sag.
 Efter § 8 må breve til og fra de myndigheder  

 mv., der nævnes i §§ 9 og 10, ikke gennemlæses.
 § 9 omfatter følgende myndigheder mv.:  

 justitsministeren, direktøren for kriminalforsorgen, domstolene, Den  

 Særlige Klageret, anklagemyndigheden, politiet, Folketingets  

 Ombudsmand, Den Europæiske Menneskerettighedskommission,  

 præsidenten for Den Europæiske Torturkomité, forsvareren i  

 en verserende straffesag eller sag om prøveudskrivning fra forvaring  

 og forsvareren i den straffesag, der har ført til indsættelse i  

 institutionen.
 § 10 omfatter andre offentlige myndigheder, medlemmer  

 af Folketinget samt diplomatiske eller konsulære repræsentanter  

 for så vidt den indsatte er statsborger i vedkommende land.
 Breve fra en indsat til de i § 9 nævnte  

 myndigheder mv. må ikke åbnes, jf. § 9, stk. 2. Breve  

 fra en indsat til de i § 10 nævnte myndigheder mv. afleveres til  

 personalet i åben stand og lukkes i den indsattes påsyn efter  

 kontrol af konvoluttens indhold, jf. § 10, stk. 2. I åbne  

 institutioner kan § 10, stk. 2, dog fraviges, hvor forholdene  

 gør en lempeligere ordning forsvarlig, jf. § 10, stk. 4.
Breve, der klart fremtræder som hidrørende  

 fra de i §§ 9 og 10 nævnte myndigheder mv., må ikke  

 åbnes, såfremt det må anses for sikkert, at brevet  

 hidrører fra den angivne afsender.
Eventuel åbning skal ske i  

 den indsattes påsyn, jf. § 9, stk. 3, og § 10,  

 stk. 3.
 Om de indsattes adgang til brevveksling henvises i  

 øvrigt til 1989-betænkningen, s. 123-124 og 137-139.
5.7.3.2. Straffelovrådets forslag Om arbejdsgruppens overvejelser henvises til  

 1989-betænkningen, s. 126-127, 140, 657, jf. §§ 51-52 i  

 arbejdsgruppens lovudkast, og s. 714-716, og om Straffelovrådets  

 overvejelser henvises til 1998-betænkningen, s. 110, jf. §§ 55-56  

 i rådets lovudkast, og s. 229-236.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag.
 Rådet foreslår på den baggrund, at der  

 som § 55, stk. 1, i rådets lovudkast indsættes  

 en bestemmelse, hvorefter en indsat har ret til brevveksling.
Som stk. 2 foreslås en bestemmelse,  

 hvorefter institutionen kan åbne og lukke breve til og fra den  

 indsatte, og hvorefter dette sker i den indsattes påsyn bortset fra  

 tilfælde, hvor der sker gennemlæsning.
Herom foreslås det i  

stk. 3 fastsat, at gennemlæsning af breve til og fra den  

 indsatte alene kan ske, hvis dette af institutionen skønnes  

 påkrævet af ordens- eller sikkerhedsmæssige hensyn eller  

 for at beskytte den forurettede ved lovovertrædelsen.
 Med henblik på tilfælde, hvor  

 gennemlæsning har fundet sted, foreslås som stk. 4 en  

 bestemmelse, hvorefter institutionens leder eller den, der bemyndiges dertil,  

 kan træffe bestemmelse om tilbageholdelse af brevet, hvis det af  

 ordens- eller sikkerhedsmæssige hensyn eller af hensyn til beskyttelse  

 af den forurettede ved lovovertrædelsen ikke bør afsendes.
 Som stk. 5 foreslås en bestemmelse,  

 hvorefter et tilsendt brev, der af grunde som nævnt i stk. 4 ikke  

 bør udleveres, skal tilbagesendes, men kan tilbageholdes, hvis det af  

 sikkerhedsmæssige hensyn anses for påkrævet.
 Med henblik på de tilfælde, hvor der efter  

 stk. 4 og 5, er sket tilbageholdelse, foreslås som  

stk. 6 en bestemmelse, hvorefter afsenderen skal gøres  

 bekendt med tilbageholdelsen af brevet, og orientering af afsenderen kan  

 undlades i indtil 4 uger i det omfang, formålet med tilbageholdelsen  

 ellers ville forspildes.
 Endelig foreslås som stk. 7 en  

 bemyndigelse for justitsministeren til at fastsætte regler om  

 gennemførelsen af de indsattes ret til brevveksling.
 § 55 medfører en lovfæstelse af de  

 indsattes ret til brevveksling og af adgangen til i visse tilfælde at  

 gennemlæse og tilbageholde breve til og fra den indsatte.
 Bestemmelsen indebærer, at den nuværende  

 adgang i brev- og besøgscirkulærets § 5, stk. 2, til  

 at foretage stikprøvevis gennemlæsning afskaffes.
 Endvidere indføres i forhold til den  

 nugældende regel i brev- og besøgscirkulærets § 6,  

 stk. 3, en frist på 4 uger for undladelse af at orientere  

 afsenderen om, at et brev er tilbageholdt.
 Herudover åbner lovudkastets § 55, stk. 3,  

 mulighed for, at afgørelsen om gennemlæsning kan træffes  

 af andre end institutionens leder, sml. brev- og  

 besøgscirkulærets § 5, stk. 1. Afgørelsen om  

 tilbageholdelse kan dog alene træffes af institutionens leder eller  

 den, der bemyndiges dertil, jf. § 55, stk. 4 og 5.
Bestemmelsen medfører ikke i øvrigt  

 ændringer i forhold til de nugældende regler og praksis  

 vedrørende den indsattes almindelige ret til brevveksling.
Det  

 indebærer bl.a., at breve, der tilbageholdes, som hidtil kan  

 videregives til politiet eller andre myndigheder, hvis indholdet af det  

 pågældende brev må antages at give vedkommende myndighed  

 anledning til videre foranstaltning.
Det bemærkes herved, at udtrykket  

 »sikkerhedsmæssige hensyn« i rådets lovudkast også omfatter  

 hensynet til forebyggelse og opklaring af strafbart forhold, jf. pkt. 4.2.2.  

 ovenfor.
 I § 56 i rådets lovudkast foreslås  

 regler om den indsattes ret til ukontrolleret brevveksling med visse  

 myndigheder og enkeltpersoner.
Efter § 56, stk. 1, har en indsat ret til  

 ukontrolleret brevveksling med justitsministeren, direktøren for  

 kriminalforsorgen, domstolene, herunder Den Særlige Klageret,  

 Procesbevillingsnævnet, anklagemyndigheden og politiet, Folketingets  

 Ombudsmand, medlemmer af Folketinget, Den Europæiske  

 Menneskerettighedskommission og Domstol (nu Den Europæiske  

 Menneskerettighedsdomstol), Den Europæiske Torturkomité, FN's  

 Menneskerettighedskommission, FN's Torturkomité og den advokat, der  

 har været beskikket eller valgt af den pågældende som  

 forsvarer i den straffesag, der har ført til indsættelse i  

 institutionen, eller i en verserende straffesag.
Det samme gælder  

 brevveksling i øvrigt med advokater, der i medfør af  

 retsplejelovens § 733 er antaget af justitsministeren til at beskikkes  

 som offentlige forsvarere.
 Som stk. 2 foreslås en bestemmelse,  

 hvori justitsministeren bemyndiges til at fastsætte regler om  

 ukontrolleret brevveksling, herunder om kontrol med afsenderens identitet, og  

 om adgang til ukontrolleret brevveksling med andre enkeltpersoner eller  

 danske eller udenlandske offentlige myndigheder.
§ 56 medfører en lovfæstelse af den  

 indsattes adgang til ukontrolleret brevveksling med en række  

 myndigheder og enkeltpersoner.
At brevvekslingen er »ukontrolleret«  

 indebærer, at institutionen er afskåret fra at åbne,  

 gennemlæse og tilbageholde breve mellem den indsatte og den  

 berørte myndighed eller enkeltperson.
 Anvendelsen af udtrykket »ukontrolleret« tilsigter dog  

 ikke at udelukke, at institutionen som hidtil kan gennemlyse breve, hvis der  

 af ordens- eller sikkerhedsmæssige grunde findes behov for det.
Endvidere kan der i nogle tilfælde være tvivl  

 om, hvorvidt breve til og fra den indsatte reelt er sendt fra eller sendes  

 til personer og myndigheder, der omfattes af reglerne om ukontrolleret  

 brevveksling.
Med henblik på sådanne tilfælde kan der  

 derfor fortsat fastsættes regler om kontrol af afsenderens identitet,  

 f.eks. i form af, at institutionen kan rette henvendelse til vedkommende  

 myndighed mv. eller tilbagesende brevet til den angivne afsender, jf.  

 § 56, stk. 2, 1. pkt., i rådets lovudkast.
§ 56 indebærer i forhold til de  

 nugældende regler en udvidelse af kredsen af advokater, med hvem den  

 indsatte har adgang til ukontrolleret brevveksling.
Som nævnt under  

 pkt. 5.7.3.1. ovenfor omfatter denne i dag alene forsvareren i en verserende  

 straffesag eller sag om prøveudskrivning fra forvaring samt  

 forsvareren i den straffesag, der har ført til indsættelse i  

 institutionen.
Baggrunden for den foreslåede udvidelse er bl.a. et  

 ønske om at kunne imødekomme den indsattes eventuelle  

 ønske om en ny forsvarer, f.eks. med henblik på udarbejdelse af  

 en ansøgning om genoptagelse af den straffesag, der har ført  

 til indsættelse i institutionen.
 § 56 medfører endvidere, at  

 Procesbevillingsnævnet indgår i den kreds af myndigheder, som den  

 indsatte kan brevveksle ukontrolleret med.
 Herudover indebærer § 56, at breve bl.a. til  

 medlemmer af Folketinget omfattes af reglerne om ukontrolleret brevveksling.  

 Ved sådanne breve kan der derfor ikke opretholdes et krav om, at brevet  

 skal afleveres til personalet i åben stand og lukkes i den indsattes  

 påsyn efter kontrol af konvoluttens indhold, jf. herved brev- og  

 besøgscirkulærets § 10, stk. 2, jf. stk. 1, nr.  

 2, og pkt. 5.7.3.1. ovenfor.
Rådet forudsætter i øvrigt i lighed med  

 arbejdsgruppen, at der ved den administrative fastsættelse af regler om  

 ukontrolleret brevveksling med andre enkeltpersoner eller danske eller  

 udenlandske offentlige myndigheder, jf. § 56, stk. 2, 2. pkt., i  

 rådets lovudkast, ikke sker nogen indskrænkning af den gruppe  

 myndigheder og personer, der omfattes af de nuværende administrative  

 regler om adgang til ukontrolleret brevveksling.
Hermed sigtes bl.a. til  

 brev- og besøgscirkulærets § 10, stk. 1, nr. 3, om  

 diplomatiske eller konsulære repræsentanter fra vedkommendes  

 hjemland, jf. herved pkt. 5.7.3.1. ovenfor.
5.7.3.3. Justitsministeriets overvejelser Justitsministeriet kan med enkelte ændringer, der i  

 det væsentlige er af redaktionel karakter, tiltræde  

 Straffelovrådets udkast til bestemmelser om de indsattes adgang til  

 brevveksling.
 Justitsministeriet finder således, at det af  

 lovteksten udtrykkeligt bør fremgå, at breve til og fra den  

 indsatte kan åbnes uden retskendelse, jf. § 55, stk. 2.
 Efter § 56, stk. 2, 2. pkt., i  

 Straffelovrådets lovudkast omfatter bemyndigelsen for justitsministeren  

 til at fastsætte regler om adgang til ukontrolleret brevveksling bl.a.  

 brevveksling med andre »udenlandske« offentlige myndigheder.  

 Justitsministeriet finder, at bestemmelsen bør udvides, så den  

 også giver mulighed for at fastsætte bestemmelser om  

 ukontrolleret brevveksling med andre »internationale« myndigheder.
 Lovforslaget er udformet i overensstemmelse hermed, jf.  

§§ 55-56.
5.7.4. Telefonsamtaler 5.7.4.1. Gældende ret Nærmere regler om de indsattes adgang til at  

 føre telefonsamtaler er fastsat i afsnit III i brev- og  

 besøgscirkulæret, jf. pkt. 5.7.2.1.
Det fremgår heraf, at såfremt forbindelse  

 gennem brevveksling ikke uden væsentlig ulempe kan afventes, kan det i  

 det omfang, det er praktisk muligt, tillades den indsatte at føre  

 telefonsamtaler, jf. § 25, stk. 1. Såfremt det findes  

 påkrævet af ordens- eller sikkerhedshensyn eller for at forebygge  

 strafbart forhold, kan tilladelse til at føre telefonsamtale betinges  

 af, at telefonsamtalen overhøres.
I så fald skal den anden part  

 gøres bekendt hermed, jf. § 25, stk. 2.
 Efter § 25, stk. 3, bør der i  

 almindelighed gives tilladelse til at føre telefonsamtale med  

 forsvareren i en verserende straffesag eller sag om prøveudskrivning  

 fra forvaring.
 Udgiften til telefonsamtaler afholdes normalt af den  

 indsatte, jf. § 25, stk. 4.
 Efter § 25, stk. 5, kan videregående  

 adgang for de indsatte til at telefonere gennemføres i åbne  

 institutioner.
 Om de indsattes adgang til at føre telefonsamtaler  

 henvises i øvrigt til 1989-betænkningen, s. 139-140.
5.7.4.2. Straffelovrådets forslag Om arbejdsgruppens overvejelser henvises til  

 1989-betænkningen, s. 140, 657-658, jf. § 53 i arbejdsgruppens  

 lovudkast, og s. 716, og om Straffelovrådets overvejelser henvises til  

 1998-betænkningen, s. 111, jf. § 57 i rådets lovudkast, og  

 s. 236-238.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag.
 Rådet foreslår på den baggrund, at der  

 som § 57, stk. 1, i rådets lovudkast indsættes  

 en bestemmelse, hvorefter en indsat i det omfang, det er praktisk muligt, har  

 ret til at føre telefonsamtaler.
 Som stk. 2 foreslås en bestemmelse,  

 hvorefter adgangen til at føre telefonsamtaler kan nægtes, hvis  

 dette findes nødvendigt af ordens- eller sikkerhedsmæssige  

 hensyn eller af hensyn til beskyttelse af den forurettede ved  

 lovovertrædelsen.
Om kontrol med telefonsamtaler foreslås i  

stk. 3 en bestemmelse, hvorefter telefonsamtalen i lukkede  

 institutioner påhøres eller aflyttes af personale i  

 institutionen, medmindre dette ikke findes nødvendigt af de grunde,  

 der er nævnt i stk. 2 ovenfor.
Såfremt telefonsamtalen  

 påhøres eller aflyttes, skal samtaleparterne forinden  

 gøres bekendt hermed.
 Endelig foreslås i stk. 4 en  

 bemyndigelse for justitsministeren til at fastsætte regler om  

 gennemførelsen af de indsattes ret til at føre telefonsamtaler.
 § 57 medfører en lovfæstelse af de  

 indsattes adgang til at føre telefonsamtaler.
 Bestemmelsen indebærer i forhold til de  

 nugældende regler en ophævelse af forbeholdet om, at brevveksling  

 ikke uden væsentlig ulempe kan afventes, jf. herved brev- og  

 besøgscirkulærets § 25, stk. 1, og pkt. 5.7.4.1.  

 ovenfor.
 Endvidere ændres reglerne om kontrol med  

 telefonsamtaler i lukkede institutioner (arresthuse og lukkede  

 fængsler), så telefonsamtaler i sådanne institutioner i  

 overensstemmelse med den nuværende praksis i almindelighed  

 påhøres eller aflyttes, medmindre dette ikke findes  

 nødvendigt af ordens- eller sikkerhedsmæssige hensyn eller af  

 hensyn til beskyttelse af den forurettede ved lovovertrædelsen.
 Bestemmelsen medfører ikke i øvrigt  

 ændringer i forhold til de nugældende regler og praksis.
 Med udtrykket »i det omfang, det er praktisk muligt« i  

 § 57, stk. 1, i rådets lovudkast videreføres  

 således muligheden for at fastsætte begrænsninger  

 vedrørende hyppighed og længde af de indsattes telefonsamtaler  

 under hensyn til de personaleressourcer, der medgår til at  

 påhøre eller aflytte telefonsamtaler i de lukkede  

 institutioner.
 Endvidere opretholdes adgangen til at nægte indsatte  

 at føre telefonsamtaler i åbne fængsler, hvilket dog alene  

 har praktisk betydning i tilfælde, hvor der er behov for at nægte  

 en indsat tilladelse til at installere privat telefon på egen stue  

 på grund af risiko for misbrug.
 En indsat forudsættes i almindelighed at kunne  

 føre telefonsamtale med forsvareren i en verserende straffesag eller  

 med andre, som den pågældende kan brevveksle ukontrolleret med,  

 jf. herved § 56 i rådets lovudkast og pkt. 5.7.3.2. ovenfor.
 Desuden forudsættes det, at det i medfør af  

 § 57, stk. 4, som hidtil bl.a. kan fastsættes, at udgifterne  

 til telefonsamtaler normalt afholdes af den indsatte.
5.7.4.3. Justitsministeriets overvejelser Justitsministeriet kan med en enkelt redaktionel  

 tilføjelse tiltræde Straffelovrådets udkast til  

 bestemmelse om de indsattes adgang til at føre telefonsamtaler.  

 Justitsministeriet finder således, at det af lovteksten udtrykkeligt  

 bør fremgå, at telefonsamtaler, som føres af den indsatte  

 i lukkede institutioner, kan påhøres eller aflyttes uden  

 retskendelse, jf. § 57, stk. 3.
 Lovforslaget er udformet i overensstemmelse hermed, jf.  

§ 57.
 5.7.5. Aviser, bøger mv.
5.7.5.1. Gældende ret Efter fuldbyrdelsesbekendtgørelsens § 16,  

 stk. 1, skal de indsatte i fritiden have passende muligheder for at  

 holde sig orienteret ved avislæsning, gennem radio- og  

 fjernsynsudsendelser mv.
Der skal være adgang til lån af  

 bøger og tidsskrifter og så vidt muligt være tilbud om  

 fritidsundervisning og forskellige former for sportsudøvelse.
 Efter § 16, stk. 2, fastsætter  

 institutionens leder regler om, hvilke tidsrum de indsatte dagligt kan  

 anvende til fælles fritidsaktiviteter.
 Om de indsattes adgang til aviser, bøger og  

 fjernsyn mv. henvises i øvrigt til 1989-betænkningen, s.  

 183-184.
5.7.5.2. Straffelovrådets forslag Om arbejdsgruppens overvejelser henvises til  

 1989-betænkningen, s. 186-187, 658, jf. § 54 i arbejdsgruppens  

 lovudkast, og s. 716-717, og om Straffelovrådets overvejelser henvises  

 til 1998-betænkningen, s. 111, jf. § 58 i rådets lovudkast,  

 og s. 238-239.
 Straffelovrådet kan med enkelte redaktionelle  

 ændringer tiltræde arbejdsgruppens forslag.
 Rådet foreslår på den baggrund, at der  

 som § 58, stk. 1, i rådets lovudkast indsættes  

 en bestemmelse, hvorefter en indsat skal have mulighed for at holde sig  

 orienteret ved avislæsning og gennem radio- og fjernsynsudsendelser  

 mv.
 Som stk. 2 foreslås en bestemmelse,  

 hvorefter en indsat har ret til at låne bøger og tidsskrifter  

 gennem det offentlige biblioteksvæsen, og i stk. 3  

 foreslås det fastsat, at udenlandske indsatte så vidt muligt  

 bør have adgang til aviser, tidsskrifter, bøger mv. på  

 deres eget sprog.
 § 58 medfører en lovfæstelse i  

 overensstemmelse med den nuværende praksis mv. af de indsattes adgang  

 til at holde sig orienteret ved avislæsning, gennem radio- og  

 fjernsynsudsendelser mv. og ved lån af bøger og tidsskrifter  

 gennem det offentlige biblioteksvæsen.
5.7.5.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om de indsattes adgang til  

 aviser og bøger mv.
Lovforslaget er udformet i overensstemmelse  

 hermed, jf. § 58.
5.7.6. Kontakt til medierne 5.7.6.1. Gældende ret Efter de gældende administrative regler og praksis  

 har indsatte mulighed for at henvende sig til pressen både skriftligt  

 og - for så vidt angår de åbne anstalter - telefonisk.
De  

 indsatte kan også under udgang kontakte pressen, herunder ved  

 deltagelse i tv-interviews, forudsat at der ikke herved sker en  

 væsentlig tilsidesættelse af det formål, hvortil der er  

 givet udgang.
I øvrigt kan pressen besøge de indsatte i  

 fængslet.
 Nærmere regler om offentlighedens adgang til  

 kriminalforsorgens anstalter og arresthusene er i medfør af  

 fuldbyrdelsesbekendtgørelsens § 23, stk. 2, fastsat i  

 Justitsministeriets cirkulære nr. 163 af 13. september 1978 med senere  

 ændringer.
 Efter disse regler kan institutionens leder bl.a. meddele  

 tilladelse til besøg af repræsentanter for radio og fjernsyn  

 samt dagspressen.
Endvidere kan institutionens leder tillade interview med  

 og fotografering af indsatte.
Fotografering må kun finde sted med de  

 pågældendes samtykke.
Tilladelse bør i almindelighed kun  

 gives efter fornøden vejledning af den indsatte.
Tilladelse bør  

 ikke gives til indsatte, der på grund af ung alder eller psykiske  

 forhold må antages ikke at være i stand til at overskue  

 følgerne af et samtykke til at lade sig interviewe eller fotografere.  

 Afgørelser om tv-interviews træffes af Direktoratet for  

 Kriminalforsorgen.
De gældende regler tilsigter på den ene side  

 at tilgodese hensynet til den videst mulige offentlighed om  

 fængselsforhold og på den anden side at varetage  

 beskyttelseshensyn dels over for den indsatte i almindelighed, dels over for  

 den enkelte svage indsatte.
Cirkulæret indeholder ikke nærmere  

 regler om de hensyn, der ud over hensynet til beskyttelsen af den enkelte  

 indsatte bør varetages ved disse afgørelser.
I praksis indgår ordens- og sikkerhedsmæssige  

 hensyn med vægt ved vurderingen af, om der kan gives tilladelse.  

 På baggrund af tv-mediets betydelige og særlige gennemslagskraft  

 tillægges endvidere hensynet til retsfølelsen særlig  

 vægt.
Efter praksis vil der normalt blive givet tilladelse til  

 tv-interviews, når generelle kriminalpolitiske forhold, f.eks.  

 afsoningsforholdene, ønskes belyst.
Der gives også ofte  

 tilladelse til filmede optagelser vedrørende dagligdagen i  

 fængslerne.
 Derimod gives der på grund af hensynet til  

 retsfølelsen som udgangspunkt afslag, hvis den indsattes egen sag  

 eller kriminalitet indgår som en væsentlig del af interviewet.  

 Endvidere gives der normalt afslag på tv-optagelser, hvis  

 fængslet skal benyttes som kulisse for mere underholdende indslag,  

 eller hvor det alene er den pågældendes status som indsat, der  

 begrunder ønsket om tv-interview, uden at interviewet i øvrigt  

 vedrører fængselsforhold eller kriminalpolitiske emner.
5.7.6.2. Straffelovrådets forslag Om arbejdsgruppens overvejelser henvises til  

 1989-betænkningen, s. 128-129, 658, jf. § 55 i arbejdsgruppens  

 lovudkast, og s. 717, og om Straffelovrådets overvejelser henvises til  

 1998-betænkningen, s. 111, jf. § 59 i rådets lovudkast, og  

 s. 239-243.
 Et flertal af Straffelovrådets medlemmer (6  

 medlemmer) kan med enkelte ændringer, der i det væsentlige er af  

 redaktionel karakter, tiltræde arbejdsgruppens forslag.
 Flertallet foreslår på den baggrund, at der  

 som § 59, stk. 1, i rådets lovudkast indsættes  

 en bestemmelse, hvorefter en indsat har ret til i institutionen at udtale sig  

 og i den forbindelse at lade sig fotografere til medierne.
§ 59, stk. 1, indebærer i overensstemmelse  

 med den nuværende retstilstand bl.a., at spørgsmålet om  

 fotografering i tilknytning til interviews reguleres på samme  

 måde som adgangen til at udtale sig, dvs. at den indsatte har ret til  

 at lade sig fotografere, men at der kan fastsættes begrænsninger  

 ud fra de hensyn, der fremgår af § 59, stk. 2, i flertallets  

 forslag, jf. nedenfor.
Det bemærkes, at der ikke uden for de  

 tilfælde, der reguleres i § 59 i rådets lovudkast,  

 består en almindelig adgang til at fotografere uden forudgående  

 tilladelse, jf. herved straffelovens § 264 a.
 Ordet »medierne« afgrænses på samme måde  

 som udtrykket »massemedier« i § 1 i medieansvarsloven, jf.  

 lovbekendtgørelse nr. 85 af 9. februar 1998.
 Som stk. 2 i § 59 foreslår  

 rådets flertal en bestemmelse, hvorefter den indsattes ret  

 ifølge stk. 1 kan begrænses af ordens- eller  

 sikkerhedsmæssige hensyn, for at beskytte den forurettede ved  

 lovovertrædelsen eller for i øvrigt at modvirke en åbenbar  

 krænkelse af retsfølelsen.
 Hertil føjes i stk. 3 en bemyndigelse  

 for justitsministeren til at fastsætte regler om gennemførelsen  

 af de indsattes ret efter stk. 1.
§ 59, stk. 2, indebærer i overensstemmelse  

 med den nuværende praksis bl.a., at der kan fastsættes  

 begrænsninger i den indsattes adgang til at kontakte medierne af  

 ordens- eller sikkerhedsmæssige hensyn.
Som eksempel kan peges på  

 kontakt, der kræver særlig overvågning af personale i form  

 af, at en fængselsfunktionær følger med rundt under  

 filmoptagelse mv. i institutionen.
 Endvidere medfører § 59, stk. 2, en  

 lovfæstelse af adgangen til at gøre indgreb i de særlige  

 tilfælde, hvor indgrebet sker for at modvirke en åbenbar  

 krænkelse af retsfølelsen.
 Rådets flertal forudsætter i den forbindelse i  

 lighed med arbejdsgruppen, at begrænsninger i retten til at kontakte  

 medierne alene gennemføres, når hensynene i bestemmelsen med  

 afgørende vægt taler for en sådan begrænsning.
Efter flertallets opfattelse må den  

 pågældende bestemmelse anses for forenelig med grundlovens  

 § 77 og artikel 10 i Den Europæiske Menneskerettighedskonvention  

 om ytringsfrihed.
Flertallet lægger i den forbindelse bl.a. vægt  

 på en udtalelse offentliggjort i Folketingets Ombudsmands beretning for  

 1995, s. 170 ff.
I den sag, som ombudsmandens udtalelse bygger på,  

 havde en advokat klaget over, at Direktoratet for Kriminalforsorgen under  

 henvisning til hensynet til retsfølelsen havde afslået at give  

 en tv-station tilladelse til at interviewe en indsat i fængslet.  

 Advokaten mente bl.a., at det var ulovligt at lægge vægt på  

 dette hensyn, og at afgørelsen var i strid med ytringsfriheden efter  

 artikel 10 i Den Europæiske Menneskerettighedskonvention og eventuelt  

 grundlovens § 77. Ombudsmanden udtalte, at det ikke var ulovligt at  

 lægge vægt på hensynet til retsfølelsen, og at  

 afgørelsen ikke var i strid med Den Europæiske  

 Menneskerettighedskonventions artikel 10 eller grundlovens § 77.
§ 59, stk. 2, medfører i øvrigt,  

 at der ikke kan fastsættes begrænsninger i den indsattes adgang  

 til medierne for at beskytte den indsatte selv.
Forslaget afviger herved  

 både fra arbejdsgruppens lovudkast og de nugældende regler, jf.  

 § 4, stk. 2, i cirkulæret om offentlighedens adgang til  

 kriminalforsorgens anstalter og arresthusene.
Baggrunden for forslaget er, at  

 der i medieansvarsloven er optaget bestemmelser om presseetik, der bl.a.  

 indebærer, at Pressenævnet overvåger, om massemediernes  

 indhold og handlemåde er i overensstemmelse med god presseskik, jf.  

 lovens § 34 og § 43, stk. 1, nr. 1.
Et mindretal af Straffelovrådets medlemmer (2  

 medlemmer) kan ikke tilslutte sig flertallets forslag til formulering af  

 § 59, stk. 2, hvorefter en indsats ret til at udtale sig til  

 medierne i institutionen kan begrænses »for at beskytte den forurettede  

 ved lovovertrædelsen«, eller såfremt udtalelsen formodes  

 eventuelt at komme til at indeholde »en åbenbar krænkelse af  

 retsfølelsen«.
Bestemmelsen er baseret på en forudgående  

 vurdering af de udtalelser, der muligvis vil blive fremsat, og som  

 sådan i tvivlsom overensstemmelse med grundlovens censurbestemmelse.  

 Den sidstnævnte begrænsnings overensstemmelse med Den  

 Europæiske Menneskerettighedskonventions artikel 10 er tvivlsom, jf.  

 herved bl.a., at udtalelser, som vil »offend, shock or disturb«, er  

 beskyttede af denne.
Og i den af § 59 regulerede situation er der  

 ydermere tale om, at fængslets ledelse antager, at sådanne  

 udtalelser kan fremkomme.
 Efter mindretallets opfattelse er henvisningen til  

 retsfølelsen sprogligt for lidt præcis i betragtning af, at den  

 skal danne grundlag for begrænsninger i en af de mest fundamentale  

 menneskerettigheder.
 Den er ydermere problematisk, fordi dens anvendelse i  

 praksis - til trods for formuleringen - næppe vil blive baseret  

 på en vurdering af den indsatte, men på fængslets  

 opfattelse af det pågældende medies almindelige omdømme  

 (seriøst medie eller uansvarligt og sensationspræget).
Begrænsningen er unødvendig, idet alle de  

 rimelige begrænsninger allerede er omfattet af de øvrige led i  

 udkastets § 59, stk. 2, samt af de materielle straffebestemmelser  

 (specielt straffelovens regler om freds- og ærekrænkelser). I den  

 forbindelse må det fremhæves, at § 59, stk. 1,  

 også efter mindretallets opfattelse alene omfatter de medier, der er  

 omfattet af medieansvarsloven.
Det betyder bl.a., at det interviewende og  

 formidlende medie ud over at være undergivet den almindelige  

 straffelovgivning også omfattes af de presseetiske regler og det  

 særlige sanktionssystem, der gælder på dette  

 område.
5.7.6.3. Justitsministeriets overvejelser Justitsministeriet kan af de af Straffelovrådets  

 flertal anførte grunde tiltræde flertallets udkast til  

 bestemmelse om de indsattes adgang til at kontakte medierne.
Lovforslaget er  

 udformet i overensstemmelse hermed, jf. § 59.
5.8. Indgreb over for den indsatte 5.8.1. Undersøgelse af den indsattes person og opholdsrum 5.8.1.1. Gældende ret Efter fuldbyrdelsesbekendtgørelsens § 30,  

 stk. 1, kan de indsatte undergives visitation, foretaget af  

 institutionens funktionærer.
Ved visitation forstås en  

 nøje undersøgelse af, hvilke effekter den  

 pågældende har i sin besiddelse i opholdsrummet eller på  

 sin person.
Visitation kan foretages i det omfang, det er nødvendigt  

 af sikkerhedshensyn og til kontrol med, at ordensbestemmelser og andre regler  

 overholdes.
 Nærmere regler om visitation er i medfør af  

 fuldbyrdelsesbekendtgørelsens § 30, stk. 2, fastsat i  

 Justitsministeriets cirkulære nr. 215 af 15. december 1980 med senere  

 ændringer om visitation af de indsatte og deres opholdsrum  

 (visitationscirkulæret). Hertil knytter sig en cirkulæreskrivelse  

 af 13. april 1999 fra Direktoratet for Kriminalforsorgen om  

 gennemførelse af recto-vaginalundersøgelser af indsatte samt en  

 cirkulæreskrivelse af 24. marts 1986 med senere ændringer fra  

 Direktoratet for Kriminalforsorgen om retningslinier vedrørende  

 anvendelse af urinprøver over for indsatte med henblik på  

 konstatering af eventuelle misbrug af medikamenter eller narkotika.
 Efter visitationscirkulærets § 1, stk. 1,  

 kan visitation af den indsattes person foretages ved  

 indsættelsen, før og efter fravær fra institutionen samt  

 før og efter besøg og ved indlæggelse på  

 sygeafdeling, anbringelse i enrum og hensættelse i forhørscelle,  

 strafcelle eller observationscelle.
 Ved hensættelse i sikringscelle skal visitation  

 foretages, jf. § 1, stk. 2.
 Efter regler, fastsat af institutionens leder, kan der  

 endvidere foretages visitation af den indsattes person ved den indsattes  

 tilbagekomst efter fravær fra opholdsafdelingen og i forbindelse med  

 rutinemæssig visitation af den indsattes opholdsrum, jf. § 1,  

 stk. 3.
 Efter § 1, stk. 4, kan der foretages personlig  

 visitation af en gruppe indsatte, såfremt der er begrundet mistanke om,  

 at én eller flere af gruppen er i uretmæssig besiddelse af  

 effekter.
 Efter § 1, stk. 5, kan personlig visitation i  

 øvrigt kun foretages, såfremt der er begrundet formodning om, at  

 den indsatte er i uretmæssig besiddelse af effekter.
 Den indsatte har ifølge § 1, stk. 6, ret  

 til inden visitationens gennemførelse at få oplyst grunden til,  

 at visitationen iværksættes, medmindre særlige  

 omstændigheder taler derimod.
Af § 2 fremgår det, at visitation af den  

 indsattes person så vidt muligt skal overværes af et vidne.  

 Visitationen skal gennemføres på en måde, der i  

 størst muligt omfang er egnet til at formindske den indsattes  

 oplevelse af at blive krænket, bl.a. ved at den pågældende  

 opfordres til selv at gennemføre den nødvendige  

 afklædning.
Visitationen skal endvidere foretages og bevidnes af  

 personale af samme køn som den indsatte.
Andre indsatte må ikke  

 være til stede.
Er der grund til at antage, at visitation af den indsattes  

 legeme ifølge § 3 ikke kan gennemføres alene ved en  

 besigtigelse, skal visitationen foretages af en læge.
Sådan  

 visitation kan kun foretages i tilfælde, hvor der foreligger begrundet  

 formodning om, at den indsatte er i uretmæssig besiddelse af effekter.  

 Beslutning herom træffes af anstaltens vagthavende leder eller  

 arrestforvareren.
Efter § 4 kan visitation af den indsattes  

 opholdsrum foretages ved rutinemæssige eftersyn, og når der i  

 det enkelte tilfælde er grund til at antage, at ordensbestemmelser  

 eller andre regler ikke overholdes, eller når visitationen  

 skønnes påkrævet af sikkerhedshensyn.
Visitationen  

 må ikke være mere vidtgående, end formålet tilsiger.  

 Efter anmodning skal den indsatte gøres bekendt med grunden til, at  

 der har været foretaget visitation af vedkommendes opholdsrum.
Efter § 5 skal visitation af breve, som den indsatte  

 har adgang til at sende til eller modtage fra offentlige myndigheder m.fl.,  

 uden at gennemlæsning må finde sted, jf. herved pkt. 5.7.3.1.  

 ovenfor, ske i den indsattes påsyn.
Brevene kan eventuelt tages i  

 bevaring, indtil visitationen kan foretages.
Breve, som kan sendes i lukket  

 konvolut til offentlige myndigheder m.fl., må dog ikke visiteres,  

 såfremt de straks afgives til afsendelse.
 Når der under visitationen tages genstande i  

 bevaring, skal der efter § 6 udfærdiges en fortegnelse over disse.  

 Den indsatte skal have udleveret en genpart af fortegnelsen og, når der  

 er tale om den pågældendes egne effekter, gøres bekendt  

 med grunden til, at de pågældende genstande er taget i bevaring.
5.8.1.2. Straffelovrådets forslag Om arbejdsgruppens overvejelser henvises til  

 1989-betænkningen, s. 218-219, 658-659, jf. § 56 i arbejdsgruppens  

 lovudkast, og s. 717-719, og om Straffelovrådets overvejelser henvises  

 til 1998-betænkningen, s. 111-112, jf. § 60 i rådets  

 lovudkast, og s. 243-248.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag.
 Rådet foreslår på den baggrund, at der  

 som § 60, stk. 1, i rådets lovudkast indsættes  

 en bestemmelse, hvorefter institutionen kan undersøge, hvilke effekter  

 en indsat har i sin besiddelse i sit opholdsrum eller på sin person,  

 hvis en sådan undersøgelse er nødvendig for at sikre, at  

 ordensbestemmelser overholdes, eller sikkerhedshensyn iagttages, herunder 1)  

 når den indsatte indsættes i institutionen, 2) hvis den indsatte  

 mistænkes for uretmæssig besiddelse af effekter, 3) før og  

 efter besøg eller 4) før og efter fravær fra  

 institutionen eller opholdsafdelingen.
 § 60, stk. 1, indebærer en  

 lovfæstelse af adgangen til at undersøge (visitere) den  

 indsattes person og opholdsrum.
Med udtrykket »undersøge, hvilke effekter en indsat  

 har i sin besiddelse på sin person« sigtes til indgreb, der har  

 karakter af legemsbesigtigelse, dvs. de former for indgreb, hvor der ikke  

 sker nogen indtrængen i det menneskelige legeme eller nogen egentlig  

 beføling af legemet i undersøgelsesøjemed.
Der  

 tænkes bl.a. på besigtigelse, der ikke kræver egentlig  

 afklædning, men f.eks. opknapning af en skjorte eller opsmøgning  

 af et ærme for at se efter skjulte effekter.
 Om fotografering og optagelse af fingeraftryk af den  

 indsatte med henblik på senere identifikation henvises til pkt. 5.8.2.  

 nedenfor.
 Som § 60, stk. 2, i rådets  

 lovudkast foreslås en bestemmelse, hvorefter institutionens leder eller  

 den, der bemyndiges hertil, af ordens- eller sikkerhedsmæssige hensyn  

 kan træffe bestemmelse om en nærmere undersøgelse af den  

 indsattes person, hvis der er bestemte grunde til at antage, at den indsatte  

 er i uretmæssig besiddelse af effekter.
 § 60, stk. 2, medfører en  

 lovfæstelse af adgangen til at foretage en nærmere  

 undersøgelse af den indsattes person.
Med udtrykket »nærmere undersøgelse af den  

 indsattes person« sigtes til indgreb, hvor beføling af legemet er et  

 led i selve undersøgelsen.
Der tænkes bl.a. på ydre  

 undersøgelser, der består i en beføling af legemets  

 overflade, f.eks. for at finde kapsler skjult under huden, udtagelse af  

 blodprøver og ultralyd- og røntgenundersøgelser.  

 Endvidere kan nævnes undersøgelse af legemets hulrum og andre  

 undersøgelser af legemets indre, f.eks. rectoskopi og  

 gynækologisk undersøgelse.
 Som § 60, stk. 3, i rådets  

 lovudkast foreslås en bestemmelse, hvorefter undersøgelse efter  

 stk. 1 og 2 ikke må foretages, hvis det efter indgrebets  

 formål og den krænkelse og det ubehag, som indgrebet må  

 antages at forvolde, ville være et uforholdsmæssigt indgreb.
 Bestemmelsen indebærer en lovfæstelse af  

 proportionalitetsgrundsætningen.
Som nævnt under pkt. 5.8.1.1. ovenfor, følger  

 det af visitationscirkulærets § 2, stk. 2, at visitationen  

 skal foretages og bevidnes af personale af samme køn som den indsatte.  

 Rådet ville i lighed med arbejdsgruppen foretrække, at der i  

 straffuldbyrdelsesloven kunne indsættes en bestemmelse, hvorefter  

 undersøgelse af den indsattes person - bortset fra overfladisk  

 undersøgelse af den pågældendes tøj - kun må  

 foretages af personer af samme køn som den undersøgte.  

 Rådet har imidlertid noteret sig, at fordelingen af mandligt og  

 kvindeligt opsynspersonale ville vanskeliggøre gennemførelsen  

 af en sådan ordning i praksis, ikke mindst i arresthusene.
En  

 sådan lovbestemmelse ville derfor kunne få den utilsigtede  

 virkning, at kvindelige indsatte, der ønskes undersøgt,  

 måtte hensættes i enrum i en ofte længere periode,  

 før undersøgelsen kunne gennemføres.
 Rådet foreslår på den baggrund, at der  

 som § 60, stk. 4, 1. og 2. pkt., i rådets lovudkast  

 indsættes bestemmelser, hvorefter undersøgelse skal foretages  

 så skånsomt, som omstændighederne tillader, og  

 undersøgelse, der indebærer afklædning, så vidt  

 muligt kun må foretages og overværes af personer af samme  

 køn som den indsatte eller af sundhedspersonale.
Som § 60, stk. 4, 3. og 4. pkt.,  

 foreslås indsat bestemmelser om medvirken af læge.
Herefter  

 må undersøgelse som nævnt i § 60, stk. 2,  

 (nærmere undersøgelse af den indsattes person) kun foretages  

 under medvirken af læge.
Lægen tager stilling til, om indgrebets  

 gennemførelse under hensyn til den hermed forbundne smerte og risiko  

 samt den indsattes tilstand er lægeligt forsvarligt.
§ 60, stk. 4, indebærer en  

 lovfæstelse af skånsomhedsgrundsætningen.
De  

 foreslåede regler om medvirken af læge ved visse  

 undersøgelser af den indsattes person svarer til reglerne om medvirken  

 af læge ved legemsundersøgelse i retsplejelovens § 792 e,  

 stk. 3, jf. § 792, stk. 1, nr. 2. Det indebærer bl.a.,  

 at der for lægers foretagelse af legemsundersøgelser i  

 øvrigt gælder de almindelige lægelige regler, herunder  

 etiske regler og principper, jf.
Folketingstidende 1988-89, tillæg A,  

 sp. 2252.
 Som § 60, stk. 5, foreslås en  

 bestemmelse, hvorefter institutionens leder eller den, der bemyndiges dertil,  

 kan træffe bestemmelse om tilbageholdelse af effekter, der findes i den  

 indsattes besiddelse, hvis det skønnes påkrævet af ordens-  

 eller sikkerhedsmæssige hensyn.
 § 60, stk. 5, indebærer en  

 lovfæstelse af adgangen til at tilbageholde effekter, der ved  

 undersøgelse af den indsattes person og opholdsrum findes i den  

 indsattes besiddelse.
 Bestemmelsen medfører i forhold til de  

 nugældende regler på området, jf.  

 visitationscirkulærets § 6, at kompetencen til at træffe  

 bestemmelse om tilbageholdelse af effekter forbeholdes institutionens leder  

 eller den, der bemyndiges dertil.
Som § 60, stk. 6, foreslås en  

 bestemmelse, hvorefter institutionen kan gennemlæse, og institutionens  

 leder eller den, der bemyndiges dertil, kan træffe bestemmelse om  

 tilbageholdelse af breve og andre optegnelser, som findes i den indsattes  

 besiddelse, hvis det skønnes påkrævet af ordens- eller  

 sikkerhedsmæssige hensyn. § 56 i rådets lovudkast finder  

 herved tilsvarende anvendelse.
Med ordet »optegnelser« sigtes f.eks. til  

 dagbøger, regnskaber mv.
 § 60, stk. 6, indebærer en  

 lovfæstelse af adgangen til at gennemlæse og tilbageholde breve  

 mv., der ved undersøgelse af den indsattes person og opholdsrum findes  

 i den indsattes besiddelse.
 Bestemmelsen medfører, at reglerne om den indsattes  

 adgang til ukontrolleret brevveksling i § 56 i rådets lovudkast,  

 jf. pkt. 5.7.3.2. ovenfor, finder tilsvarende anvendelse på breve, der  

 findes i den indsattes besiddelse ved en sådan undersøgelse.
 Bestemmelsen indebærer endvidere, at kompetencen til  

 at træffe bestemmelse om gennemlæsning henlægges til  

 institutionen, hvorimod afgørelsen om tilbageholdelse forbeholdes  

 institutionens leder eller den, der bemyndiges dertil. § 60,  

 stk. 6, er herved på linie med § 55, stk. 3-4, i  

 rådets lovudkast om gennemlæsning og tilbageholdelse af breve til  

 og fra den indsatte, jf. pkt. 5.7.3.2. ovenfor.
 Endelig foreslås i § 60, stk. 7, i  

 rådets lovudkast en bemyndigelse for justitsministeren til at  

 fastsætte regler om gennemførelsen af undersøgelser af  

 den indsattes person og opholdsrum.
5.8.1.3. Justitsministeriets overvejelser Justitsministeriet kan med enkelte ændringer  

 tiltræde Straffelovrådets udkast til bestemmelse om  

 undersøgelse af den indsattes person og opholdsrum.
Justitsministeriet finder i lighed med  

 Straffelovrådet og arbejdsgruppen, at undersøgelse af den  

 indsattes person - bortset fra overfladisk undersøgelse af den  

 pågældendes tøj - ideelt set kun burde foretages af  

 personer af samme køn som den undersøgte eller af  

 sundhedspersonale.
Justitsministeriet kan samtidig tiltræde det af  

 Straffelovrådet anførte om vanskelighederne ved at  

 gennemføre en sådan regel i praksis.
 Justitsministeriet finder imidlertid, det i højere  

 grad bør præciseres i lovteksten, at sådan  

 undersøgelse af den indsattes person kun undtagelsesvis bør  

 foretages eller overværes af personer af andet køn end den  

 pågældende, medmindre der er tale om sundhedspersonale.
 De øvrige ændringer er af redaktionel  

 karakter.
 Lovforslaget er udformet i overensstemmelse hermed, jf.  

§ 60.
5.8.2. Fotografering og optagelse af fingeraftryk 5.8.2.1. Gældende ret Efter fuldbyrdelsesbekendtgørelsens § 21,  

 stk. 2, kan Direktoratet for Kriminalforsorgen fastsætte regler  

 om, at de indsatte skal lade sig fotografere ved institutionens  

 foranstaltning.
 Nærmere regler er fastsat i Justitsministeriets  

 cirkulære nr. 203 af 29. oktober 1975 om fotografering af indsatte.
 Efter cirkulærets § 1 fotograferes indsatte,  

 der udstår fængsel i 5 måneder eller derover, ved  

 anstaltens foranstaltning, medmindre fotografi er vedlagt sagens akter.
 Genfotografering foretages, når der er  

 forløbet 3 år af strafudståelsen og derefter hvert tredje  

 år, og såfremt det er nødvendigt af hensyn til  

 identifikationen af den pågældende, jf. § 2.
 I § 3 er det fastsat, at udgifterne ved fotografering  

 afholdes af anstalten.
 Endelig fremgår det af § 4, at politiet skal  

 anmodes om at tilbagelevere fotografi, der er udleveret i forbindelse med  

 undvigelse.
5.8.2.2. Straffelovrådets forslag Om arbejdsgruppens overvejelser henvises til  

 1989-betænkningen, s. 659, jf. § 56, stk. 4-5, i  

 arbejdsgruppens lovudkast, og s. 719, og om Straffelovrådets  

 overvejelser henvises til 1998-betænkningen, s. 112, jf. § 61 i  

 rådets lovudkast, og s. 248.
 Straffelovrådet kan med enkelte ændringer  

 tiltræde arbejdsgruppens forslag.
 Rådet foreslår på den baggrund, at der  

 som § 61, stk. 1, i rådets lovudkast indsættes  

 en bestemmelse, hvorefter institutionen har ret til at fotografere og optage  

 fingeraftryk af den indsatte med henblik på senere identifikation.
 Hertil føjes i stk. 2 en bemyndigelse  

 for justitsministeren til at fastsætte regler om gennemførelsen  

 af fotografering og optagelse af fingeraftryk efter stk. 1, herunder  

 opbevaring og destruktion.
 § 61 indebærer en lovfæstelse af  

 institutionens adgang til at fotografere indsatte i  

 identifikationsøjemed.
 Bestemmelsen medfører, at der indføres  

 mulighed for at optage fingeraftryk med henblik på senere  

 identifikation og for administrativt at fastsætte nærmere regler  

 om optagelse af fingeraftryk, herunder for så vidt angår  

 opbevaring og destruktion af sådant materiale, hvis der skulle vise sig  

 behov for det.
5.8.2.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om institutionens adgang til at  

 fotografere og optage fingeraftryk af den indsatte i  

 identifikationsøjemed.
Lovforslaget er udformet i overensstemmelse  

 hermed, jf. § 61.
5.8.3. Magtanvendelse 5.8.3.1. Gældende ret Efter fuldbyrdelsesbekendtgørelsens § 32,  

 stk. 1, må magtanvendelse over for indsatte kun finde sted,  

 når det er absolut nødvendigt for (1) at afværge truende  

 vold, betvinge voldsom modstand eller for at hindre selvmord eller anden  

 selvbeskadigelse, (2) at hindre undvigelse eller standse undvegne i  

 tilfælde, hvor der er grund til at tro, at dette ikke kan  

 gennemføres på anden måde, eller (3) at gennemtvinge en  

 påbudt foranstaltning, hvis øjeblikkelige gennemførelse  

 er nødvendig, i tilfælde, hvor indsatte afviser eller  

 forsætligt undlader at følge personalets anvisninger.
 Nærmere regler om magtanvendelse er i medfør  

 af fuldbyrdelsesbekendtgørelsens § 32, stk. 2, fastsat i  

 Justitsministeriets cirkulære nr. 51 af 15. april 1988 med senere  

 ændringer om magtanvendelse over for indsatte  

 (magtanvendelsescirkulæret).
 Efter § 1 er magtanvendelse over for indsatte i  

 kriminalforsorgens institutioner kun tilladt efter cirkulærets regler,  

 dog bortset fra nødværge i overensstemmelse med lovgivningens  

 almindelige regler.
 Efter § 2, stk. 1, kan personalet anvende magt,  

 når øjeblikkelig indskriden er nødvendig for at (1)  

 afværge personlig overlast, (2) hindre selvmord eller anden  

 selvbeskadigelse eller (3) hindre undvigelse eller standse undvegne, hvis der  

 er grund til at tro, at dette ikke kan gennemføres på anden  

 måde.
I det omfang, det må anses for nødvendigt,  

 kan magtanvendelse omfatte brug af håndkraft (greb, herunder greb om  

 overarm for at føre eller lede den indsatte i en bestemt retning) samt  

 brug af stav og tåregas af godkendt type, jf. § 2, stk. 2.  

 Tidligere gav § 2, stk. 2, også mulighed for at anvende puf  

 og skub.
Denne form for magtanvendelse blev ophævet ved cirkulære  

 nr. 6 af 8. januar 1996 efter indstilling fra en arbejdsgruppe under  

 Direktoratet for Kriminalforsorgen.
 Efter § 2, stk. 3, udleveres (bæres) stav  

 alene med vagthavende leders eller arrestforvarerens godkendelse i det  

 enkelte tilfælde, når og hvis der foreligger en konkret  

 særlig risikosituation, hvor anvendelse af stav skønnes  

 nødvendig.
Afgørelse om magtanvendelse efter § 2,  

 stk. 1-3, træffes af institutionens vagthavende leder eller  

 arrestforvareren.
Tillader forholdene ikke at afvente vedkommendes  

 afgørelse, træffes bestemmelsen af den tilstedeværende  

 funktionær, som er ansvarlig for det pågældende  

 tjenesteområde.
Den vagthavende leder eller arrestforvareren skal  

 normalt omgående underrettes om det passerede, jf. § 2,  

 stk. 4.
Efter § 3, stk. 1, kan personalet endvidere  

 anvende magt, hvis det er nødvendigt for at (1) gennemføre den  

 indsattes fremstilling i retten, dersom retten på forespørgsel i  

 det enkelte tilfælde har erklæret, at fremstillingen  

 ønskes gennemført, selv om anvendelse af magt måtte  

 være nødvendig, (2) gennemføre visitation i  

 tilfælde, hvor der er grund til at antage, at den indsatte ellers vil  

 volde skade på sig selv eller andre, (3) gennemføre visitation,  

 der må anses for påkrævet for at hindre strafbart forhold  

 eller i øvrigt af sikkerhedsmæssige hensyn, eller (4)  

 gennemføre personalets anvisninger om opholdssted.
Magtanvendelse kan  

 i sådanne tilfælde kun omfatte brug af håndkraft, jf.  

 § 3, stk. 2.
Bestemmelse om magtanvendelse efter § 3,  

 stk. 1-2, træffes af institutionens vagthavende leder eller  

 arrestforvareren eller den, der bemyndiges dertil.
Tillader forholdene ikke  

 at afvente vedkommendes afgørelse, træffes bestemmelsen af den  

 tilstedeværende funktionær, som er ansvarlig for  

 tjenesteområdet, jf. § 3, stk. 3.
Al magtanvendelse forudsætter ifølge  

 § 4, at mindre indgribende foranstaltninger forgæves har  

 været anvendt eller åbenbart vil være uanvendelige.  

 Anvendelse af magt skal endvidere altid ske med besindighed og må  

 aldrig overskride det for øjemedet påkrævede.
Der må  

 i det enkelte tilfælde kun anvendes det efter forholdene mindst  

 vidtgående magtmiddel.
 Ved benyttelse af tåregas skal den indsatte forinden  

 være advaret herom, jf. § 6, stk. 1.
Ved benyttelse af stav skal staven anvendes med  

 besindighed for ikke at påføre nogen større overlast end  

 nødvendigt.
Staven må kun rettes mod arme, ben, ryg eller  

 sæde.
Staven må ikke rettes mod hoved, hals, nakke, krave- og  

 nøgleben, bryst, mave, nyre, skridt eller rygsøjle.
Staven  

 må endvidere ikke anvendes til stød.
I øvrigt bør  

 det i videst muligt omfang undgås at anvende staven mod knæ,  

 albue eller andre led, jf. § 7.
 Efter § 8 skal der tilkaldes læge, hvis der er  

 mistanke om sygdom, herunder om tilskadekomst, hos den indsatte i forbindelse  

 med anvendelsen af magt eller i tilfælde, hvor den indsatte selv  

 anmoder om lægehjælp.
 Efter § 1, stk. 1, i Justitsministeriets  

 cirkulære nr. 38 af 1. marts 1996 om anvendelse af skjold over for  

 indsatte (skjoldcirkulæret) kan skjold anvendes ved pacificering af den  

 indsatte, såfremt det er nødvendigt for at afværge truende  

 vold, betvinge voldsom modstand eller for at hindre selvmord eller anden  

 selvbeskadigelse.
 Skjold må kun anvendes, når andre lempeligere  

 midler har være forsøgt eller åbenbart vil være  

 utilstrækkelige, jf. § 1, stk. 2.
5.8.3.2. Straffelovrådets forslag Om arbejdsgruppens overvejelser henvises til  

 1989-betænkningen, s. 222-223, 659, jf. § 57 i arbejdsgruppens  

 lovudkast, og s. 719, og om Straffelovrådets overvejelser henvises til  

 1998-betænkningen, s. 112-113, jf. § 62 i rådets lovudkast,  

 og s. 249-250.
 Straffelovrådet kan med enkelte redaktionelle  

 ændringer tiltræde arbejdsgruppens forslag.
 Rådet foreslår på den baggrund, at der  

 som § 62, stk. 1, i rådets lovudkast indsættes  

 en bestemmelse, hvorefter institutionen kan anvende magt over for en indsat,  

 hvis det er nødvendigt for (1) at afværge truende vold,  

 overvinde voldsom modstand eller for at hindre selvmord eller anden  

 selvbeskadigelse, (2) at hindre undvigelse eller standse undvegne eller (3)  

 at gennemtvinge en påbudt foranstaltning, når øjeblikkelig  

 gennemførelse af denne er nødvendig, og den indsatte afviser  

 eller undlader at følge personalets anvisninger herom.
 Som stk. 2 foreslås en bestemmelse,  

 hvorefter magtanvendelse kan ske ved greb, skub, stav og tåregas, og i  

stk. 3 foreslås det fastsat, at magtanvendelse ikke  

 må gennemføres, såfremt det efter indgrebets formål  

 og den krænkelse og det ubehag, som indgrebet må antages at  

 forvolde, ville være et uforholdsmæssigt indgreb.
Som stk. 4 foreslås en bestemmelse,  

 hvorefter magtanvendelse skal foretages så skånsomt, som  

 omstændighederne tillader.
Endvidere foreslås det fastsat, at der  

 skal gennemføres lægetilsyn efter magtanvendelse, medmindre det  

 findes åbenbart unødvendigt, og at læge altid skal  

 tilkaldes, hvis den indsatte anmoder herom.
Bestemmelsen om lægetilsyn i § 62, stk. 4,  

 indebærer en ændring i forhold til de gældende  

 administrative regler, hvorefter lægetilsyn kun skal finde sted, hvis  

 der er mistanke om sygdom, herunder om tilskadekomst hos den indsatte i  

 forbindelse med anvendelsen af magt, eller i tilfælde hvor den indsatte  

 selv anmoder om lægehjælp.
Bestemmelsen bringes herved i  

 overensstemmelse med de regler for lægetilsyn ved magtanvendelse, som  

 var gældende indtil 1994.
Ændringen i 1994 var foranlediget af Den Almindelige  

 Danske Lægeforening, som med henvisning til lægeetiske principper  

 ikke anså det for forsvarligt at have en regel om obligatorisk  

 lægetilsyn i visse situationer.
Herved kunne der efter foreningens  

 opfattelse opstå risiko for, at de indsatte blev bibragt den  

 opfattelse, at lægerne legitimerer anvendelsen af magt (og  

 sikringsmidler). Ændringen i 1994 var tillige begrundet i, at det i  

 praksis var undtagelsen, at lægetilsyn fandt sted i forbindelse med  

 magtanvendelse, idet der i praksis ofte var anvendt magt af så  

 begrænset omfang, at lægetilsyn blev skønnet  

 åbenbart unødvendigt.
 De nævnte bestemmelser foreslås i  

stk. 5 suppleret af en bemyndigelse for justitsministeren til at  

 fastsætte regler om anvendelse af magt over for indsatte.
 § 62 indebærer en lovfæstelse af  

 institutionens adgang til i visse tilfælde at anvende magt over for  

 indsatte.
 Bestemmelsen åbner i forhold til de nugældende  

 regler i magtanvendelsescirkulærets § 2, stk. 2, mulighed for  

 magtanvendelse i form af skub, herunder ved anvendelse af skjold, jf. herved  

 skjoldcirkulærets § 1, stk. 1, og pkt. 5.8.3.1. ovenfor.
Endvidere medfører bestemmelsen som nævnt  

 ovenfor en ændring af reglerne om lægetilsyn, jf.  

 magtanvendelsescirkulærets § 8, idet der efter rådets  

 forslag i almindelighed skal gennemføres lægetilsyn efter  

 magtanvendelse.
Baggrunden for ændringen, som også arbejdsgruppen  

 har stillet forslag om, er, at magtanvendelse kan medføre ikke  

 umiddelbart synlige skader på den indsatte.
Det bør derfor ikke  

 overlades til fængselspersonalet, som måske endog har været  

 involveret i den konflikt, der fører til magtanvendelsen, at  

 skønne over nødvendigheden af lægetilsyn, bortset fra i  

 de åbenbare tilfælde.
5.8.3.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om magtanvendelse.
Dog  

 foreslås bestemmelsen om magtmidler ændret, så  

 magtanvendelse ved skub udgår, og magtanvendelse herefter i  

 overensstemmelse med gældende ret alene kan ske ved greb, skjold, stav  

 og tåregas.
 Justitsministeriet finder det endvidere rigtigst, at  

 bestemmelsen om lægetilsyn ændres, så det i  

 overensstemmelse med gældende ret fastslås, at der skal  

 gennemføres lægetilsyn efter magtanvendelse, hvis der er  

 mistanke om sygdom, herunder om tilskadekomst hos den indsatte i forbindelse  

 med anvendelsen af magt, eller hvis den indsatte selv anmoder om  

 lægehjælp.
 Lovforslaget er udformet i overensstemmelse hermed, jf.  

§ 62.
5.8.4. Udelukkelse fra fællesskab 5.8.4.1. Gældende ret Efter straffelovens § 34 fastsætter  

 justitsministeren regler om, i hvilket omfang fængsel skal fuldbyrdes i  

 enrum eller i fællesskab.
De dømte skal dog så vidt muligt  

 have ophold i enrum om natten.
 Efter fuldbyrdelsesbekendtgørelsens § 4,  

 stk. 1, 1. pkt., udstås straf i almindelighed i fællesskab.  

 Når særlige omstændigheder taler derfor, kan institutionens  

 leder eller den, der bemyndiges dertil, bestemme, at den indsatte  

 midlertidigt skal have ophold i enrum, jf. § 4, stk. 2, 1. pkt.
 Nærmere regler om udelukkelse fra fællesskab  

 (anbringelse i enrum) er i medfør af  

 fuldbyrdelsesbekendtgørelsens § 4, stk. 2, 3. pkt., fastsat  

 i Justitsministeriets cirkulære nr. 164 af 14. september 1978 med  

 senere ændringer om adgangen til at anbringe indsatte i enrum  

 (enrumscirkulæret).
 Efter enrumscirkulærets § 2, stk. 2, kan  

 anbringelse i enrum, som den indsatte ikke selv har anmodet om, kun finde  

 sted, når det findes nødvendigt for at forebygge (1) undvigelse  

 eller (2) voldsom adfærd eller (3) er påkrævet for at  

 hindre fortsat strafbar adfærd, herunder brug af euforiserende stoffer,  

 (4) når den indsatte udviser en sådan grov eller gentagen  

 utilladelig adfærd, som gør fortsat ophold i fællesskab  

 åbenbart uforsvarlig, (5) når den indsatte modsætter sig  

 foranstaltninger, der er nødvendige af sikkerhedshensyn eller (6)  

 påkrævet for at gennemføre en almindelig sundhedskontrol  

 eller forebygge smittefare, (7) når den indsatte nægter at  

 påtage sig beskæftigelse i institutionen efter dennes  

 bestemmelse, eller (8) når det på baggrund af konkrete  

 omstændigheder findes nødvendigt i tilfælde, hvor den  

 indsatte skal afgive urinprøve.
Hvis der på grundlag af de foreliggende oplysninger  

 eller under hensyn til den udviste adfærd er begrundet formodning om,  

 at den indsatte opfylder betingelserne for anbringelse i enrum eller for  

 overførsel til lukket anstalt, kan der, mens sagens  

 omstændigheder søges klarlagt, ske foreløbig anbringelse  

 i enrum, indtil beslutning om sådan anbringelse kan træffes.
Den  

 indsatte skal snarest muligt orienteres om begrundelsen for den  

 foreløbige anbringelse og have lejlighed til at udtale sig, jf. i det  

 hele § 2, stk. 3-4.
§ 3 indeholder nærmere regler om  

 fremgangsmåden ved beslutning om enrumsanbringelse.
Herefter  

 afgør institutionens leder eller den, der bemyndiges dertil, om  

 bestemmelse om anbringelse i enrum kan træffes på grundlag af de  

 foreliggende indberetninger, eller om det af hensyn til klarlæggelse af  

 sagens omstændigheder er påkrævet at indhente yderligere  

 indberetninger eller foretage afhøring af personale eller  

 indsatte.
Enrumsanbringelse efter § 2, stk. 2,  

 forudsætter, at den indsatte i fornødent omfang er gjort bekendt  

 med de foreliggende indberetninger og eventuelle afhøringer samt har  

 haft lejlighed til at udtale sig.
Den indsatte skal endvidere altid  

 gøres bekendt med begrundelsen for enrumsanbringelsen.
Alle  

 afhøringer skal overværes af en af institutionens  

 funktionærer, og der skal gøres notat om beslutningen om  

 enrumsanbringelse, som skal indeholde en gengivelse af det indberettede og  

 eventuelle forklaringer.
Den afhørte skal have lejlighed til at  

 godkende gengivelsen af sin forklaring, og det skal anføres, om  

 godkendelse er sket.
Notatet skal endvidere indeholde en udførlig  

 begrundelse for, at anbringelsen er anset for påkrævet.
Endelig  

 skal den indsatte have udleveret en udskrift af notatet.
Oplysninger heri kan  

 dog udelades i det omfang, hensynet til institutionens sikkerhed eller  

 enkeltpersoner klart tilsiger det.
Enrumsanbringelse skal i de tilfælde, der omfattes  

 af § 2, stk. 2, nr. 5 og 6, bringes til ophør, når den  

 indsatte ikke længere modsætter sig de påkrævede  

 foranstaltninger.
Den pågældende skal jævnligt opfordres  

 hertil, jf. § 4, stk. 2.
 Enrumsanbringelse efter § 2, stk. 2, nr. 8,  

 bringes til ophør, når den indsatte har afgivet  

 urinprøve, dog senest 3 timer efter iværksættelsen, jf.  

 § 4, stk. 3, og enrumsanbringelse i medfør af § 2,  

 stk. 2, nr. 7, bringes til ophør, når den indsatte på  

 ny påtager sig beskæftigelse efter institutionens bestemmelse.  

 Den indsatte skal også jævnligt opfordres hertil, jf. § 4,  

 stk. 4.
 I øvrigt træffes bestemmelse om anbringelsens  

 ophør af institutionens leder eller den, der bemyndiges dertil,  

 når anbringelsen ikke længere er påkrævet.  

 Spørgsmålet om anbringelsens ophør skal tages op til  

 overvejelse, hver gang der er forløbet 1 uge siden  

 iværksættelsen eller sidste beslutning om opretholdelse af  

 anbringelsen, jf. i det hele § 4, stk. 5-6.
Om gennemførelsen af enrumsanbringelse er det i  

 § 5 fastsat, at enrumsanbragte isoleres i opholdsrum på  

 særlig afdeling eller i eget opholdsrum.
Direktoratet for  

 Kriminalforsorgen kan godkende, at åbne anstalter kan anvende  

 opholdsrum i nærliggende arresthus.
Under sådant ophold finder  

 reglerne om udståelse af frihedsstraf i anstalt anvendelse.
Ved enrumsanbringelse har den indsatte adgang til dagligt  

 at tilbringe mindst 1 time i fri luft, medmindre ganske særlige  

 omstændigheder taler herimod.
Enrumsanbragte i henhold til § 2,  

 stk. 2, nr. 7, har endvidere adgang til deltagelse i gudstjeneste i  

 institutionen, medmindre sikkerhedshensyn taler derimod.
Enrumsanbragte skal  

 anvises beskæftigelse, som kan udføres i enrum, medmindre  

 anbringelsen er sket i henhold til § 2, stk. 2, nr. 7, eller ganske  

 særlige omstændigheder taler derimod.
Den indsatte er i  

 øvrigt ikke undergivet andre begrænsninger end dem, der  

 følger af udelukkelsen fra fællesskab.
Institutionens leder kan  

 dog fastsætte generelle begrænsninger med hensyn til medtagelse  

 af egne effekter i tilfælde, hvor enrumsanbringelsen finder sted i  

 særlig afdeling eller i arresthus.
For ophold, der har varet i mere end  

 7 dage, kan der imidlertid ikke fastsættes andre begrænsninger  

 end sådanne, der er nødvendige på grund af pladsforholdene  

 i afdelingen (arresthuset) eller særlige sikkerhedshensyn.
Efter § 6 finder de ovennævnte bestemmelser  

 anvendelse ved enhver form for udelukkelse fra samvær med de  

 øvrige indsatte.
Er det af ordensmæssige grunde  

 nødvendigt at bestemme, at en indsat midlertidigt (i nogle få  

 timer) skal opholde sig i eget opholdsrum, skal dette ikke betragtes som  

 anbringelse i enrum.
En sådan beslutning kan træffes af  

 afdelingspersonalet.
I Justitsministeriets cirkulæreskrivelse af 2. maj  

 1989 er der fastsat nærmere regler om afsoningsforholdene for visse  

 nærmere bestemte indsatte.
Denne cirkulæreskrivelse omfatter  

 visse nærmere bestemte indsatte, der er dømt for farlig  

 kriminalitet, og som under indsættelsen er undveget eller har  

 forsøgt at undvige ved hjælp af personfarlige metoder, og som  

 fortsat antages at frembyde en undvigelsesrisiko.
Cirkulæreskrivelsen  

 gælder for disse indsatte under ophold i særligt sikrede afsnit i  

 lukkede fængsler eller særligt sikrede celler i udvalgte  

 arresthuse.
Bestemmelse om, at en indsat omfattes af reglerne i  

 cirkulæreskrivelsen, træffes af Direktoratet for  

 Kriminalforsorgen efter samråd med repræsentanter for  

 kriminalforsorgens lukkede institutioner.
Behovet for at opretholde  

 bestemmelsen herom tages regelmæssigt op til overvejelse.
Efter cirkulæreskrivelsen vil overførsel  

 mellem de ovennævnte institutioner normalt ske med 2-6 måneders  

 mellemrum.
Med henblik på at kompensere for den begrænsede  

 kontakt til medindsatte mv. forudsættes det, at der er hyppig  

 personalekontakt til de indsatte, der placeres under dette regelsæt, og  

 at de celler, hvori de skal opholde sig, så vidt muligt er  

 større end normalt og indrettet med bedre udstyrsstandard.
I institutionen behandles disse indsatte med de  

 begrænsninger, der er fastsat i cirkulæreskrivelsen, efter  

 reglerne i fuldbyrdelsesbekendtgørelsen med tilhørende  

 cirkulærer.
Under ophold i arresthuse finder reglerne om  

 udståelse af frihedsstraf i lukket anstalt anvendelse.
 Om cirkulæreskrivelsen og de begrænsninger,  

 der fremgår heraf, henvises nærmere til 1989-betænkningen,  

 s. 631-634.
 Om baggrunden for cirkulæreskrivelsen henvises til  

 1989-betænkningen, s. 634-636. Det bemærkes herved, at de  

 restriktioner, der er fastsat i cirkulæreskrivelsen, kan  

 gennemføres i medfør af de gældende regler.  

 Justitsministeriet fandt det dog hensigtsmæssigt at samle reglerne i en  

 cirkulæreskrivelse både af hensyn til de institutioner, der skal  

 huse de pågældende, og af hensyn til de indsatte, der er omfattet  

 af regelsættet.
Det kan i øvrigt oplyses, at Direktoratet for  

 Kriminalforsorgen i maj 1989 traf bestemmelse om, at fire indsatte skulle  

 være omfattet af reglerne i cirkulæreskrivelsen.
For den ene  

 indsattes vedkommende blev bestemmelsen opretholdt indtil november 1990, for  

 to indsattes vedkommende indtil efteråret 1991 og for den sidstes  

 vedkommende indtil januar 1992. Siden da har ingen indsatte været  

 omfattet af disse særlige regler.
Som det fremgår af ovenstående, bygger  

 cirkulæreskrivelsen bl.a. på den forudsætning, at der i  

 fængselssystemet findes forskellige typer af celler, som afviger i  

 henseende til indretning og udstyr mv. fra almindelige celler.
Heri  

 indgår også de såkaldte »observationsceller«, der er  

 indrettet med slagfast inventar og observationsrude i celledøren.
 Anbringelse i observationscelle kan kun finde sted,  

 når (1) det skønnes påkrævet for at hindre  

 hærværk, (2) afgørende hensyn til opretholdelse af ro og  

 sikkerhed i institutionen kræver det, eller (3) der skønnes at  

 være behov for særlig observation, jf. § 1 i  

 Justitsministeriets cirkulære nr. 98 af 27. maj 1994 om anvendelse af  

 observationscelle, sikringscelle, fiksering mv. i kriminalforsorgens  

 anstalter og arresthusene (observations- og  

 sikringscellecirkulæret).
Bestemmelse om anvendelse af observationscelle  

 træffes af anstaltslederen eller arrestforvareren eller den, der  

 bemyndiges dertil.
Visitation (undersøgelse) og omklædning kan  

 foretages, såfremt det skønnes påkrævet.
Læge  

 skal tilkaldes, hvis der er konkret mistanke om sygdom, eller den indsatte  

 selv begærer lægehjælp, jf. i det hele §§ 2-4.
Under ophold i observationscelle skal den indsatte  

 jævnligt tilses af personalet, jf. § 6, 1. pkt.
Den indsatte kan  

 udøve sine sædvanlige rettigheder i det omfang, det er  

 foreneligt med ophold i den pågældende celle, og bevarer sin  

 adgang til at rette henvendelse til justitsministeren, direktøren for  

 kriminalforsorgen og Folketingets Ombudsmand.
Personalet skal yde den  

 indsatte fornøden bistand, jf. § 18. Ophold i observationscelle  

 må ikke udstrækkes længere, end det skønnes absolut  

 påkrævet.
Bestemmelse om lempelse eller ophør af  

 sådan anbringelse træffes af anstaltslederen eller  

 arrestforvareren eller den, der bemyndiges dertil, jf. § 19.
5.8.4.2. Straffelovrådets forslag Om arbejdsgruppens overvejelser henvises til  

 1989-betænkningen, s. 226-227, 636-641, 659-660, jf. §§ 58-59 i  

 arbejdsgruppens lovudkast, og s. 719-720, og om Straffelovrådets  

 overvejelser henvises til 1998-betænkningen, s. 113- 114, jf.  

 §§ 63-64 i rådets lovudkast, og s. 250-254.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag.
 Rådet foreslår på den baggrund, at der  

 som § 63, stk. 1, i rådets lovudkast indsættes  

 en bestemmelse, hvorefter institutionens leder eller den, der bemyndiges  

 dertil, kan udelukke en indsat fra fællesskab med andre indsatte, hvis  

 det er nødvendigt (1) for at forebygge undvigelse, strafbar virksomhed  

 eller voldsom adfærd, (2) for at gennemføre foranstaltninger,  

 der er nødvendige af sikkerhedshensyn eller påkrævet for  

 at gennemføre en almindelig sundhedskontrol eller forebygge  

 smittefare, eller (3) fordi den indsatte udviser en grov eller oftere  

 gentagen utilladelig adfærd, som er åbenbart uforenelig med  

 fortsat ophold i fællesskab med andre indsatte.
 § 63, stk. 1, medfører en  

 lovfæstelse af adgangen til at udelukke en indsat fra fællesskab  

 (enrumsanbringelse).
Bestemmelsen indebærer en udvidelse af muligheden  

 for at udelukke fra fællesskab med henblik på at modvirke  

 strafbar virksomhed, idet dette også kan ske, når det er  

 nødvendigt for at forebygge, at den indsatte begår strafbar  

 virksomhed.
Bestemmelsen kan således både finde anvendelse i  

 tilfælde, hvor den indsatte har begået strafbar virksomhed, sml.  

 herved enrumscirkulærets § 2, stk. 2, nr. 3, og i  

 tilfælde, hvor det på grund af andre forhold vedrørende  

 den indsatte må anses for nødvendigt at udelukke den  

 pågældende fra fællesskab med henblik på at forebygge  

 strafbar virksomhed.
 Bestemmelsen medfører endvidere en mindre  

 skærpelse af betingelserne for at udelukke fra fællesskab  

 på grund af utilladelig adfærd, idet det ved adfærd, der  

 ikke kan anses for grov, kræves, at den indsatte har udvist en  

oftere gentagen utilladelig adfærd, som er åbenbart  

 uforenelig med fortsat ophold i fællesskab med andre indsatte, sml.  

 herved enrumscirkulærets § 2, stk. 2, nr. 4.
 § 63, stk. 1, medfører ikke i  

 øvrigt ændringer i forhold til den nuværende retstilstand.  

 Det forudsættes herved, at indsatte som hidtil kan udelukkes fra  

 fællesskab ved længerevarende beskæftigelsesvægring,  

 dvs. vægring af mere end to dages varighed, jf. lovudkastets § 63,  

 stk. 1, nr. 3, og pkt. 5.6.8.2. ovenfor.
Som § 63, stk. 2, foreslås en  

 bestemmelse, hvorefter institutionen, såfremt der er grund til at  

 antage, at betingelserne i stk. 1 for udelukkelse fra fællesskab  

 er opfyldt, midlertidigt kan udelukke den indsatte fra fællesskab med  

 andre indsatte, mens spørgsmålet om udelukkelse behandles.
Er  

 der grund til at antage, at betingelserne i § 25 for overførsel  

 til lukket fængsel eller i § 26 for overførsel mellem  

 ensartede lukkede afsoningsinstitutioner eller i § 28 for  

 overførsel til arresthus er opfyldt, kan institutionen også  

 midlertidigt udelukke den indsatte fra fællesskab med andre indsatte,  

 mens spørgsmålet om overførsel behandles.
 § 63, stk. 2, medfører en  

 lovfæstelse af den nuværende adgang til midlertidigt at udelukke  

 fra fællesskab, sml. herved enrumscirkulærets § 2,  

 stk. 3.
 I § 63, stk. 3, foreslås det  

 fastsat, at en indsat, der udelukkes fra fællesskab, isoleres i  

 opholdsrum på særlig afdeling eller i eget opholdsrum.  

 Bestemmelsen svarer til enrumscirkulærets § 5, stk. 1, jf.  

 pkt. 5.8.4.1. ovenfor.
 Som § 63, stk. 4, foreslås indsat  

 en bestemmelse om gennemførelse af en beslutning om udelukkelse fra  

 fællesskab i tilfælde, hvor en indsat afsoner straf for grov  

 kriminalitet under anvendelse af våben eller andre personfarlige  

 metoder og under fuldbyrdelsen af straffen eller under forudgående  

 varetægtsfængsling er undveget eller har forsøgt at  

 undvige ved anvendelse af våben eller andre personfarlige metoder.  

 Bestemmelsen giver i sådanne tilfælde mulighed for at bestemme,  

 at isolation skal gennemføres på skift i særligt sikrede  

 afsnit og opholdsrum i forskellige lukkede fængsler og arresthuse,  

 såfremt der er særlig bestyrket mistanke om, at den indsatte  

 på ny vil forsøge at undvige.
Bestemmelsen indebærer en lovfæstelse af den  

 nuværende adgang til at træffe beslutning om udelukkelse fra  

 fællesskab under særlige restriktive afsoningsforhold, herunder  

 på skift i særligt sikrede afsnit og opholdsrum i forskellige  

 lukkede fængsler og arresthuse, jf.
Direktoratet for Kriminalforsorgens  

 cirkulæreskrivelse af 2. maj 1989 om afsoningsforholdene for visse,  

 nærmere bestemte indsatte og pkt. 5.8.4.1. ovenfor.
Bestemmelsen afviger fra arbejdsgruppens forslag, idet  

 bestemmelsen ikke kræver, at en særlig bestyrket mistanke om nye  

 undvigelsesforsøg også skal omfatte det forhold, at undvigelsen  

 vil ske ved anvendelse af personfarlige metoder.
Afsoner en indsat straf for  

 grov kriminalitet under anvendelse af våben eller andre personfarlige  

 metoder, og er den pågældende tidligere under fuldbyrdelsen af  

 straffen eller under forudgående varetægtsfængsling  

 undveget eller har forsøgt herpå ved anvendelse af våben  

 eller andre personfarlige metoder, bør det således efter  

 rådets opfattelse være tilstrækkeligt grundlag for  

 anbringelse i særligt sikret afsnit eller opholdsrum, at der er en  

 særlig bestyrket mistanke om, at den indsatte på ny vil  

 forsøge at undvige.
 I § 63, stk. 5, foreslås en  

 lovfæstelse af proportionalitetsgrundsætningen, idet det  

 fastslås, at udelukkelse fra fællesskab ikke må foretages,  

 hvis udelukkelsen efter indgrebets formål og den krænkelse og det  

 ubehag, som indgrebet må antages at forvolde, ville være et  

 uforholdsmæssigt indgreb.
 Endvidere foreslås i § 63, stk. 6,  

 en lovfæstelse af skånsomhedsgrundsætningen, idet det  

 fastslås, at udelukkelse fra fællesskab skal foretages så  

 skånsomt, som omstændighederne tillader.
Som § 63, stk. 7, foreslås en  

 lovfæstelse af de nugældende bestemmelser, hvorefter udelukkelse  

 straks skal bringes til ophør, når betingelserne herfor ikke  

 længere er opfyldt.
Samtidig foreslås det i overensstemmelse med  

 den nuværende retstilstand fastsat, at institutionen mindst én  

 gang om ugen skal overveje spørgsmålet om helt eller delvis at  

 bringe udelukkelsen til ophør.
 Endelig foreslås i § 63, stk. 8, en  

 bemyndigelse for justitsministeren til at fastsætte regler om  

 udelukkelse af indsatte fra fællesskab med andre indsatte.
 Til § 63 knytter sig i § 64, stk. 1,  

 i rådets lovudkast en bestemmelse, hvorefter bestemmelserne i § 63  

 ikke omfatter institutionens afgørelse om, (1) at en indsat kortvarigt  

 af ordens- eller sikkerhedsmæssige grunde skal opholde sig i eget  

 opholdsrum eller i særlig observationscelle, eller (2) at en indsat,  

 der nægter at være beskæftiget med en af institutionen  

 godkendt aktivitet, skal opholde sig i eget opholdsrum eller på andet  

 anvist opholdssted i arbejdstiden.
 Som § 64, stk. 2, foreslås en  

 bemyndigelse for justitsministeren til at fastsætte regler om indsattes  

 ophold efter stk. 1, herunder om godkendelse og anvendelse af  

 observationsceller.
 § 64 indebærer bl.a. en lovfæstelse af  

 den nuværende praksis, hvorefter institutionen af ordens- og  

 sikkerhedsmæssige grunde kan anvise indsatte, der nægter at  

 påtage sig beskæftigelse, ophold i arbejdstiden i særlig  

 afdeling for enrumsanbragte, jf. pkt. 5.6.8.2. ovenfor.
 Med bestemmelsen videreføres den nuværende  

 mulighed for at anvende observationsceller til kortvarigt ophold for  

 indsatte, jf. pkt. 5.8.4.1. ovenfor.
5.8.4.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelser om udelukkelse fra  

 fællesskab.
 Efter § 63, stk. 3, i Straffelovrådets  

 lovudkast isoleres en indsat, der er udelukket fra fællesskab, i  

 opholdsrum på særlig afdeling eller i eget opholdsrum.  

 Justitsministeriet finder, at lovforslaget på samme måde som ved  

 fuldbyrdelse af disciplinærstraf i form af strafcelle, jf. § 70,  

 stk. 2, og pkt. 5.9.1.3. nedenfor, bør give mulighed for, at  

 udelukkelse fra fællesskab også kan ske ved anbringelse i  

 arresthus.
 Lovforslaget er udformet i overensstemmelse hermed, jf.  

§§ 63-64.
5.8.5. Sikringsmidler (håndjern og sikringscelle) 5.8.5.1. Gældende ret Efter straffelovens § 48 kan  

 spændetrøje, håndjern, hensættelse i sikringscelle  

 eller andre sikringsmidler anvendes i det for øjemedet  

 nødvendige omfang for at afværge truende vold, betvinge voldsom  

 modstand eller forebygge rømning.
Hensættelse i sikringscelle i  

 længere tid end 6 måneder kræver justitsministerens  

 godkendelse.
Efter fuldbyrdelsesbekendtgørelsens § 31,  

 stk. 1, kan den indsatte hensættes i særlig sikringscelle,  

 såfremt det er nødvendigt for at afværge truende vold,  

 betvinge voldsom modstand eller for at hindre selvmord eller anden  

 selvbeskadigelse.
Hensættelse i sikringscelle må kun anvendes,  

 når forholdene gør det absolut påkrævet, og  

 når andre lempeligere midler, herunder udelukkelse fra  

 fællesskab, har været forsøgt eller åbenbart vil  

 være utilstrækkelige.
 Nærmere regler om anvendelse af  

håndjern er i medfør af  

 fuldbyrdelsesbekendtgørelsens § 31, stk. 2, fastsat i  

 Justitsministeriets cirkulære nr. 99 af 27. maj 1994 om anvendelse af  

 håndjern over for indsatte (håndjernscirkulæret).
Efter § 1 kan der under transport mv. anvendes  

 håndjern, såfremt det er nødvendigt for at hindre  

 undvigelse eller for at afværge truende vold, betvinge voldsom modstand  

 eller for at hindre selvmord eller anden selvbeskadigelse.
Under transport  

 uden for institutionens område skal håndjernene så vidt  

 muligt være skjult under den pågældendes klæder eller  

 lignende, såfremt diskretionshensyn taler derfor.
Efter § 4 kan der endvidere anvendes håndjern,  

 hvis den indsatte nægter at lade sig visitere i nødvendigt  

 omfang, og visitationen ikke kan gennemføres uden betydelig  

 magtanvendelse.
Kan visitation fortsat ikke gennemføres uden betydelig  

 magtanvendelse, kan anvendelsen af håndjern opretholdes, dog  

 højst 3 timer.
Håndjern må kun anvendes, når andre  

 lempeligere midler har været forsøgt eller åbenbart vil  

 være utilstrækkelige.
 Desuden kan der anvendes håndjern, såfremt  

 betingelserne for anbringelse i sikringscelle foreligger, jf. herom nedenfor,  

 men en sådan celle ikke er til rådighed, jf. § 8,  

 stk. 1.
 Anvendelse af håndjern må ikke  

 udstrækkes længere, end formålet gør det absolut  

 påkrævet, jf. § 9, stk. 2.
Bestemmelse om anvendelse og ophør af anvendelse af  

 håndjern træffes af anstaltens vagthavende leder eller  

 arrestforvareren eller den, der bemyndiges dertil.
Tillader forholdene ikke  

 at afvente vedkommendes afgørelse, træffes bestemmelsen af den  

 tilstedeværende funktionær, som er ansvarlig for det  

 pågældende tjenesteområde, jf. §§ 2, 5 og 7.
 Der skal tilkaldes læge, hvis der er mistanke om  

 sygdom, herunder om tilskadekomst hos den indsatte i forbindelse med  

 anvendelsen af håndjern, eller i tilfælde, hvor den indsatte selv  

 anmoder om lægehjælp, jf. §§ 3 og 6, stk. 2. Endvidere  

 skal den indsatte, når der er anvendt håndjern i forbindelse med  

 visitation, tilses af personalet med korte mellemrum, der i intet  

 tilfælde må overstige en time, jf. § 6, stk. 1.
 Nærmere regler om anvendelse af sikringscelle  

 er i medfør af fuldbyrdelsesbekendtgørelsens § 31,  

 stk. 2, fastsat i afsnit II og III i Justitsministeriets cirkulære  

 nr. 98 af 27. maj 1994 om anvendelse af observationscelle, sikringscelle,  

 fiksering mv. i kriminalforsorgens anstalter og arresthusene (observations-  

 og sikringscellecirkulæret).
 Efter § 8, stk. 1, kan anbringelse i  

 sikringscelle kun finde sted, såfremt det skønnes  

 nødvendigt for at (1) afværge truende vold, (2) betvinge voldsom  

 modstand eller (3) hindre selvmord eller anden selvbeskadigelse.
 Anbringelse i sikringscelle må kun anvendes,  

 når forholdene gør det absolut påkrævet, og  

 når andre lempeligere midler, herunder udelukkelse fra fællesskab  

 eller anbringelse i observationscelle, har været forsøgt eller  

 åbenbart vil være utilstrækkelige, jf. § 8,  

 stk. 2.
 Efter § 9 skal der ved anbringelse i sikringscelle  

 foretages visitation og omklædning.
 Skønnes det nødvendigt at anvende fiksering  

 under ophold i sikringscelle, må der kun anvendes bælte samt  

 eventuelt fod- og håndremme og handsker, jf. § 10.
Bestemmelse om anvendelse af sikringscelle træffes  

 efter § 11 af anstaltens vagthavende leder/arrestforvareren.
Tillader  

 forholdene ikke at afvente lederens afgørelse, træffes  

 bestemmelsen af den tilstedeværende funktionær, som er ansvarlig  

 for det pågældende tjenesteområde.
Den vagthavende  

 leder/arrestforvareren skal så hurtigt som muligt underrettes om  

 anbringelsen.
Bestemmelse om lempelse eller ophør af sikringscelle  

 og/eller fiksering træffes af anstaltslederen/arrestforvareren eller  

 den, der bemyndiges dertil, jf. § 19, stk. 2.
 I §§ 12-17 er der fastsat nærmere regler om  

 læge- og personaletilsyn mv.
Er der ikke anvendt fikseringsmidler, skal der efter  

 § 12 tilkaldes læge, hvis der er konkret mistanke om sygdom, eller  

 hvis den indsatte selv anmoder om lægehjælp.
Den indsatte skal  

 endvidere jævnligt tilses af personalet.
Varer anbringelsen mere end  

 ét døgn, skal lægen orienteres dagligt, således at  

 den pågældende bl.a. ud fra sit kendskab til den indsatte kan  

 vurdere, om lægetilsyn er nødvendigt.
Er der anvendt fikseringsmidler, skal der efter § 13  

 tilkaldes læge omgående med henblik på, at lægetilsyn  

 kan finde sted så hurtigt, som det kan lade sig gøre, medmindre  

 lægen har sikret sig, at lægeligt tilsyn er åbenbart  

 unødvendigt.
En indsat, der er fikseret, skal have fast vagt.
En fast  

 vagt er en dertil udpeget fængselsbetjent, enhedsfunktionær eller  

 andet kvalificeret personale, som ikke samtidig har andre arbejdsopgaver end  

 at tage sig af den fikserede indsatte.
Tilsynet skal føres med  

 hensyntagen til den indsattes egne ønsker og ret til privatliv,  

 når dette ikke er uforeneligt med hensynet til den indsattes sikkerhed.  

 Varer fiksering helt undtagelsesvis ud over ét døgn, skal  

 lægen orienteres dagligt, således at lægetilsyn kan finde  

 sted, medmindre lægen finder det åbenbart unødvendigt.
§§ 12-13 suppleres i §§ 14-17 af forskellige  

 bestemmelser om bl.a. notatpligt og indberetning vedrørende indsatte,  

 der er anbragt og eventuelt tillige fikseret i sikringscelle.
Det er heri  

 bl.a. fastsat, at der, såfremt der bliver spørgsmål om  

 ophold i sikringscelle ud over tre dage, skal ske omgående indberetning  

 til Direktoratet for Kriminalforsorgen vedrørende  

 spørgsmålet om anbringelsens opretholdelse.
Der skal også  

 omgående foretages indberetning, såfremt der bliver  

 spørgsmål om anvendelse af de i § 10 nævnte  

 fikseringsmidler ud over 24 timer.
Efter § 18 kan den indsatte under ophold i  

 sikringscelle udøve sine sædvanlige rettigheder i det omfang,  

 det er foreneligt med ophold i den pågældende celle.
Endvidere  

 bevarer den indsatte i alle tilfælde sin adgang til at rette  

 henvendelse til justitsministeren, direktøren for kriminalforsorgen og  

 Folketingets Ombudsmand.
Personalet skal i den forbindelse yde den indsatte  

 fornøden bistand.
 Endelig er det i § 19 fastsat, at ophold i  

 sikringscelle og anvendelse af fikseringsmidler ikke må  

 udstrækkes længere, end det skønnes absolut  

 påkrævet.
5.8.5.2. Straffelovrådets forslag Om arbejdsgruppens overvejelser henvises til  

 1989-betænkningen, s. 231-233, 660-661, jf. §§ 60-61 i  

 arbejdsgruppens lovudkast, og s. 720-721, og om Straffelovrådets  

 overvejelser henvises til 1998-betænkningen, s. 114-115, jf.  

 §§ 65-66 i rådets lovudkast, og s. 254-255.
 Straffelovrådet kan med enkelte redaktionelle  

 ændringer tiltræde arbejdsgruppens forslag til bestemmelse om  

 anvendelse af håndjern.
 Rådet foreslår på den baggrund, at der  

 som § 65, stk. 1, i rådets lovudkast indsættes  

 en bestemmelse, hvorefter der kan anvendes håndjern, hvis det er  

 nødvendigt (1) for at afværge truende vold eller overvinde  

 voldsom modstand, (2) for at hindre selvmord eller anden selvbeskadigelse,  

 eller (3) for at hindre undvigelse.
 I § 65, stk. 2 og 3, foreslås det  

 fastsat, at håndjern ikke må anvendes, såfremt det efter  

 indgrebets formål og den krænkelse og det ubehag, som indgrebet  

 må antages at forvolde, ville være et uforholdsmæssigt  

 indgreb, samt at håndjern skal anvendes så skånsomt, som  

 omstændighederne tillader.
 Endelig foreslås i § 65, stk. 4,  

 indsat en bemyndigelse for justitsministeren til at fastsætte regler om  

 anvendelsen af håndjern, herunder om lægetilsyn og andet  

 tilsyn.
§ 65 indebærer en lovfæstelse af adgangen  

 til at anvende håndjern.
Bestemmelsen medfører ikke  

 ændringer i forhold til den nuværende retstilstand.
Det bemærkes herved, at de regler om  

 lægetilsyn, der fastsættes i medfør af § 65,  

 stk. 4, i rådets lovudkast, alene tager sigte på  

 tilfælde, hvor anvendelsen af håndjern ikke er forbundet med  

 magtanvendelse.
I disse tilfælde bør der efter rådets  

 opfattelse alene være pligt til at tilkalde læge, hvis der er  

 mistanke om tilskadekomst hos den indsatte i forbindelse med anvendelsen af  

 håndjern, eller den indsatte selv anmoder om lægehjælp, jf.  

 herved håndjernscirkulærets §§ 3 og 6, stk. 2, og pkt.  

 5.8.5.1. ovenfor.
I de tilfælde, hvor anvendelsen af håndjern  

 har været forbundet med magtanvendelse, foretages lægetilsyn  

 efter reglerne herom i § 62, stk. 4, 2. og 3. pkt., i rådets  

 lovudkast, jf. pkt. 5.8.3.2. ovenfor.
Det indebærer, at der skal  

 gennemføres lægetilsyn, medmindre det findes åbenbart  

 unødvendigt.
Endvidere skal læge altid tilkaldes, hvis den  

 indsatte anmoder herom.
 Straffelovrådet kan endvidere med enkelte  

 ændringer tiltræde arbejdsgruppens forslag til bestemmelse om  

 anvendelse af sikringscelle.
 Rådet foreslår på den baggrund, at der  

 som § 66, stk. 1, i rådets lovudkast indsættes  

 en bestemmelse, hvorefter en indsat efter bestemmelse af institutionens leder  

 eller den, der bemyndiges dertil, kan anbringes i sikringscelle og herunder  

 tvangsfikseres ved anvendelse af bælte, hånd- og fodremme samt  

 handsker, hvis det er nødvendigt (1) for at afværge truende vold  

 eller overvinde voldsom modstand, eller (2) for at hindre selvmord eller  

 anden selvbeskadigelse.
 I § 66, stk. 2 og 3, foreslås det  

 fastsat, at anbringelse i sikringscelle og tvangsfiksering ikke må  

 foretages, såfremt det efter indgrebets formål og den  

 krænkelse og det ubehag, som indgrebet må antages at forvolde,  

 ville være et uforholdsmæssigt indgreb, samt at anbringelse i  

 sikringscelle og tvangsfiksering skal foretages så skånsomt, som  

 omstændighederne tillader.
I § 66, stk. 4, foreslås indsat en  

 bestemmelse om lægetilsyn, hvorefter institutionen ved tvangsfiksering  

 af en indsat i sikringscelle straks skal anmode en læge om at foretage  

 tilsyn med den indsatte.
Lægen skal tilse den pågældende,  

 medmindre lægen skønner sådant tilsyn åbenbart  

 unødvendigt.
 Endelig foreslås i § 66, stk. 5,  

 indsat en bemyndigelse for justitsministeren til at fastsætte regler om  

 godkendelse af sikringsceller og om anvendelsen af sikringsceller og  

 tvangsfiksering, herunder om lægetilsyn og andet tilsyn.
 Forslaget i § 66 indebærer en lovfæstelse  

 af adgangen til at anvende sikringscelle.
Bestemmelsen medfører, at kompetencen til at  

 træffe bestemmelse om anbringelse i sikringscelle og anvendelse af  

 tvangsfiksering forbeholdes institutionens leder eller den, der bemyndiges  

 dertil, jf. § 66, stk. 1. Bestemmelsen er herved på linie med  

 andre bestemmelser i rådets lovudkast, hvor kompetencen under hensyn  

 til afgørelsens indgribende karakter foreslås henlagt til  

 institutionens leder eller den, der bemyndiges dertil.
Der kan i den  

 forbindelse bl.a. henvises til § 53, stk. 1, 2. pkt., i  

 rådets lovudkast om nægtelse af besøg af bestemte  

 personer, jf. pkt. 5.7.2.2. ovenfor, samt § 55, stk. 4, og  

 § 60, stk. 5 og 6, om tilbageholdelse af breve mv. og andre  

 effekter, jf. pkt. 5.7.3.2. og pkt. 5.8.1.2.
Endvidere indebærer § 66, stk. 4, i  

 rådets lovudkast i forhold til arbejdsgruppens lovudkast en  

 præcisering af reglerne om lægetilsyn ved anbringelse i  

 sikringscelle og tvangsfiksering med henblik på at sikre, at  

 institutionen ved tvangsfiksering af en indsat i sikringscelle straks skal  

 anmode en læge om at foretage tilsyn med den indsatte, og at  

 lægen tilser den pågældende, medmindre lægen  

 skønner sådant tilsyn åbenbart unødvendigt.
Med den  

 ændrede affattelse tydeliggøres det, at institutionen har en  

 ubetinget pligt til straks at anmode en læge om at foretage tilsyn, og  

 at lægen har pligt til at tilse den indsatte, medmindre lægen  

 skønner, at tilsyn er åbenbart unødvendigt.
Det er  

 således lægens ansvar at vurdere nødvendigheden af  

 lægetilsyn.
De administrative regler om lægetilsyn, der skal  

 fastsættes efter § 66, stk. 5, i rådets lovudkast,  

 omfatter herefter tilfælde, hvor anbringelse i sikringscelle ikke er  

 forbundet med magtanvendelse eller tvangsfiksering, idet lægetilsyn i  

 så fald skal ske efter henholdsvis § 62, stk. 4, 2. og 3.  

 pkt., eller § 66, stk. 4, i rådets lovudkast.
I de  

 tilfælde, der omfattes af § 66, stk. 5, bør der efter  

 rådets opfattelse i lighed med de nugældende regler være  

 pligt til at tilkalde læge, hvis der er mistanke om sygdom, eller den  

 indsatte selv begærer lægehjælp, jf. § 12,  

 stk. 1, i observations- og sikringscellecirkulæret og pkt.  

 5.8.5.1. ovenfor.
 Rådets forslag om lægetilsyn ved anbringelse i  

 sikringscelle og tvangsfiksering svarer til de nugældende regler  

 på området, jf. pkt. 5.8.5.1. ovenfor.
Rådet forudsætter i øvrigt i lighed med  

 den nuværende ordning, at en indsat, der er fikseret, har fast vagt,  

 jf. § 13, stk. 2, i observations- og sikringscellecirkulæret  

 og pkt. 5.8.5.1. ovenfor.
Endvidere forudsættes det, at der  

 administrativt fastsættes regler om indberetning til Direktoratet for  

 Kriminalforsorgen af ophold i sikringscelle og anvendelse af tvangsfiksering,  

 jf. herved § 16 i observations- og sikringscellecirkulæret og pkt.  

 5.8.5.1. ovenfor samt § 66, stk. 5, i rådets lovudkast.
5.8.5.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelser om anvendelse af  

 håndjern og sikringscelle.
Dog foreslås kravet om fast vagt til  

 indsatte, der er tvangsfikseret, fastsat i selve lovteksten.
 Justitsministeriet finder det endvidere rigtigst, at det  

 fastsættes i lovteksten, at der i overensstemmelse med gældende  

 ret skal gennemføres lægetilsyn ved anvendelse af  

 håndjern, hvis der er mistanke om sygdom, herunder om tilskadekomst hos  

 den indsatte i forbindelse med anvendelsen af håndjern, eller hvis den  

 indsatte selv anmoder om lægehjælp, samt at der ved anbringelse i  

 sikringscelle uden tvangsfiksering skal tilkaldes læge, hvis der er  

 mistanke om sygdom, eller hvis den indsatte selv anmoder om  

 lægehjælp.
 Lovforslaget er udformet i overensstemmelse hermed, jf.  

§§ 65-66.
5.9. Disciplinærstraf, konfiskation og modregning af  

 erstatningsbeløb 5.9.1. Disciplinærstraf 5.9.1.1. Gældende ret Regler om disciplinærstraf er fastsat i  

 straffelovens § 47, stk. 1 og 2.
 Efter § 47, stk. 1, kan der over for  

 dømte, der udstår frihedsstraf, anvendes følgende  

 disciplinærstraffe: (1) udelukkelse fra begunstigelser, der er hjemlet  

 for dømte, hvis opførsel er tilfredsstillende, (2) udelukkelse  

 fra arbejde indtil 14 dage, (3) hensættelse i strafcelle indtil 3  

 måneder, for dømte, der udstår hæfte, dog kun indtil  

 14 dage, (4) over for dømte, der udstår fængsel:  

 udelukkelse fra arbejdsgodtgørelse eller inddragelse af allerede  

 erhvervet arbejdsgodtgørelse, samt (5) over for dømte, der  

 udstår hæfte: udelukkelse i indtil 30 dage fra adgang til selv at  

 sørge for deres forplejning.
 Efter § 47, stk. 2, kan flere  

 disciplinærstraffe anvendes i forening.
 Straffelovens regler suppleres af regler fastsat i  

 fuldbyrdelsesbekendtgørelsens §§ 33-36.
 Efter fuldbyrdelsesbekendtgørelsens § 33, 1.  

 led, kan der ikendes disciplinærstraf for overtrædelse af  

 § 12, stk. 1, (overtrædelse af arbejdspligten), § 19,  

 stk. 2 og 4, (overtrædelse af straffelovgivningen samt pligten til  

 at anvende god omgangstone i forholdet til personalet og medindsatte og til  

 at følge personalets anvisninger), samt for overtrædelse af  

 regler, som Direktoratet for Kriminalforsorgen har fastsat i henhold til  

 § 8, stk. 3, (om indsattes adgang til selv at skaffe sig  

 levnedsmidler), § 20 (om indsattes brug af egne effekter og adgang til  

 at disponere over penge og ejendele i institutionen), § 21, stk. 2,  

 (om indsattes pligt til at lade sig fotografere ved institutionens  

 foranstaltning), § 22 (om indsattes adgang til brevveksling og  

 besøg) og § 24 (om indsattes adgang til udgang).
 Efter fuldbyrdelsesbekendtgørelsens § 33, 2.  

 led, kan der endvidere ikendes disciplinærstraf for overtrædelse  

 af ordensbestemmelser mv., som institutionens leder har fastsat, jf.  

 § 19, stk. 3, og for overtrædelse af andre regler, som  

 institutionens leder har udfærdiget i henhold til bestemmelser, fastsat  

 af Direktoratet for Kriminalforsorgen.
 Endelig kan der ikendes disciplinærstraf i  

 tilfælde, hvor den indsatte søger at unddrage sig den fortsatte  

 strafudståelse, jf. fuldbyrdelsesbekendtgørelsens § 33, 3.  

 led.
 I fuldbyrdelsesbekendtgørelsens §§ 34-36 er  

 der fastsat nærmere regler om fremgangsmåden mv. ved ikendelse og  

 fuldbyrdelse af disciplinærstraf.
Efter § 34, stk. 1, er den disciplinære  

 myndighed hos institutionens leder eller den, lederen bemyndiger til på  

 sit ansvar at udøve den.
Den disciplinære myndighed omfatter  

 ikke adgang til at påkende forhold, der vedrører tiden, hvor den  

 indsatte endnu var undergivet reglerne for varetægtsfængslede,  

 eller tidsrum under strafudståelsen, hvor den indsatte er udleveret til  

 politiet.
Endvidere er den disciplinære myndighed ophævet under  

 den indsattes fravær fra institutionen, såfremt  

 straffuldbyrdelsen anses for afbrudt, jf. § 34, stk. 2.
Efter § 34, stk. 3, ophører  

 institutionslederens disciplinære myndighed, når den indsatte  

 løslades.
Overføres den indsatte til fortsat  

 strafudståelse i anden anstalt eller i et arresthus, overgår  

 disciplinærmyndigheden hertil, jf. § 34, stk. 4.
Efter § 35, stk. 1 og 2, skal der til brug for  

 disciplinærsagens afgørelse foreligge fyldestgørende  

 indberetninger om de formodede overtrædelser og foretages de  

 nødvendige undersøgelser i sagen, herunder eventuelle  

 afhøringer.
Den indsatte skal have lejlighed til at udtale sig, og der  

 skal gøres notat i en særlig protokol om disciplinærsagers  

 gennemførelse og afgørelse.
Hvis det efter sagens omstændigheder ikke er  

 påkrævet, at en ikendt disciplinærstraf umiddelbart  

 fuldbyrdes, kan det bestemmes, at fuldbyrdelsen af straffen eller en del af  

 denne udsættes, således at et nærmere bestemt tidsrum,  

 eventuelt den resterende del af opholdstiden i institutionen,  

 fastsættes som prøvetid.
Når omstændighederne taler  

 derfor, kan der i stedet for ikendelse af disciplinærstraf tildeles en  

 advarsel, jf. § 36, stk. 1 og 2.
 Nærmere regler om ikendelse af  

 disciplinærstraf er i medfør af  

 fuldbyrdelsesbekendtgørelsens § 35, stk. 3, og § 36,  

 stk. 3, fastsat i Justitsministeriets cirkulære nr. 44 af 10.  

 marts 1976 med senere ændringer om anvendelse og fuldbyrdelse af  

 disciplinærstraf over for indsatte og om disciplinærsagers  

 gennemførelse (disciplinærcirkulæret). Endvidere er der i  

 tilknytning til cirkulæret udstedt en vejledning af 5. december 1995 om  

 behandling af sager om disciplinærstraf mv. i kriminalforsorgens  

 anstalter og arresthusene.
Efter disciplinærcirkulærets § 1 kan som  

 disciplinærstraf anvendes bøde og strafcelle.
I forbindelse med  

 betinget strafcelle kan bøde anvendes.
Over for personer, der  

 udstår hæfte, kan dog ikke anvendes bøde.
I praksis gives ofte en advarsel i stedet for ikendelse af  

 en disciplinærstraf.
En sådan advarsel tillægges betydning  

 ved bedømmelsen af senere disciplinærforseelser.
 Om udmåling og fuldbyrdelse af bøde  

 fremgår det af § 2, at bødens størrelse  

 fastsættes under hensyn til overtrædelsens art og omfang til et  

 beløb, der i det enkelte tilfælde ikke overstiger 1 uges  

 arbejdsfortjeneste, beregnet på grundlag af arbejdspengenes normalsats.  

 Bøde indeholdes i den indsattes arbejdspenge eller dagpenge.
Om udmåling og fuldbyrdelse af strafcelle  

 gælder efter § 3, at varigheden af strafcelle fastsættes  

 under hensyn til overtrædelsens art og omfang til et tidsrum af  

 højst 4 uger, dog højst 2 uger for indsatte, der udstår  

 hæfte.
Strafcelle kan dog ikke ikendes i mere end 1 uge, medmindre der  

 foreligger undvigelse, forsøg herpå, udeblivelse fra udgang  

 eller grovere disciplinærforseelse i øvrigt.
 Ikendelse af disciplinærstraf i videre omfang end  

 efter reglerne i §§ 1-3 kan kun finde sted med godkendelse af  

 Direktoratet for Kriminalforsorgen, jf. § 4.
 Efter § 5 må anvendelse af  

 disciplinærstraf i øvrigt kun finde sted i det omfang,  

 afgørende hensyn til opretholdelse af orden og sikkerhed i  

 institutionen kræver det, hvis den indsattes forhold har givet  

 anledning til, at der i henhold til reglerne om fuldbyrdelse af frihedsstraf  

 træffes andre foranstaltninger - bortset fra erstatning og konfiskation  

 - på grund af misbrug eller utilladelig adfærd.
Som eksempel på tilfælde, hvor der kan  

 være grund til at anvende disciplinærstraf ved siden af anden  

 foranstaltning, er der ved udstedelsen af disciplinærcirkulæret  

 peget på tilfælde, hvor der som følge af undvigelse fra  

 afsoning i åben anstalt eller udgangsmisbrug under sådan afsoning  

 alene sker tilbagekaldelse af tilladelsen til udgang.
Træffes der  

 imidlertid bestemmelse om overførsel til lukket anstalt, er det  

 forudsat, at ikendelse af disciplinærstraf undlades.
Er der begrundet formodning om, at en indsat har  

 overtrådt bestemmelser, der må antages at medføre  

 disciplinærstraf i form af strafcelle, kan den pågældende  

 midlertidigt anbringes i forhørscelle, hvis det er nødvendigt  

 af hensyn til undersøgelsens gennemførelse.
Er beslutning  

 truffet af andre end institutionens leder, skal denne snarest underrettes  

 herom, jf. § 6, stk. 1.
 Ved anbringelse i forhørscelle skal den indsatte  

 snarest muligt orienteres om begrundelsen for anbringelsen og have lejlighed  

 til at udtale sig, jf. § 6, stk. 2. Den tid, en indsat har  

 været anbragt i forhørscelle under disciplinærsagens  

 gennemførelse, skal efter § 6, stk. 3, fradrages i  

 udståelsen af strafcelle.
 I disciplinærcirkulærets §§ 7-11 er der  

 fastsat nærmere regler om disciplinærsagers gennemførelse.  

 Disse regler har bl.a. til formål at sikre, at den indsatte får  

 lejlighed til at gøre sig bekendt med og udtale sig om det grundlag,  

 som afgørelsen bygger på.
Efter § 12, stk. 1 og 2, anbringes indsatte, der  

 hensættes i forhørscelle eller udstår strafcelle, i  

 særlig afdeling eller i eget opholdsrum. Åbne anstalter kan med  

 godkendelse af Direktoratet for Kriminalforsorgen anvende opholdsrum i  

 nærliggende arresthus.
I så fald finder reglerne om  

 udståelse af frihedsstraf anvendelse under ophold i arresthus.
Indsatte, der hensættes i forhørscelle eller  

 udstår strafcelle, er udelukket fra fællesskab i institutionen.  

 Der er i almindelighed adgang til dagligt at tilbringe mindst 1 time i fri  

 luft.
Der er endvidere adgang til deltagelse i gudstjeneste i institutionen,  

 medmindre sikkerhedshensyn taler derimod.
Institutionens leder kan i  

 øvrigt tillade begrænset fællesskab, såfremt  

 særlige forhold i det enkelte tilfælde taler derfor, jf. i det  

 hele § 12, stk. 3.
Endelig følger det af § 12, stk. 4 og 5,  

 at den indsatte under ophold i strafcelle skal anvises beskæftigelse,  

 som kan udføres i enrum.
Den indsatte er ikke undergivet andre  

 begrænsninger end dem, der følger af udelukkelsen fra  

 fællesskab.
Institutionens leder kan dog fastsætte generelle  

 begrænsninger med hensyn til medtagelse af egne effekter i  

 tilfælde, hvor udståelse af strafcelle finder sted i særlig  

 afdeling eller arresthus.
For ophold, der har varet i mere end 7 dage, kan  

 der dog ikke fastsættes andre begrænsninger end sådanne,  

 der er nødvendige på grund af pladsforholdene i afdelingen  

 (arresthuset) eller særlige sikkerhedshensyn.
Det kan i øvrigt oplyses, at der i 1998 blev ikendt  

 ialt 9.045 disciplinærstraffe.
I 6.906 tilfælde blev der anvendt  

 bøde (ca. 76 pct.). Ubetinget strafcelle blev ikendt i 1.832  

 tilfælde, hvoraf de fleste (96 pct.) var af kortere varighed (indtil 7  

 dage). Betinget strafcelle blev anvendt i 307 tilfælde.
De forseelser,  

 der hyppigst har givet anledning til disciplinærstraf, er  

 overtrædelse af straffelovgivningen, overtrædelse af bestemmelser  

 om orden og sikkerhed, udgangsmisbrug og  

 beskæftigelsesvægring.
Såvel de åbne som de lukkede fængsler  

 har drøftelser med henblik på at sikre, at der følges en  

 ensartet praksis.
Der er således på langt de fleste områder  

 fastlagt en fælles praksis.
I de tilfælde, hvor enkelte  

 fængsler følger en afvigende praksis, har dette normalt baggrund  

 i særlige forhold, f.eks. institutionens belæg og geografisk  

 beliggenhed.
5.9.1.2. Straffelovrådets forslag Om arbejdsgruppens overvejelser henvises til  

 1989-betænkningen, s. 239-244, 661-662, jf. §§ 62-65 i  

 arbejdsgruppens lovudkast, og s. 721-724, og om Straffelovrådets  

 overvejelser henvises til 1998-betænkningen, s. 115-116, jf.  

 §§ 67-70, og s. 257-261.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag til bestemmelse om afgrænsning af de  

 forseelser, der kan medføre disciplinærstraf.
 Rådet foreslår på den baggrund, at der  

 som § 67 i rådets lovudkast indsættes en bestemmelse,  

 hvorefter en indsat af institutionens leder eller den, der bemyndiges dertil,  

 kan ikendes disciplinærstraf ved (1) overtrædelse af § 32  

 (tilsidesættelse af pligten til at efterkomme personalets anvisninger),  

 (2) udeblivelse, undvigelse eller forsøg herpå, (3)  

 tilsidesættelse af beskæftigelsespligten efter § 38,  

 stk. 1, (4) overtrædelse af straffelovgivningen, når  

 overtrædelsen tillige indebærer en selvstændig  

 krænkelse af orden eller sikkerhed i institutionen, (5)  

 overtrædelse af regler fastsat af justitsministeren, når det i  

 reglerne er bestemt, at overtrædelse kan medføre  

 disciplinærstraf, og (6) overtrædelse af regler, fastsat af  

 institutionens leder, når det i reglerne er bestemt, at  

 overtrædelse kan medføre disciplinærstraf.
 § 67 indebærer en lovfæstelse af adgangen  

 til at ikende disciplinærstraf.
 Bestemmelsen medfører i forhold til arbejdsgruppens  

 lovudkast bl.a. en præcisering af adgangen til at ikende  

 disciplinærstraf i tilfælde, hvor den indsatte bortgår fra  

 åben anstalt, jf. § 67, nr. 1, i rådets lovudkast.
Endvidere tydeliggøres det, at der kan ikendes  

 disciplinærstraf, når den indsatte tilsidesætter  

 beskæftigelsespligten, jf. § 67, nr. 3, og § 38, stk. 1,  

 i rådets lovudkast.
Der henvises i den forbindelse til  

 bemærkningerne ovenfor i pkt. 5.6.8.2. om Straffelovrådets  

 overvejelser vedrørende reaktionen ved tilsidesættelse af  

 beskæftigelsespligten.
 Bestemmelsen medfører i forhold til de  

 nugældende regler og praksis, at disciplinærstraf alene kan  

 ikendes for forseelser, når det af en lovbestemmelse eller en  

 administrativ forskrift udtrykkeligt fremgår, at den  

 pågældende forseelse kan medføre  

 disciplinærstraf.
 Straffelovrådet kan med enkelte ændringer  

 tiltræde arbejdsgruppens forslag til bestemmelse om arten af de  

 disciplinærstraffe, som kan komme på tale ved forseelser, som  

 kan medføre disciplinærstraf.
 Rådet foreslår på den baggrund, at  

 straffelovens § 47, stk. 1 og 2, ophæves, jf. herved  

 § 1, nr. 9, i forslag til lov om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv. (Ændringer som følge af  

 straffuldbyrdelsesloven, afskaffelse af hæftestraffen og  

 prøveløsladelse af livstidsdømte mv.).
 Endvidere foreslår rådet, at der som  

§ 68, stk. 1, i rådets lovudkast indsættes en  

 bestemmelse, hvorefter der som disciplinærstraf kan anvendes advarsel,  

 bøde og strafcelle.
 I stk. 2 foreslås anvendelsen af  

 strafcelle begrænset til følgende forhold eller forsøg  

 herpå: (1) udeblivelse eller undvigelse, (2) indsmugling, besiddelse  

 eller indtagelse af alkohol, euforiserende stoffer eller andre stoffer, der  

 er forbudt efter den almindelige lovgivning, (3) indsmugling eller besiddelse  

 af våben og andre personfarlige genstande, (4) vold eller trusler om  

 vold mod medindsatte eller personale, (5) groft hærværk og (6)  

 andre grove eller oftere gentagne forseelser.
 Endelig foreslås som stk. 3 og 4  

 bestemmelser, hvorefter disciplinærstraf i form af bøde og  

 strafcelle kan ikendes i forening, og fuldbyrdelsen af disciplinærstraf  

 helt eller delvis kan undlades på betingelse af, at den indsatte i en  

 bestemt periode ikke begår strafbart forhold eller en ny  

 disciplinærforseelse.
 § 68 i rådets lovudkast indeholder en  

 udtømmende opregning af arten af mulige disciplinærstraffe og af  

 de tilfælde, hvor anvendelse af disciplinærstraf i form af  

 strafcelle kan komme på tale.
 § 68 afviger på visse punkter fra  

 arbejdsgruppens lovudkast.
Arbejdsgruppen har som § 63, stk. 3, i sit  

 lovudkast foreslået en bestemmelse, hvorefter justitsministeren i  

 særlige tilfælde kan godkende, at strafcelle midlertidigt kan  

 anvendes som disciplinærstraf i en bestemt institution i  

 tilfælde, der ellers normalt alene kan medføre advarsel eller  

 bøde.
Formålet med bestemmelsen er at give mulighed for at  

 anvende strafcelle i tilfælde, hvor forholdene i det enkelte  

 fængsel kan begrunde anvendelse af strafcelle som  

 disciplinærstraf ved forseelser, der normalt alene medfører  

 bøde som disciplinærstraf, jf. 1989-betænkningen, s.  

 243.
Straffelovrådet finder, at det kan give anledning  

 til betænkelighed at give en så vidtgående hjemmel som  

 foreslået af arbejdsgruppen i § 63, stk. 3, til  

 administrativt at udvide brugen af strafcelle midlertidigt.
En tilsvarende  

 bestemmelse er derfor ikke medtaget i § 68 i rådets lovudkast.
 Rådet finder endvidere, at muligheden for at anvende  

 strafcelle i tilfælde af indsmugling, besiddelse eller indtagelse mv.  

 af euforiserende stoffer bør udvides til også at omfatte andre  

 stoffer, der er forbudt efter den almindelige lovgivning, jf. § 68,  

 stk. 2, nr. 2. Med udtrykket »stoffer, der er forbudt efter den  

 almindelige lovgivning«, sigtes bl.a. til anaboliske steroider og andre  

 dopingmidler, som er forbudt ved lov nr. 916 af 8. december 1993 om forbud  

 mod visse dopingmidler.
Indsmugling af medicin i strid med de regler, der  

 gælder for institutionen, kan straffes disciplinært med  

 strafcelle, hvis det drejer sig om medicin, der er omfattet af lovgivningen  

 om euforiserende stoffer.
I modsat fald vil indsmugling, besiddelse eller  

 indtagelse mv. alene kunne straffes disciplinært med advarsel eller  

 bøde, jf. § 68, stk. 1, i rådets lovudkast.
 Herudover foreslår rådet, at der  

 indføres mulighed for at anvende strafcelle ved groft  

 hærværk, jf. § 68, stk. 2, nr. 5, idet der i praksis  

 kan være behov for at reagere med strafcelle i disse  

 tilfælde.
 På andre forseelser, der ikke er grove, jf.  

 § 68, stk. 2, nr. 1-6, 1. led, i rådets lovudkast, bør  

 der herefter alene være mulighed for at anvende strafcelle, hvis der er  

 tale om oftere gentagne forseelser, jf. herved § 68, stk. 2,  

 nr. 6, 2. led.
 § 68 medfører i overensstemmelse med de  

 nugældende administrative regler og praksis, at arten af mulige  

 disciplinærstraffe indskrænkes til bøde og strafcelle, jf.  

 herved straffelovens § 47, stk. 1, og pkt. 5.9.1.1. ovenfor.
Endvidere medtages advarsel som en disciplinærstraf,  

 idet en advarsel i praksis tillægges betydning ved senere  

 disciplinærforseelser, jf. pkt. 5.9.1.1. ovenfor.
Herved opnås  

 det, at de retssikkerhedsgarantier, der gælder bl.a. med hensyn til  

 fremgangsmåden ved ikendelse af disciplinærstraffe, også  

 finder anvendelse i sager, der afgøres med en advarsel.
Herudover medfører bestemmelsen en  

 præcisering af, hvornår strafcelle kan anvendes som  

 disciplinærstraf.
Som nævnt ovenfor indeholder § 68, nr. 2,  

 således en udtømmende opregning af de forseelser, hvor  

 disciplinærstraf i form af strafcelle kan komme på tale.
På  

 andre forseelser kan der alene anvendes advarsel og bøde.
 Straffelovrådet har i øvrigt i lighed med  

 arbejdsgruppen lagt vægt på, at Direktoratet for  

 Kriminalforsorgen fortsat styrer disciplinærstraffeområdet med  

 henblik på at sikre, at historisk og holdningsmæssigt betingede  

 forskelle i institutionernes sanktionspraksis søges undgået,  

 så ensartede tilfælde så vidt muligt behandles ens fra  

 institution til institution.
 Straffelovrådet kan med enkelte redaktionelle  

 ændringer også tiltræde arbejdsgruppens forslag til  

 bestemmelser om fastsættelse og fuldbyrdelse af  

 disciplinærstraf i form af bøde og strafcelle.
 Rådet foreslår på den baggrund, at der  

 som § 69, stk. 1, i rådets lovudkast indsættes  

 en bestemmelse, hvorefter bødens størrelse fastsættes  

 under hensyn til overtrædelsens art og omfang, idet bøden dog  

 højst kan udgøre et beløb svarende til det almindelige  

 vederlag, der udbetales indsatte for en uges beskæftigelse, med fradrag  

 af den del af vederlaget, som er beregnet til dækning af personlige  

 fornødenheder.
 Med udtrykket »det almindelige vederlag, der udbetales  

 indsatte for en uges beskæftigelse,« sigtes til den normale  

 grundløn for en uges beskæftigelse uden tillæg af nogen  

 art (for tiden ca. 245 kr.).
 Som § 69, stk. 2, foreslås en  

 bestemmelse, hvorefter en ikendt bøde kan modregnes i den indsattes  

 vederlag for beskæftigelse efter § 42, stk. 1, idet den  

 indsatte dog mindst skal have udbetalt en ydelse til dækning af  

 personlige fornødenheder.
Endvidere foreslås som § 70,  

 stk. 1, indsat en bestemmelse, hvorefter varigheden af strafcelle  

 fastsættes under hensyn til overtrædelsens art og omfang til et  

 tidsrum af højst 4 uger.
I  stk. 2 foreslås det  

 fastsat, at en indsat, der er ikendt strafcelle, anbringes i særlig  

 afdeling eller eget opholdsrum og er udelukket fra fællesskab i  

 institutionen.
Hertil føjes i stk. 3 en bemyndigelse for  

 justitsministeren til at fastsætte regler om udståelse af  

 strafcelle.
 De foreslåede bestemmelser medfører ikke  

 ændringer i forhold til de nugældende regler.
 Endelig kan Straffelovrådet med enkelte  

 redaktionelle ændringer tiltræde arbejdsgruppens forslag til  

 bestemmelse om forhørscelle mv.
 Rådet foreslår på den baggrund, at der  

 som § 71, stk. 1, i rådets lovudkast indsættes  

 en bestemmelse, hvorefter der ved begrundet mistanke om, at en indsat har  

 overtrådt bestemmelser, der må antages at medføre  

 strafcelle som disciplinærstraf, kan træffes bestemmelse om at  

 anbringe den pågældende i forhørscelle, hvis det er  

 nødvendigt af hensyn til gennemførelsen af undersøgelser  

 i disciplinærsagen.
 Som § 71, stk. 2, foreslås indsat  

 en bestemmelse, hvorefter anbringelse i forhørscelle ikke må  

 udstrækkes i længere tid, end undersøgelsen  

 nødvendiggør, og højst kan vare i 5 dage.
 Hertil føjes i § 71, stk. 3 og 4,  

 bestemmelser, hvorefter den tid, som en indsat har været anbragt i  

 forhørscelle, skal fradrages i udståelsen af strafcelle, og  

 anbringelse i forhørscelle sker efter samme regler som udståelse  

 af strafcelle.
 Endelig foreslås i § 72 indsat en  

 bemyndigelse for justitsministeren til at fastsætte regler om  

 behandlingen af disciplinærsager.
Bestemmelserne medfører ikke ændringer i  

 forhold til de nugældende regler og praksis.
Dog foreslås der  

 fastsat en absolut tidsgrænse på 5 dage for ophold i  

 forhørscelle.
5.9.1.3. Justitsministeriets overvejelser Justitsministeriet kan med enkelte ændringer, der i  

 det væsentlige er af redaktionel karakter, tiltræde  

 Straffelovrådets udkast til bestemmelser om anvendelse af  

 disciplinærstraf og forhørscelle.
Efter § 68, stk. 2, nr. 4, i  

 Straffelovrådets lovudkast kan strafcelle anvendes ved vold eller  

 trusler om vold mod medindsatte eller personale.
Som det fremgår af  

 pkt. 5.5.2.3. ovenfor, foreslås bestemmelserne om anbringelse i og  

 overførsel mellem de forskellige afsoningsinstitutioner for at  

 forebygge overgreb på medindsatte og personale udvidet til også  

 at omfatte andre i institutionen.
Som følge heraf foreslås  

 bestemmelsen om anvendelse af strafcelle udvidet tilsvarende, så  

 adgangen til at ikende strafcelle også omfatter tilfælde, hvor  

 der er tale om vold eller trusler om vold mod andre i institutionen.
Efter § 70, stk. 2, i Straffelovrådets  

 lovudkast anbringes en indsat, der er ikendt strafcelle, i særlig  

 afdeling eller i eget opholdsrum.
Justitsministeriet finder, at det  

 bør fremgå af lovteksten, at fuldbyrdelse af strafcelle som  

 hidtil også kan ske ved anbringelse i et arresthus.
 Lovforslaget er udformet i overensstemmelse hermed, jf.  

§§ 67-72.
5.9.2. Konfiskation 5.9.2.1. Gældende ret De almindelige regler om konfiskation i anledning af  

 strafbart forhold findes i straffelovens §§ 75-77 a.
De gælder  

 også for personer, der udstår frihedsstraf.
Efter straffelovens § 124, stk. 2, straffes den,  

 som ulovligt sætter sig i forbindelse med en fængslet person, med  

 bøde eller under skærpende omstændigheder med hæfte  

 eller fængsel indtil 3 måneder.
I de tilfælde, hvor  

 genstande søges indsmuglet af en person, som ulovligt  

 sætter sig i forbindelse med den indsatte, kan de  

 pågældende genstande derfor konfiskeres i medfør af  

 straffelovens § 75. Konfiskation kan ske uafhængigt af den  

 indsattes eventuelle kendskab til indsmuglingen eller forsøget  

 herpå.
 I de tilfælde, hvor genstande søges  

 indsmuglet af en person i forbindelse med et lovligt besøg hos  

 den indsatte, kan der ske konfiskation efter straffelovens almindelige  

 konfiskationsbestemmelser, hvis besiddelsen af den pågældende  

 genstand i sig selv er strafbar (f.eks. euforiserende stoffer), jf.  

 § 75, eller såfremt genstanden på grund af sin beskaffenhed  

 i forbindelse med andre foreliggende omstændigheder må befrygtes  

 at ville blive brugt ved en strafbar handling, jf. § 77 a.
Efter straffelovens § 124, stk. 1, straffes den,  

 der befrier en fængslet person, og den, der tilskynder eller  

 hjælper en sådan person til at undvige eller holder den undvegne  

 skjult, med hæfte eller med fængsel indtil 2 år eller under  

 formildende omstændigheder med bøde.
Genstande, der søges  

 indsmuglet under et lovligt besøg, kan derfor også  

 konfiskeres efter de almindelige konfiskationsbestemmelser (§ 75),  

 når den pågældende genstand er et led i en tilskyndelse  

 eller hjælp til en indsat til at undvige.
Straffelovens § 47, stk. 3, giver en  

 særlig adgang til konfiskation hos personer, der udstår  

 frihedsstraf.
Denne adgang til konfiskation gælder ved siden af de  

 almindelige konfiskationsbestemmelser i straffelovens §§ 75-77 a.
Efter § 47, stk. 3, kan der ske konfiskation hos  

 en person, der udstår frihedsstraf, når den  

 pågældende findes i besiddelse af genstande, som er ulovligt  

 indført, erhvervet eller tilvirket i anstalten, medmindre de  

 tilhører nogen, der ikke er ansvarlig for det ulovlige forhold.  

 § 47, stk. 3, antages i praksis at indebære, at konfiskation  

 af genstande, der søges indsmuglet, og som ikke kan konfiskeres efter  

 §§ 75-77 a, alene kan ske, såfremt der foreligger bevis for, at  

 den indsatte gennem tilskyndelse eller på anden måde har  

 medvirket til indsmuglingen eller forsøget herpå.
Er der ikke  

 bevis for den indsattes medvirken, antages der ikke at være hjemmel til  

 at foretage konfiskation.
Genstanden må derfor tilbageleveres til den,  

 der har foretaget eller forsøgt indsmuglingen, jf.  

 1989-betænkningen, s. 246.
I praksis findes ofte f.eks. spiritus eller penge skjult  

 på institutionernes terræn, uden at det er muligt at  

 afgøre, hvem der er ejer heraf.
Det er fast praksis, at  

 institutionerne i sådanne tilfælde umiddelbart konfiskerer de  

 fundne genstande til fordel for statskassen.
 Straffelovens § 47, stk. 3, suppleres af  

 bestemmelser i fuldbyrdelsesbekendtgørelsens § 37, hvori det  

 fastsættes, at reglerne i §§ 34 og 35 (om fremgangsmåden ved  

 behandlingen af disciplinærsager) finder tilsvarende anvendelse i sager  

 om konfiskation, og at det konfiskerede inddrages til fordel for statskassen,  

 til nyttiggørelse i institutionen eller destrueres.
 Endvidere er der i Justitsministeriets cirkulære af  

 3. oktober 1979 fastsat nærmere regler om fremgangsmåden med  

 hensyn til konfiskation i henhold til straffelovens § 47, stk. 3.  

 Cirkulæret indeholder navnlig bestemmelser af regnskabsmæssig og  

 revisionsmæssig art.
 Desuden er der i Justitsministeriets  

 cirkulæreskrivelse af 18. marts 1994 fastsat regler om  

 fremgangsmåden med hensyn til konfiskation af euforiserende midler, der  

 findes i kriminalforsorgens anstalter og arresthusene.  

 Cirkulæreskrivelsen indeholder også bestemmelser af  

 regnskabsmæssig og revisionsmæssig art og fastsætter  

 herudover en række forskrifter vedrørende opbevaring,  

 destruktion mv. samt anmeldelse til politiet, når bl.a. indsatte eller  

 besøgende findes i besiddelse af euforiserende stoffer.
5.9.2.2. Straffelovrådets forslag Om arbejdsgruppens overvejelser henvises til  

 1989-betænkningen, s. 246-247, 663, jf. § 68 i arbejdsgruppens  

 lovudkast, og s. 724-725, og om Straffelovrådets overvejelser henvises  

 til 1998-betænkningen, s. 116, jf. § 73 i rådets lovudkast,  

 og s. 262-263 Straffelovrådet finder, at der er principielle  

 betænkeligheder knyttet til at give adgang til konfiskation i et  

 omfang, der rækker ud over de almindelige bestemmelser om konfiskation  

 i straffelovens §§ 75-77 a.
Af hensyn til kriminalforsorgens muligheder  

 for at varetage sikkerhedsmæssige og ordensmæssige opgaver under  

 straffuldbyrdelsen er rådet dog enig i, at der er behov for at kunne  

 konfiskere i videre omfang end efter straffelovens §§ 75-77 a.
 Straffelovrådet kan med visse ændringer  

 tiltræde arbejdsgruppens forslag.
 Rådet foreslår på den baggrund, at  

 straffelovens § 47, stk. 3, ophæves, jf. herved § 1, nr.  

 9, i forslag til lov om ændring af forskellige lovbestemmelser i  

 forbindelse med gennemførelsen af en lov om fuldbyrdelse af straf mv.  

 (Ændringer som følge af straffuldbyrdelsesloven, afskaffelse af  

 hæftestraffen og prøveløsladelse af livstidsdømte  

 mv.).
 Endvidere foreslår rådet, at der som  

§ 73, stk. 1, i rådets lovudkast indsættes en  

 bestemmelse, hvorefter institutionen kan træffe bestemmelse om  

 konfiskation af genstande og penge, der findes på institutionens  

 område, hvis det ikke kan fastslås, hvem de tilhører.
Som § 73, stk. 2, foreslås en  

 bestemmelse, hvorefter konfiskation også kan ske, når penge og  

 genstande er ulovligt indført, erhvervet eller tilvirket i  

 institutionen.
Det gælder dog ikke, hvis de tilhører nogen, der  

 ikke er ansvarlig for det ulovlige forhold.
Endelig foreslås i § 73, stk. 3, en  

 bestemmelse om konfiskation ved indsmugling.
Bestemmelsen indebærer, at  

 der kan ske konfiskation, når penge og genstande søges  

 indsmuglet til indsatte.
Det gælder dog ikke, hvis de tilhører  

 tredjemand, der ikke er ansvarlig for det ulovlige forhold.
Det gælder  

 heller ikke, hvis de tilhører den indsatte, og den indsatte  

 godtgør ikke at have haft kendskab til det ulovlige forhold.
 Til de ovennævnte bestemmelser føjes i  

 § 73, stk. 4, en bemyndigelse for justitsministeren til at  

 fastsætte regler om behandlingen af sager om konfiskation.
 § 73 i rådets lovudkast indebærer i  

 forhold til de nugældende regler og praksis samt arbejdsgruppens  

 lovudkast en præcisering af adgangen til at konfiskere i tilfælde  

 af indsmugling, så konfiskation af genstande, der tilhører den  

 indsatte, kan ske, medmindre den indsatte godtgør ikke at have haft  

 kendskab til det ulovlige forhold.
 Endvidere lovfæstes den nuværende praksis,  

 hvorefter der kan ske konfiskation af penge og genstande, som findes på  

 institutionens terræn, uden at det kan klarlægges, hvem der er  

 ejer heraf.
Rådet forudsætter i øvrigt i lighed med  

 arbejdsgruppen, at der ved afgørelsen af spørgsmålet om  

 konfiskation indgår proportionalitetshensyn, så konfiskation  

 undlades, hvis det må anses for et uforholdsmæssigt indgreb.  

 Rådet lægger endvidere vægt på, at besøgende  

 på forhånd bør orienteres om, hvad der må medtages  

 til den indsatte, og om, at andre effekter kan konfiskeres.
Desuden  

 bør den indsatte som hidtil ved afslutningen af et besøg have  

 mulighed for til opbevaring at aflevere penge eller genstande, som uden den  

 indsattes medvirken er indbragt af den besøgende.
5.9.2.3. Justitsministeriets overvejelser Justitsministeriet kan med enkelte ændringer, der i  

 det væsentlige er af redaktionel karakter, tiltræde  

 Straffelovrådets udkast til bestemmelse om konfiskation.
Efter § 73, stk. 1, i Straffelovrådets  

 forslag kan institutionen træffe bestemmelse om konfiskation af penge  

 og genstande, der findes på institutionens område, hvis det ikke  

 kan fastslås, hvem de tilhører.
Således som bestemmelsen  

 er affattet, åbnes mulighed for konfiskation af penge og genstande ikke  

 alene i tilfælde, hvor der er tale om ulovlige effekter mv., men  

 også i tilfælde, hvor der er tale om lovlige effekter mv., og  

 hvor de pågældende effekter mv. derfor skal afleveres til  

 politiet i overensstemmelse med reglerne i lov om hittegods.
 Det foreslås på den baggrund, at bestemmelsen  

 om konfiskation i de her omhandlede tilfælde i stedet indsættes  

 som stk. 3 i § 73 og affattes således, at der alene  

 åbnes mulighed for konfiskation, når penge og genstande som  

 nævnt i stk. 1 (dvs. genstande og penge, der er ulovligt  

 indført mv.) findes på institutionens område, uden at det  

 kan fastslås, hvem de tilhører.
 Lovforslaget er udformet i overensstemmelse hermed, jf.  

§ 73.
5.9.3. Modregning af erstatningsbeløb 5.9.3.1. Gældende ret Efter straffelovens § 35, stk. 1, 3. pkt., kan  

 arbejdspengene anvendes som erstatning for skade eller udgifter, som den  

 dømte under fængselsopholdet bliver ansvarlig for.
 Efter fuldbyrdelsesbekendtgørelsens § 38,  

 stk. 1, kan det pålægges den indsatte at betale erstatning  

 for skadevoldelse, som den pågældende efter almindelige  

 erstatningsregler er ansvarlig for, herunder såvel skade på  

 person som beskadigelser af institutionens bygninger, maskiner, inventar,  

 bøger, arbejds- og undervisningsmaterialer og andre genstande, der  

 tilhører institutionen.
Efter § 38, stk. 2, indeholdes  

 erstatningsbeløbet i den indsattes arbejdspenge, og efter § 38,  

 stk. 3, finder § 35 tilsvarende anvendelse.
Det indebærer, at  

 der i sager om erstatning skal følges samme fremgangsmåde som  

 ved behandlingen af en disciplinærsag.
De gældende regler indebærer en forenklet  

 fremgangsmåde med hensyn til konstateringen af erstatningsansvaret og  

 tvangsfuldbyrdelsen af et muligt erstatningskrav.
Efter den nuværende  

 praksis træffes der ikke administrativt bestemmelse om, at  

 erstatningsbeløb i anledning af personskade skal indeholdes i den  

 indsattes krav på vederlag for beskæftigelse.
Hvis der er tale om  

 at gøre en indsat ansvarlig for personskade, anmeldes sagen i  

 almindelighed til politiet, hvorefter erstatningskravet eventuelt medtages i  

 forbindelse med straffesagen.
5.9.3.2. Straffelovrådets forslag Om arbejdsgruppens overvejelser henvises til  

 1989-betænkningen, s. 249-250, 663, jf. § 69 i arbejdsgruppens  

 lovudkast, og s. 725-726, og om Straffelovrådets overvejelser henvises  

 til 1998-betænkningen, s. 116-117, jf. § 74 i rådets  

 lovudkast, og s. 264-265.
Straffelovrådet er enig med arbejdsgruppen i, at det  

 for at begrænse hærværk og lignende under  

 straffuldbyrdelsen må anses for nødvendigt for kriminalforsorgen  

 at have en umiddelbar adgang til tvangsfuldbyrdelse af erstatningskrav gennem  

 modregning i de beløb, der udbetales til den indsatte som vederlag for  

 beskæftigelse.
Rådet kan i den forbindelse også  

 tiltræde, at modregningsadgangen fortsat alene bringes i anvendelse,  

 hvor erstatningskravet er utvivlsomt.
Er dette ikke tilfældet, må  

 Justitsministeriet anlægge erstatningssag mod den indsatte ved  

 domstolene.
 Straffelovrådet kan derfor med visse ændringer  

 tiltræde arbejdsgruppens forslag.
 Straffelovrådet foreslår på den  

 baggrund, at straffelovens § 35, stk. 1, 3. pkt., ophæves,  

 jf. herved § 1, nr. 6, i forslag til lov om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
 Rådet foreslår endvidere, at der som  

§ 74, stk. 1, i rådets lovudkast indsættes en  

 bestemmelse, hvorefter institutionen, såfremt den indsatte under  

 fuldbyrdelsen har forvoldt skade på institutionens ting ved en  

 erstatningspådragende adfærd, kan bestemme, at  

 erstatningsbeløbet skal modregnes i den indsattes vederlag for  

 beskæftigelse efter § 42, stk. 1. Den indsatte skal dog  

 mindst have udbetalt en ydelse til dækning af personlige  

 fornødenheder.
 Hertil føjes i § 74, stk. 2, en  

 bemyndigelse for justitsministeren til at fastsætte regler om  

 behandlingen af sager om modregning af erstatningsbeløb.
 § 74 i rådets lovudkast medfører i  

 forhold til arbejdsgruppens lovudkast, at adgangen til modregning  

 begrænses til erstatningsbeløb i anledning af skade på  

 ting, der tilhører institutionen, hvilket er i overensstemmelse med  

 den nuværende retstilstand, jf. pkt. 5.9.3.1. Det indebærer, at  

 der ikke er mulighed for at foretage modregning for erstatningsbeløb i  

 anledning af personskade eller skade på ting, der tilhører andre  

 end institutionen, f.eks. medindsatte eller ansatte i institutionen.
5.9.3.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om institutionens adgang til at  

 modregne erstatningsbeløb i den indsattes vederlag for  

 beskæftigelse.
Lovforslaget er udformet i overensstemmelse hermed, jf.  

§ 74.
5.10. Strafafbrydelse 5.10.1. Gældende ret Ved strafafbrydelse forstås afbrydelse af  

 strafudståelsen efter, at straffuldbyrdelsen er iværksat, jf.  

 herved pkt. 5.2. ovenfor.
Straffuldbyrdelsen kan afbrydes som følge af  

 handlinger foretaget af den indsatte eller efter tilladelse fra  

 kriminalforsorgen.
Strafafbrydelse indebærer i begge tilfælde, at  

 den periode, hvor straffuldbyrdelsen er afbrudt, ikke medregnes i  

 straffetiden.
Ved straffuldbyrdelsens genoptagelse skal der derfor også  

 foretages en ny straffetidsberegning, jf. herved pkt. 5.4. ovenfor.
 Regler om strafafbrydelse som følge af den  

 indsattes egne handlinger er fastsat i straffelovens § 46.
Efter § 46, stk. 1, medregnes den tid, i hvilken  

 en indsat indlægges på sygehus, til straffetiden, medmindre  

 indlæggelsen skyldes den pågældendes eget forhold under  

 strafudståelsen.
Strafafbrydelse antages alene at ske, når  

 indlæggelsen skyldes den indsattes eget forhold - f.eks.  

 selvbeskadigelse - under strafudståelsen.
Strafafbrydelse  

 forudsætter, at indlæggelse sker på et almindeligt sygehus  

 og ikke på sygeafdeling i et fængsel.
Efter § 46, stk. 2, medregnes den tid, i hvilken  

 en indsat unddrager sig strafudståelsen, ikke i straffetiden.
Denne  

 bestemmelse omfatter både undvigelse og udeblivelse efter udgang.
 Om afbrydelse som følge af, at den indsatte  

 anholdes eller varetægtsfængsles i forbindelse med en ny sag,  

 henvises til pkt. 5.4.1. ovenfor, hvor der er redegjort nærmere for  

 reglerne i straffelovens § 86 sammenholdt med reglerne i  

 Justitsministeriets cirkulære nr. 150 af 29. juni 1973 med senere  

 ændringer om beregningen af frihedsstraf og om forhold, der  

 midlertidigt afbryder straffuldbyrdelsen.
Tilladelse til strafafbrydelse kan meddeles af  

 Direktoratet for Kriminalforsorgen og i et nærmere bestemt omfang af  

 institutionens leder, jf. herom nedenfor.
Endvidere kan domstolene i visse  

 tilfælde, f.eks. ved ansøgning om tilladelse til anke efter  

 ankefristens udløb og ved begæring om genoptagelse, træffe  

 afgørelse om, at straffuldbyrdelsen skal standses, jf. retsplejelovens  

 § 951, stk. 2, § 962, stk. 4, § 966, stk. 2,  

 § 986, § 998, stk. 1, og § 1001, stk. 3.
 I Justitsministeriets cirkulære nr. 45 af 7. april  

 1992 er der fastsat nærmere regler om midlertidig afbrydelse af  

 straffuldbyrdelsen (strafafbrydelsescirkulæret).
 Efter § 1 kan institutionens leder tillade, at  

 indsatte, der udstår frihedsstraf i 6 måneder og derunder,  

 får midlertidig strafafbrydelse i indtil 30 døgn inkl.  

 rejsetiden, når (1) ganske særlige omstændigheder af f.eks.  

 arbejds-, uddannelses-, familie- eller helbredsmæssig karakter taler  

 imod en umiddelbar fortsættelse af straffuldbyrdelsen, (2) fare for  

 misbrug ikke antages at foreligge, og (3) hensynet til  

 retshåndhævelsen ikke taler imod strafafbrydelse.
Efter § 2 er det i almindelighed en  

 forudsætning for strafafbrydelse, at den indsatte tilvejebringer  

 fornøden dokumentation for de omstændigheder, der begrunder  

 strafafbrydelsen.
Det bør overvejes, om der er behov for at foretage  

 hjemmebesøg, inden tilladelse til strafafbrydelse gives.
Tilladelse til strafafbrydelse gives for et bestemt  

 tidsrum og for mindst 1 døgn samt på vilkår, at den  

 indsatte ikke begår strafbart forhold.
Der kan for strafafbrydelsen  

 fastsættes øvrige vilkår, som findes hensigtsmæssige  

 efter tilsvarende retningslinier som ved udgang, jf. §§ 3 og 4.
 Efter § 7 kan tilladelsen til strafafbrydelse  

 tilbagekaldes, hvis den indsatte (1) sigtes for ny kriminalitet, (2)  

 begår grov eller gentagen overtrædelse af de vilkår, der er  

 fastsat for tilladelsen, eller (3) betingelserne for strafafbrydelsen ikke  

 længere er til stede.
Reglerne om tilladelse til strafafbrydelse skal  

 sammenholdes med reglerne om tilladelse til udsættelse med  

 straffuldbyrdelsen.
Efter praksis skal der imidlertid foreligge  

 vægtigere grunde for at afbryde straffuldbyrdelsen end for at  

 udsætte straffuldbyrdelsen.
Indgives ansøgning om  

 udsættelse med en del af straffuldbyrdelsen, før  

 straffuldbyrdelsen iværksættes, behandles ansøgningen  

 efter reglerne om udsættelse med straffuldbyrdelsen, jf. herved pkt.  

 5.3. ovenfor.
Reglerne om tilladelse til strafafbrydelse skal endvidere  

 sammenholdes med reglerne om tilladelse til udgang.
I modsætning til  

 fravær efter strafafbrydelse indregnes fravær som følge af  

 tilladelse til udgang i straffetiden, jf. herved pkt. 5.7.1.
5.10.2. Straffelovrådets forslag Om arbejdsgruppens overvejelser henvises til  

 1989-betænkningen, s. 254, 664, jf. §§ 70-72 i arbejdsgruppens  

 lovudkast, og s. 726-727, og om Straffelovrådets overvejelser henvises  

 til 1998-betænkningen, s. 117, jf. §§ 75-77, og s. 265-266.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag til bestemmelser om strafafbrydelse ved undvigelse,  

 udeblivelse, varetægtsfængsling mv., om tilladelse til  

 strafafbrydelse samt om genoptagelse af straffuldbyrdelsen.
 Rådet foreslår på den baggrund, at  

 straffelovens § 46 ophæves, jf. herved § 1, nr. 9, i forslag  

 til lov om ændring af forskellige lovbestemmelser i forbindelse med  

 gennemførelsen af en lov om fuldbyrdelse af straf mv.
Endvidere foreslår rådet, at der som  

§ 75, stk. 1, i rådets lovudkast indsættes en  

 bestemmelse, hvorefter fuldbyrdelsen af fængselsstraffen afbrydes, hvis  

 den indsatte (1) udebliver, undviger eller i øvrigt selvforskyldt  

 unddrager sig straffuldbyrdelsen eller (2) anholdes eller  

 varetægtsfængsles i mindst 24 timer.
Hertil føjes i  

 § 75, stk. 2, en bemyndigelse for justitsministeren til at  

 fastsætte regler om strafafbrydelse efter stk. 1.
I § 76, stk. 1, foreslås det  

 fastsat, at justitsministeren eller den, der bemyndiges dertil, kan tillade,  

 at en straffuldbyrdelse midlertidigt afbrydes, når (1) ganske  

 særlige omstændigheder af f.eks. arbejds-, uddannelses-, familie-  

 eller helbredsmæssig karakter taler imod en umiddelbar  

 fortsættelse af straffuldbyrdelsen, (2) fare for misbrug ikke kan  

 antages at foreligge, og (3) hensynet til retshåndhævelsen ikke  

 taler imod strafafbrydelse.
Hertil knytter sig i § 76,  

stk. 4, en bemyndigelse for justitsministeren til at  

 fastsætte regler om strafafbrydelse efter stk. 1.
Efter § 76, stk. 2, betinges tilladelse  

 til strafafbrydelse af, at den pågældende ikke begår  

 strafbart forhold.
Tilladelse kan endvidere betinges af, at den  

 pågældende i øvrigt overholder fastsatte vilkår,  

 herunder undergiver sig tilsyn af kriminalforsorgen.
 Såfremt den pågældende ikke overholder  

 de vilkår, der er fastsat for tilladelsen til strafafbrydelse, eller  

 på ny dømmes for strafbart forhold, kan tilladelsen  

 tilbagekaldes, således at fuldbyrdelsen af fængselsstraffen  

 herefter genoptages snarest muligt, jf. § 76, stk. 3.
 Herudover foreslås det i § 77 i  

 rådets lovudkast fastsat, at straffuldbyrdelsen genoptages, når  

 den indsatte på ny giver møde, pågribes med henblik  

 på fortsat straffuldbyrdelse, eller når kriminalforsorgen giver  

 meddelelse herom til den pågældende.
 § 76 medfører i forhold til de  

 nugældende regler og praksis samt arbejdsgruppens lovudkast, at  

 adgangen til tilbagekaldelse i anledning af strafbart forhold også  

 omfatter strafbart forhold, begået forud for idømmelsen af den  

 straf, hvis fuldbyrdelse tillades afbrudt, eller i perioden mellem  

 idømmelsen af denne straf og tilladelsen til strafafbrydelse, i de  

 tilfælde, hvor den pågældende er dømt for  

 vedkommende forhold, jf. udtrykket »på ny dømmes for strafbart  

 forhold« i § 76, stk. 3. § 76 er herved på linie med  

 § 13, stk. 2, om tilbagekaldelse af tilladelse til udsættelse  

 af straffuldbyrdelsen, § 49, nr. 1, om tilbagekaldelse af tilladelse til  

 udgang og § 78, stk. 4, om tilbagekaldelse af tilladelse til  

 anbringelse uden for fængsel eller arresthus.
§§ 75-77 medfører ikke i øvrigt  

 ændringer i forhold til de nugældende regler mv. eller  

 arbejdsgruppens lovudkast.
Rådet forudsætter herved i lighed med  

 arbejdsgruppen, at tilladelse til strafafbrydelse udformes således, at  

 strafafbrydelsen regnes fra udløbet af den (kortvarige) periode, hvor  

 den indsatte vil kunne få udgang.
5.10.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelser om strafafbrydelse.
 Dog foreslås udtrykket »på ny dømmes  

 for strafbart forhold« ændret til: »eller nye oplysninger  

 tilvejebringes, hvorefter den dømte, før tilladelsen blev  

 givet, havde begået strafbart forhold« med henblik på at sikre,  

 at sådanne nye oplysninger på samme måde som oplysninger om  

 strafbart forhold, der er begået før meddelelse af tilladelsen  

 til strafafbrydelse, kan føre til, at tilladelsen tilbagekaldes, jf.  

 pkt. 5.3.3. ovenfor.
 Lovforslaget er udformet i overensstemmelse hermed, jf.  

§§ 75-77.
5.11. Fuldbyrdelse af fængselsstraf i kriminalforsorgens  

 pensioner og i institutioner mv. uden for kriminalforsorgen 5.11.1. Gældende ret 5.11.1.1. Efter straffelovens § 49, stk. 2,  

 kan justitsministeren bestemme, at en domfældt midlertidigt eller for  

 resten af straffetiden skal overføres til hospital eller til egnet  

 hjem eller institution til særlig pleje eller forsorg, såfremt  

 det findes hensigtsmæssigt på grund af den  

 pågældendes alder, helbredstilstand eller andre særlige  

 omstændigheder.
Bestemmelsen trådte i kraft den 1. juli 1973.
Af bestemmelsens forarbejder fremgår det, at  

 bestemmelsen bl.a. sigter på tilfælde, hvor der på grund af  

 den indsattes alder, legemlige svaghed, sindstilstand eller andre  

 særlige forhold er åbenbare ulemper ved at lade den  

 domfældte have ophold i et fængsel, og hvor man derfor i den  

 pågældendes egen interesse og uden at komme i konflikt med  

 strafanvendelsens formål bør anvende et andet  

 institutionsmiljø end det fængselsmæssige.
Grundlaget for  

 overførslen vil normalt være omstændigheder, som man  

 først er blevet opmærksom på efter dommens afsigelse, men  

 ifølge forarbejderne kan bestemmelsen også tænkes anvendt  

 i tilfælde, hvor der allerede på domstidspunktet forelå  

 visse oplysninger herom, uden at det dog fandtes muligt eller  

 hensigtsmæssigt at lade en dom til særlig anbringelse træde  

 i stedet for frihedsstraf.
Bestemmelsen forudsættes ifølge  

 forarbejderne kun at finde anvendelse i forholdsvis få  

 tilfælde.
Sigtet med bestemmelsen indebærer, at de  

 institutioner, der kan blive tale om at anvende til anbringelser efter  

 straffelovens § 49, stk. 2, typisk vil være  

 behandlingsinstitutioner, forsorgshjem og lignende døgninstitutioner,  

 hvor den domfældte under institutionsmæssige forhold kan modtage  

 den behandling eller særlige pleje, som gør anbringelsen  

 hensigtsmæssig.
Anbringelse kan ske såvel i private som i  

 offentlige institutioner og hjem, herunder kriminalforsorgens egne  

 institutioner (pensioner). Justitsministeriet har endvidere antaget, at  

 anbringelse undtagelsesvis kan ske i familiepleje af institutionslignende  

 karakter.
Uanset udtrykket »overføres til«, anvendes  

 § 49, stk. 2, også over for personer, som endnu ikke har  

 påbegyndt strafudståelsen, så institutionsanbringelsen  

 finder sted for hele straffetiden.
Dette er særlig påkrævet  

 i tilfælde, hvor den dømte i forvejen er anbragt i institution,  

 eller hvor der er tale om benådningslignende situationer, hvor  

 stærke grunde taler imod et - selv korterevarende - ophold i en  

 afsoningsinstitution.
Anbringelse efter § 49, stk. 2, er betinget af  

 en række vilkår.
Ud over vilkår om forbud mod at begå  

 strafbart forhold kan der være tale om begrænsninger med hensyn  

 til midlertidigt fravær fra institutionen samt vilkår om tilsyn  

 og eventuelt om behandling.
Da kriminalforsorgens pensioner ikke er indrettet  

 på at varetage egentlige behandlingsopgaver, vil døgnopholdet  

 på en pension ofte være suppleret med vilkår om deltagelse  

 i ambulant behandling inden for det sociale system eller i  

 sundhedssektoren.
 Væsentlig overtrædelse af de fastsatte  

 vilkår medfører omgående tilbageførsel til  

 fængsel eller arresthus og i langt de fleste tilfælde varig  

 tilbagekaldelse af tilladelsen til anbringelse i institution mv.
Ved Justitsministeriets cirkulære nr. 2 af 6. januar  

 1985 med senere ændringer om overførsel af domfældte i  

 medfør af straffelovens § 49, stk. 2, til  

 behandlingsinstitutioner mv. er der fastsat generelle retningslinier om  

 fremgangsmåden mv. ved overførsel.
Endvidere er der i  

 Justitsministeriets cirkulære nr. 98 af 9. juni 1978 fastsat regler om  

 anvendelse af § 49, stk. 2, over for psykiatriske patienter.
Der  

 henvises herom til 1989-betænkningen, s. 256-259. Endvidere henvises  

 til pkt. 5.6.11.1. ovenfor.
Efter de gældende regler ligger  

 betalingsforpligtelsen for de enkelte anbringelser efter straffelovens  

 § 49, stk. 2, hos de kommunale myndigheder.
Dog er der siden 1985  

 årligt overført et beløb fra Justitsministeriet til  

 kommunerne (via bloktilskudspuljen) som kompensation for merudgifter som  

 følge af en planlagt øget anvendelse af bestemmelsen.
5.11.1.2. Direktoratet for Kriminalforsorgen har i  

 1994 offentliggjort en rapport om anvendelsen af straffelovens § 49,  

 stk. 2. Rapporten er omtalt på s. 28-31 i 1998-betænkningen  

 og optaget som bilag 6 til betænkningen.
Rapporten omhandler samtlige  

 sager, hvor § 49, stk. 2, har været anvendt i perioden  

 1989-1992, sammenholdt med udviklingen i 1993.
 I 1998-betænkningen er der endvidere på s. 29  

 optrykt en oversigt over antallet af årlige § 49,  

 stk. 2-overførsler i perioden 1978-1996. Oversigten indeholder  

 også oplysning om, hvorvidt overførsel er sket til en af  

 kriminalforsorgens egne pensioner eller til institution mv. uden for  

 kriminalforsorgen, herunder psykiatrisk hospital.
Det fremgår af oversigten, at der gennem hele  

 perioden og navnlig i 1995 og 1996 har været en væsentlig  

 stigning i antallet af anbringelser i medfør af straffelovens  

 § 49, stk. 2, så der i 1996 var næsten 300  

 anbringelser.
Det kan oplyses, at der i 1997 og 1998 har været  

 henholdsvis 309 og 320 anbringelser i medfør af straffelovens  

 § 49, stk. 2.
Det fremgår af rapporten, at grundlaget for  

 anbringelse navnlig er alkohol- og narkotikamisbrug, ung alder eller psykiske  

 grunde.
Særlig narkotikamisbrug og ung alder har i de seneste år  

 i stigende grad givet anledning til anvendelse af bestemmelsen.
Med hensyn til anvendte institutionstyper har der siden  

 1985 været en nogenlunde konstant fordeling med ca. 1/3 anbragt  

 på kriminalforsorgens pensioner og ca. 2/3 anbragt udenfor på  

 kommunale og amtskommunale institutioner, psykiatriske hospitaler eller andre  

 institutioner.
I meget begrænset omfang har der været anvendt  

 familiepleje under institutionslignende forhold.
I overensstemmelse med forarbejderne har anvendelsen af  

 § 49, stk. 2, i langt de fleste tilfælde enten bygget  

 på omstændigheder i den dømtes personlige forhold, der er  

 indtrådt efter domstidspunktet, eller på forhold, der ikke har  

 foreligget oplyst for retten.
Et stigende antal anbringelser er  

 gennemført i forhold til dømte på fri fod, således  

 at hele dommen er afsonet på institution mv.
Stigningen er særlig  

 markant med hensyn til unge under 18 år.
Kontaktgruppen mellem Direktoratet for Kriminalforsorgen  

 og Socialministeriet har ønsket at få foretaget en  

 effektundersøgelse af anvendelsen af alternativ afsoning i  

 medfør af straffelovens § 49, stk. 2. Center for Alternativ  

 Samfundsanalyse er på denne baggrund igang med et forskningsprojekt  

 herom.
Den endelige rapport forventes at foreligge i september 2000.
5.11.2. Straffelovrådets forslag Om arbejdsgruppens overvejelser henvises til  

 1989-betænkningen, s. 260-264, 664-665, jf. § 73 i arbejdsgruppens  

 lovudkast, og s. 728-729, og om Straffelovrådets overvejelser henvises  

 til 1998-betænkningen, s. 32-35, 118, jf. § 78 i rådets  

 lovudkast, og s. 266-269.
 Efter Straffelovrådets opfattelse bør det  

 fortsat være udgangspunktet, at domme til ubetinget frihedsstraf  

 afsones i fængsel eller arresthus, medmindre der efter dommen er  

 indtrådt sådanne væsentlige ændringer i den  

 dømtes forhold, at det kan begrunde fravigelse af dette  

 udgangspunkt.
Uanset dette udgangspunkt er der enighed om, at det som  

 hidtil ikke skal være udelukket i særlige tilfælde at  

 anbringe dømte i institution mv., selv om der ikke foreligger  

 ændrede omstændigheder i forhold til domstidspunktet.
Dette er i  

 overensstemmelse med forarbejderne til straffelovens § 49, stk. 2,  

 og med hidtidig praksis, som Straffelovrådet finder bør  

 lovfæstes.
Straffelovrådet finder dog også, at det  

 bør undgås, at en administrativ afgørelse om  

 institutionsanbringelse kommer til at indebære en krænkelse af  

 rettens afgørelse om ubetinget frihedsstraf.
Fremgår det af  

 sagen, at spørgsmålet om valget mellem ubetinget straf og  

 foranstaltninger som led i en betinget dom har været overvejet af  

 retten, bør bestemmelsen om institutionsanbringelse derfor som  

 hovedregel begrænses til tilfælde, hvor der foreligger  

 ændrede omstændigheder i forhold til domstidspunktet, idet f.eks.  

 grundlaget for afgørelsen er ændret gennem tilvejebringelse af  

 nye oplysninger om den pågældende.
 For dømte under 18 år finder  

 Straffelovrådet, at det almindelige udgangspunkt bør fraviges,  

 så udgangspunktet for denne gruppe er, at strafudståelsen skal  

 ske i institution mv.
Danmark ratificerede i 1991 FN-konventionen af 20.  

 november 1989 om barnets rettigheder.
Efter konventionens artikel 37, litra  

 b, må anholdelse, tilbageholdelse eller fængsling af et barn, der  

 i konventionen defineres som en person under 18 år, kun »bruges som  

 sidste udvej og for det kortest mulige passende tidsrum«.
I overensstemmelse  

 med konventionen samt Folketingets tilkendegivelser i forbindelse med  

 ratifikationen af denne har straffelovens § 49, stk. 2, siden da  

 været praktiseret således, at man har overvejet muligheden for  

 anbringelse i institution af alle unge under 18 år, som er idømt  

 frihedsstraf.
Ung alder er i sig selv anset som tilstrækkelig  

 indikation for overførsel, og overførsel er herefter sket i det  

 omfang, væsentlige retssikkerhedsmæssige hensyn ikke har talt  

 imod en overførsel, og under forudsætning af, at det har  

 været praktisk, herunder økonomisk, muligt at  

 iværksætte en overførsel.
 Straffelovrådet finder, at den beskrevne praksis  

 bør fortsætte, og at det bør fastslås udtrykkeligt  

 i straffuldbyrdelsesloven, at unge under 18 år, som er idømt  

 ubetinget frihedsstraf, skal udstå straffen i institution uden for  

 fængsler og arresthuse, medmindre afgørende hensyn til  

 retshåndhævelsen taler imod en sådan anbringelse.  

 Sådanne hensyn vil kunne foreligge på grund af kriminalitetens  

 art, den dømtes farlighed og lignende, men også på grund  

 af erfaringerne fra tidligere institutionsophold, hvor den unge har  

 optrådt voldeligt, er undveget eller på anden måde har  

 dokumenteret, at afgørende hensyn til retshåndhævelsen  

 taler imod en ny anbringelse i institution mv.
 På baggrund af de hidtidige erfaringer både  

 med hensyn til gennemførelse af anbringelserne og med hensyn til  

 recidiv til ny kriminalitet, jf. herved bl.a. 1998-betænkningen s.  

 30-31, er der i Straffelovrådet enighed om, at den skete udvidelse i  

 brugen af bestemmelsen er ubetænkelig.
Rådet kan endvidere gå ind for en udvidelse af  

 den faktiske anvendelse af bestemmelsen i det omfang, den hidtidige praksis  

 med hensyn til anbringelsesgrundlaget fastholdes.
Det bør derfor  

 tilstræbes, at eventuelle praktiske og økonomiske hindringer for  

 bestemmelsens anvendelse overvindes.
Straffelovrådet finder, at  

 økonomiske hensyn ikke bør være afgørende for, om  

 en i øvrigt velbegrundet anbringelse kan gennemføres.
Rådet kan desuden tilslutte sig, at der  

 gennemføres en administrativ forenkling af proceduren i forbindelse  

 med anvendelse af reglerne om anbringelse i institution mv. med henblik  

 på at fremme brugen heraf.
Rådet forudsætter dog her ved,  

 at der som hidtil sker en grundig vurdering af de konkrete  

 omstændigheder, herunder forsvarligheden af anbringelsen, i hver enkelt  

 sag, så de hidtidige positive erfaringer med bestemmelsens anvendelse  

 kan opretholdes også i forhold til eventuelle nye grupper af  

 dømte.
 Endelig finder rådet, at den hidtidige praksis med  

 hensyn til anbringelse i familiepleje bør opretholdes, dvs. at der  

 efter en konkret vurdering kan ske anbringelse i familiepleje, der har en  

 institutionslignende karakter.
 Rådet kan på den baggrund med visse  

 ændringer tiltræde arbejdsgruppens forslag.
 Rådet foreslår herefter, at straffelovens  

 § 49, stk. 2, ophæves, jf. herved § 1, nr. 9, i  

 lovforslaget om ændring af forskellige lovbestemmelser i forbindelse  

 med gennemførelsen af en lov om fuldbyrdelse af straf mv.
 Endvidere foreslår rådet, at der som  

§ 78, stk. 1, i rådets lovudkast indsættes en  

 bestemmelse, hvorefter justitsministeren eller den, der bemyndiges dertil,  

 kan bestemme, at den dømte midlertidigt eller for hele eller resten af  

 straffetiden anbringes på hospital, i familiepleje, i egnet hjem eller  

 institution, når (1) den dømte har behov for særlig  

 behandling eller pleje, som i væsentlig grad kan tilgodeses i den  

 pågældende institution mv., (2) der på grund af den  

 dømtes alder, helbredstilstand eller andre særlige  

 omstændigheder er særlige grunde til ikke at anbringe eller  

 beholde den dømte i fængsel eller arresthus, og (3)  

 afgørende hensyn til retshåndhævelsen ikke taler imod  

 anbringelse uden for fængsel og arresthus.
 Som § 78, stk. 2, foreslås en  

 bestemmelse, hvorefter dømte, der er under 18 år, anbringes i  

 institution mv. som omhandlet i stk. 1, medmindre afgørende  

 hensyn til retshåndhævelsen taler imod anbringelse uden for  

 fængsel og arresthus.
 I § 78, stk. 3, foreslås det  

 fastsat, at anbringelse betinges af, at den dømte ikke begår  

 strafbart forhold, og at anbringelse kan betinges af, at den dømte i  

 øvrigt overholder fastsatte vilkår, herunder undergiver sig  

 tilsyn af kriminalforsorgen.
 Endvidere foreslås det i § 78,  

stk. 4, fastsat, at den dømte, såfremt den  

 pågældende ikke overholder de vilkår, der er fastsat for  

 anbringelsen, eller på ny dømmes for strafbart forhold, kan  

 tilbageføres eller overføres til fængsel eller  

 arresthus.
 Endelig foreslås i § 78, stk. 5,  

 indføjet en bemyndigelse for justitsministeren til at fastsætte  

 regler om anbringelse af dømte i institution mv. uden for  

 fængsel eller arresthus.
 § 78 medfører en lovfæstelse af den  

 nuværende praksis med hensyn til anbringelse og overførsel i  

 medfør af straffelovens § 49, stk. 2. I forhold til  

 arbejdsgruppens lovudkast indebærer § 78 en lovfæstelse af  

 den nuværende praksis med hensyn til anbringelse af dømte under  

 18 år.
 Endvidere præciseres det, at adgangen til at  

 tilbageføre mv. i anledning af strafbart forhold også omfatter  

 strafbart forhold, der er begået forud for idømmelsen af den  

 straf, hvis fuldbyrdelse tillades at ske uden for fængsel og arresthus,  

 eller i perioden mellem idømmelsen af denne straf og tilladelsen til  

 anbringelse mv. uden for fængsel og arresthus, i de tilfælde,  

 hvor den pågældende er dømt for vedkommende forhold, jf.  

 udtrykket »på ny dømmes for strafbart forhold« i § 78,  

 stk. 4. § 78 er herved på linie med § 13, stk. 2,  

 om tilbagekaldelse af tilladelse til udsættelse med straffuldbyrdelsen,  

 § 49, nr. 1, om tilbagekaldelse af tilladelse til udgang og § 76,  

 stk. 3, om tilbagekaldelse af tilladelse til strafafbrydelse.
5.11.3. Justitsministeriets overvejelser Justitsministeriet kan af de af Straffelovrådet  

 anførte grunde tiltræde rådets udkast til bestemmelse om  

 fuldbyrdelse af fængselsstraf i kriminalforsorgens pensioner og i  

 institutioner mv. uden for kriminalforsorgen.
 Dog foreslås udtrykket »på ny dømmes  

 for strafbart forhold« ændret til: »eller nye oplysninger  

 tilvejebringes, hvorefter den dømte, før tilladelsen blev  

 givet, havde begået strafbart forhold« med henblik på at sikre,  

 at sådanne nye oplysninger på samme måde som oplysninger om  

 strafbart forhold, der er begået efter meddelelse af tilladelsen til  

 anbringelse uden for fængsel eller arresthus, kan føre til, at  

 tilladelsen tilbagekaldes, selv om den pågældende ikke er  

 dømt for forholdet, jf. pkt. 5.3.3. ovenfor.
 Lovforslaget er udformet i overensstemmelse hermed, jf.  

§ 78.
5.12. Løsladelse 5.12.1. Gældende ret 5.12.1.1. Løsladelse skal ske senest ved endt  

 strafudståelse.
Efter straffeloven kan løsladelse endvidere ske  

 ved prøveløsladelse, jf. § 38, og ved betinget  

 benådning, jf. § 40 a.
Herudover kan midlertidig løsladelse  

 ske ved strafafbrydelse, jf. pkt. 5.10 ovenfor.
Som det fremgår af pkt. 4.1.1.1.2. ovenfor, er det  

 Straffelovrådets konklusion, at bestemmelserne om betingelserne for  

 prøveløsladelse og reaktioner ved overtrædelse af  

 vilkår, fastsat i forbindelse med prøveløsladelse, ikke  

 bør overføres til straffuldbyrdelsesloven, men fortsat findes i  

 straffeloven.
I det følgende omtales straffelovens regler om  

 prøveløsladelse derfor alene i det omfang, det har betydning  

 for fremstillingen af gældende ret om gennemførelse af tilsyn  

 mv., som er fastsat som vilkår for prøveløsladelse.
5.12.1.2. Om løsladelse efter endt  

 strafudståelse fastsættes i  

 fuldbyrdelsesbekendtgørelsens § 25, stk. 1, at  

 løsladelse skal finde sted på et sådant tidspunkt, at den  

 løsladte ved benyttelse af offentlige trafikmidler kan nå til en  

 bopæl her i landet inden straffetidens udløb.
Efter § 25,  

 stk. 2 og 3, er institutionens leder bemyndiget til at træffe  

 bestemmelse om en kortere fremrykning af tidspunktet for løsladelsen  

 (prøveløsladelsen). Det er i almindelighed en  

 forudsætning for fremrykning, at der er sikret den  

 pågældende passende ophold og arbejde eller andet underhold, og  

 at der i øvrigt ikke foreligger omstændigheder, som gør  

 fremrykning af løsladelsestidspunktet utilrådelig.
Nærmere regler om institutionslederens kompetence er  

 fastsat i Justitsministeriets cirkulære af 30. oktober 1989 om adgangen  

 til fremrykning af løsladelsen.
Dette cirkulære giver adgang til  

 en kortere fremrykning af tidspunktet for løsladelse  

 (prøveløsladelsen) dels i tilfælde, hvor  

 løsladelsesdatoen falder på bestemte ugedage eller i forbindelse  

 med jul, dels på grund af særlige omstændigheder f.eks. af  

 arbejds-, uddannelses- eller familiemæssig karakter.
Efter  

 cirkulæret kan fremrykning af løsladelsen i visse tilfælde  

 undlades, såfremt den pågældende er undveget eller  

 udeblevet fra udgang.
 5.12.1.3. Efter straffelovens § 38,  

 stk. 1, afgør justitsministeren eller den, der bemyndiges dertil,  

 om den dømte skal løslades på prøve, når to  

 tredjedele af straffetiden, dog mindst 2 måneder, er udstået.
Løsladelse på prøve kan ske tidligere,  

 når særlige omstændigheder taler derfor, og den  

 dømte har udstået halvdelen af straffetiden, dog mindst 2  

 måneder.
Bestemmelse herom træffes af justitsministeren eller  

 den, som med hensyn til bestemte grupper af sager bemyndiges dertil, jf.  

 § 38, stk. 2. Denne bestemmelse anvendes bl.a. i forbindelse med  

 prøveløsladelse efter 7/12 af straffetiden af udenlandske  

 strafafsonere, der skal udvises efter løsladelsen.
Løsladelse fra straf af hæfte kan ikke ske  

 ved prøveløsladelse, men alene ved udståelse af hele  

 straffen eller ved benådning.
Løsladelse fra straf af  

 fængsel på livstid kan heller ikke ske ved  

 prøveløsladelse, men alene ved benådning.
Om  

 løsladelse ved benådning henvises til pkt. 5.12.1.4. nedenfor.  

 Endvidere henvises til § 1, nr. 8, og pkt. 3 i de almindelige  

 bemærkninger til forslag til lov om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv. (Ændringer som følge af  

 straffuldbyrdelsesloven, afskaffelse af hæftestraffen og  

 prøveløsladelse af livstidsdømte mv.), hvor der stilles  

 forslag om en prøveløsladelsesordning for  

 livstidsdømte.
 Efter straffelovens § 38, stk. 5,  

 forudsætter løsladelse på prøve, at den  

 dømtes forhold ikke gør løsladelsen utilrådelig,  

 at der er sikret den pågældende passende ophold og arbejde eller  

 andet underhold, og at den pågældende erklærer at ville  

 overholde de vilkår for løsladelsen, som fastsættes efter  

 § 39, stk. 2.
Efter straffelovens § 39, stk. 1, 1. pkt., skal  

 løsladelse på prøve betinges af, at den  

 pågældende ikke i prøvetiden begår strafbart  

 forhold.
Ved siden af dette faste hovedvilkår kan der  

 fastsættes tillægsvilkår i form af tilsyn og  

særvilkår.
Herom bestemmes det i § 39, stk. 2,  

 at det kan fastsættes som vilkår for løsladelsen, at den  

 pågældende i hele prøvetiden eller en del af denne  

 undergives tilsyn og fører et ordentligt liv.
Yderligere vilkår  

 kan fastsættes efter reglerne i § 57 (særvilkår).  

 Vilkår om ophold i hjem, hospital eller anden institution har ikke  

 gyldighed for længere tidsrum end den resterende straffetid. § 57,  

 stk. 2, og § 59, stk. 1, om gennemførelse af tilsyn og  

 særvilkår ved betingede domme finder tilsvarende anvendelse ved  

 prøveløsladelse.
I Justitsministeriets cirkulære nr. 109 af 16. juni  

 1982 med senere ændringer er der fastsat nærmere regler om  

 behandlingen af sager om løsladelse på prøve.  

 Cirkulæret indebærer, at lederen af den institution, hvor den  

 indsatte opholder sig, i visse tilfælde har kompetence til at  

 træffe afgørelse om prøveløsladelse og  

 fastsætte vilkår om tilsyn og særvilkår.
Til  

 cirkulæret er der udarbejdet en vejledning af 10. januar 1994, der  

 indeholder nærmere retningslinier vedrørende  

 prøveløsladelse efter § 38, stk. 1 og 2,  

 vilkårsfastsættelse og reaktioner ved  

 vilkårsovertrædelser.
Tilsyn føres i almindelighed af Justitsministeriet  

 (Direktoratet for Kriminalforsorgen). Kompetencen er ved Justitsministeriets  

 cirkulære af 27. september 1973 om varetagelse af tilsynet med  

 prøveløsladte delegeret til kriminalforsorgens lokale  

 afdelinger.
Efter cirkulærets § 1, stk. 2, kan det  

 løsladende fængsel dog bestemme, at tilsynet skal varetages af  

 dette, såfremt særlige grunde i det enkelte tilfælde taler  

 derfor.
 Straffelovens § 39, stk. 2, jf. § 57,  

 stk. 1, giver imidlertid mulighed for i det enkelte tilfælde at  

 fastsætte, at tilsyn mv. skal gennemføres af anden myndighed end  

 kriminalforsorgen, f.eks. de sociale myndigheder.
Om gennemførelse af tilsyn med  

 prøveløsladte er det i § 39, stk. 2, jf. § 59,  

 stk. 1, fastsat, at tilsynsmyndigheden meddeler de forskrifter, der er  

 nødvendige til gennemførelsen af tilsynet og de yderligere  

 særvilkår, som måtte være fastsat.
Herudover  

 indeholder § 39, stk. 2, jf. § 57, stk. 2, en  

 bemyndigelse for justitsministeren til at fastsætte nærmere  

 regler om gennemførelsen af tilsyn og særvilkår.
Ved cirkulære nr. 35 af 29. februar 1996 og  

 vejledning af 14. marts 1996 er der fastsat nærmere regler om  

 tilsynsvirksomheden inden for kriminalforsorgen.
Heri fastlægges bl.a.  

 de opgaver, der påhviler tilsynsmyndigheden, herunder de krav der  

 stilles til tilsynsfrekvensen, opbygningen af en handleplan for  

 tilsynsforløbet samt reaktioner på  

 vilkårsovertrædelser.
Tilsynsmyndigheden har ikke kompetence til at ændre  

 eller ophæve fastsatte tillægsvilkår (vilkår om  

 tilsyn og eventuelle særvilkår). Dette er for så vidt  

 angår betingede domme udtrykkeligt fastsat i straffelovens § 59,  

 stk. 2, hvorefter fastsatte vilkår (alene) kan ændres eller  

 ophæves ved retskendelse.
Denne regel er ikke ved  

 henvisningsbestemmelser i § 39, stk. 2, eller på anden  

 måde overført til prøveløsladelse.
Ved  

 prøveløsladelse antages det imidlertid, at den  

 prøveløsladende myndighed uden udtrykkelig lovhjemmel senere  

 kan begrænse eller ophæve fastsatte vilkår.
Derimod kan den  

 prøveløsladende myndighed ikke efterfølgende ændre  

 fastsatte vilkår i skærpende retning, medmindre dette sker som  

 reaktion på en vilkårsovertrædelse, jf. straffelovens  

 § 40, stk. 2, nr. 2.
Vilkår om tilsyn og særvilkår kan ikke  

 fuldbyrdes tvangsmæssigt.
Unddrager den prøveløsladte sig  

 tilsynet eller tilsidesætter vilkår, herunder forskrifter med  

 hjemmel i særvilkår, foreligger der imidlertid en  

 vilkårsovertrædelse, der kan medføre anholdelse og  

 varetægtsfængsling, jf. retsplejelovens § 756 og § 763,  

 samt eventuel reaktion efter straffelovens § 40, stk. 2. Efter  

 denne bestemmelse kan justitsministeren (1) tildele advarsel, (2) ændre  

 vilkårene og forlænge prøvetiden inden for den i § 39  

 fastsatte længstetid eller (3) under særlige omstændigheder  

 bestemme, at den prøveløsladte skal indsættes til  

 udståelse af reststraffen.
 Nærmere regler om fremgangsmåden ved  

 indberetning af vilkårsovertrædelse er fastsat i  

 Justitsministeriets cirkulære af 27. september 1973,  

 cirkulæreskrivelse af 20. februar 1976 og i cirkulære nr. 10 af  

 18. januar 1978.
5.12.1.4. Som nævnt i pkt. 5.12.1.3. ovenfor,  

 kan løsladelse fra straf af fængsel på livstid kun ske ved  

 benådning.
Løsladelse ved benådning forekommer i praksis  

 også ved tidsbestemt straf i tilfælde, hvor de gældende  

 (tidsmæssige) betingelser for prøveløsladelse ikke giver  

 mulighed for sådan løsladelse.
Efter straffelovens § 40 a kan det ved eftergivelse  

 af resten af en straf ved betinget benådning af en person, der har  

 udstået mere end 3 måneder af straffetiden, fastsættes som  

 vilkår for benådningen, at bestemmelserne i § 40,  

 stk. 1-5, finder tilsvarende anvendelse.
Bestemmelsen suppleres af  

 § 61 a, hvorefter det ved hel eller delvis eftergivelse af straf ved  

 betinget benådning uden for de i § 40 a omhandlede tilfælde  

 kan indsættes som vilkår for benådningen, at bestemmelserne  

 i §§ 59-61 om domstolenes kompetence med hensyn til fuldbyrdelse af  

 eller ændring af vilkår i betingede domme finder tilsvarende  

 anvendelse.
I praksis er benådning betinget af, at der i en  

 prøvetid ikke begås strafbart forhold.
Endvidere er  

 benådning i almindelighed betinget af, at den pågældende  

 overholder vilkår fastsat i overensstemmelse med reglerne i  

 straffelovens § 39, stk. 2. Herudover finder de ovennævnte  

 regler om løsladelse, herunder om fuldbyrdelse af tilsyn mv. i  

 forbindelse med prøveløsladelse, tillige anvendelse i  

 forbindelse med løsladelse ved betinget benådning.
5.12.2. Straffelovrådets forslag Om arbejdsgruppens overvejelser henvises til  

 1989-betænkningen, s. 275-282, 665-667, jf. §§ 74-84 i  

 arbejdsgruppens lovudkast, og s. 729-734, og om Straffelovrådets  

 overvejelser henvises til 1998-betænkningen, s. 118-120, jf.  

 §§ 79-88 i rådets lovudkast, og s. 269-276.
Som nævnt i pkt. 5.12.1.1., jf. pkt. 4.1.1.1.2.,  

 ovenfor, er der i Straffelovrådet enighed om, at reglerne om  

 betingelserne for prøveløsladelse og om retsvirkningerne af  

 overtrædelse af vilkår for prøveløsladelse  

 også fremover bør findes i straffeloven.
Rådet har  

 endvidere ikke i forbindelse med kommissoriet om en straffuldbyrdelseslov  

 drøftet de eksisterende regler om reaktionernes art, når der  

 sker overtrædelse af vilkår om tilsyn eller særvilkår  

 knyttet til prøveløsladelse.
 Rådets forslag til regler i straffuldbyrdelsesloven  

 om løsladelse, herunder prøveløsladelse, som omtales  

 nedenfor, bygger derfor på de gældende regler om  

 fastsættelse af tilsyn og særvilkår, jf. straffelovens  

 § 39, stk. 2, 1.-3. pkt., om ændring eller ophævelse af  

 sådanne vilkår og om sanktionsmulighederne ved overtrædelse  

 heraf, jf. straffelovens § 40, stk. 2, og retsplejelovens  

 § 756 og § 763.
 Endvidere bemærkes, at der siden arbejdsgruppens  

 betænkning er foretaget en gennemgribende revision af de administrative  

 forskrifter om tilsynsvirksomheden inden for kriminalforsorgen, som  

 imødekommer de anbefalinger, arbejdsgruppen er fremkommet med i sin  

 betænkning på s. 276-282, jf. herved Justitsministeriets  

 cirkulære nr. 35 af 29. februar 1996 og vejledning af 14. marts 1996  

 samt pkt. 5.12.1.3. ovenfor.
 Straffelovrådet kan herefter med enkelte  

 ændringer, der i det væsentlige er af redaktionel karakter,  

 tiltræde arbejdsgruppens forslag til bestemmelser om løsladelse  

 og prøveløsladelse samt om gennemførelse af tilsyn og  

 eventuelle særvilkår ved prøveløsladelse, betinget  

 benådning og strafafbrydelse mv.
Rådet foreslår på den baggrund, at  

 bestemmelsen om gennemførelse af vilkår om tilsyn og  

 særvilkår ved prøveløsladelse i straffelovens  

 § 39, stk. 2, 4. pkt., jf. § 57, stk. 2, og § 59,  

 stk. 1, ophæves.
Endvidere foreslås den gældende  

 adgang til at betinge prøveløsladelse af, at den dømte  

 fører et ordentligt liv, jf. § 39, stk. 2, 1. pkt., 2. led,  

 ophævet, idet det denne del af bestemmelsen i dag er uden  

 selvstændigt retligt indhold, jf. herved bemærkningerne til  

 § 1, nr. 6-7, 16 og 18, i lovforslaget om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf m.v.
Som det fremgår af pkt. 5.12.1.4., er kompetencen  

 til at træffe afgørelse om ændring af vilkår om  

 tilsyn og om eventuelle særvilkår og om følgerne af  

 overtrædelse af sådanne vilkår ved betinget benådning  

 delt mellem justitsministeren og domstolene, jf. straffelovens § 40 a og  

 61 a.
Det kan synes mere nærliggende, at kompetencen i alle  

 tilfælde af benådning ligger hos justitsministeren.
Det er  

 således justitsministeren, der enten efter bemyndigelse træffer  

 afgørelsen eller afgiver indstilling om benådning og  

 vilkårene herfor.
Straffelovrådet foreslår derfor, at  

 § 61 a ophæves, og at § 40 a videreføres i  

 straffelovens § 43 med de tilpasninger, som bl.a. rådets samtidige  

 forslag om en prøveløsladelsesordning for livstidsdømte  

 nødvendiggør, jf. § 1, nr. 8 og 21, i forslaget til lov om  

 ændring af forskellige lovbestemmelser i forbindelse med  

 gennemførelsen af en lov om fuldbyrdelse af straf mv.
For så vidt angår straffuldbyrdelsesloven  

 foreslås som § 79 i rådets lovudkast indsat en  

 bestemmelse om tidspunktet for løsladelsen.
I  

stk. 1 fastsættes det, at løsladelse sker efter endt  

 strafudståelse eller i forbindelse med prøveløsladelse,  

 strafafbrydelse eller benådning.
Stk. 2 indeholder en  

 bemyndigelse for justitsministeren til at fastsætte regler om  

 tidspunktet for løsladelsen samt om adgang til en kortere fremrykning  

 af dette tidspunkt, herunder i tilfælde, hvor en fremrykning er  

 begrundet i væsentlige beskæftigelsesmæssige eller andre  

 særlige hensyn.
 Som § 80 foreslås indsat en bestemmelse  

 om beslutning om prøveløsladelse.
I stk. 1 fastsættes det, at der,  

 såfremt den afgørelse, der fuldbyrdes, giver mulighed for  

 prøveløsladelse efter straffelovens § 38, stk. 1,  

 skal træffes afgørelse om prøveløsladelse på  

 et sådant tidspunkt, at en eventuel prøveløsladelse kan  

 ske straks efter udståelse af to tredjedele af straffen.
Ved  

 spørgsmål om prøveløsladelse efter straffelovens  

 § 41 skal afgørelsen om prøveløsladelse  

 træffes på et sådant tidspunkt, at en eventuel  

 prøveløsladelse kan ske straks efter udståelse af 12  

 år af straffen af fængsel på livstid.
 Stk. 2 indeholder en bemyndigelse for  

 justitsministeren til at fastsætte regler om behandlingen af sager om  

 prøveløsladelse, herunder om pligt til fornyet afgørelse  

 af spørgsmålet om prøveløsladelse fra straf af  

 fængsel på livstid senest 1 år efter en afgørelse om  

 nægtelse af prøveløsladelse eller genindsættelse  

 til udståelse af sådan straf.
 Herefter foreslås i §§ 81-87 fastsat en  

 række bestemmelser om gennemførelse af tilsyn og eventuelle  

 særvilkår ved prøveløsladelse.
 I § 81 foreslås det fastsat, at tilsyn  

 og andre vilkår (særvilkår), der er fastsat efter  

 straffelovens § 39, stk. 2, eller § 41, stk. 3,  

 gennemføres af kriminalforsorgen, medmindre andet er bestemt i  

 afgørelsen.
 I § 82 foreslås en lovfæstelse af  

 tilsynsmyndighedens vejledningspligt.
 Efter § 82, stk. 1, skal  

 tilsynsmyndigheden vejlede den prøveløsladte om de rettigheder  

 og pligter, som tilsynet og eventuelle særvilkår indebærer,  

 herunder om virkninger af vilkårsovertrædelse.
Efter § 82, stk. 2 skal  

 tilsynsmyndigheden endvidere i samarbejde med den prøveløsladte  

 og senest i forbindelse med tilsynets iværksættelse udarbejde en  

 plan for tilsynsperioden og tiden derefter.
Denne plan skal jævnligt  

 sammenholdes med forholdene i tilsynsperioden og om nødvendigt  

 søges tilpasset ændringer i disse forhold.
 I § 83 foreslås en regulering af den  

 prøveløsladtes pligter i forbindelse med gennemførelse  

 af tilsyn og andre vilkår (særvilkår).
 Efter § 83, stk. 1, indebærer  

 vilkår om tilsyn, at den prøveløsladte skal holde sig i  

 kontakt med kriminalforsorgen efter dennes nærmere bestemmelse,  

 herunder møde hos kriminalforsorgen og modtage dennes besøg.  

 Den prøveløsladte skal give kriminalforsorgen oplysning om  

 bopæl og beskæftigelse.
 Efter § 83, stk. 2, skal den  

 prøveløsladte overholde særvilkår og give  

 kriminalforsorgen sådanne oplysninger, som gennemførelsen af  

 særvilkåret nødvendiggør.
 Herudover skal den prøveløsladte på  

 begæring dokumentere afgivne oplysninger og i øvrigt overholde  

 de forskrifter, som kriminalforsorgen fastsætter til  

 gennemførelsen af tilsynet og eventuelle særvilkår, jf.  

 § 83, stk. 3 og 4.
Som modstykke til § 83 foreslås i  

§ 84 en bestemmelse om kriminalforsorgens forpligtelser som  

 tilsynsmyndighed over for den prøveløsladte.
Efter bestemmelsen  

 skal kriminalforsorgen tilbyde den prøveløsladte vejledning og  

 bistand med hensyn til den pågældendes  

 beskæftigelsesmæssige, sociale og personlige forhold med henblik  

 på at forbedre den pågældendes muligheder for at leve en  

 kriminalitetsfri tilværelse.
Kriminalforsorgen skal i den forbindelse  

 formidle kontakt til personer, institutioner og myndigheder, der efter anden  

 lovgivning kan yde bistand.
 §§ 81-84 foreslås i § 85 suppleret  

 af en bemyndigelse for justitsministeren til at fastsætte regler om  

 gennemførelse af tilsyn og eventuelle særvilkår, herunder  

 om tilsynets iværksættelse, om kontakthyppighed og om samarbejde  

 med andre myndigheder mv.
 I § 86 foreslås en lovfæstelse af  

 de pligter, der påhviler kriminalforsorgen som tilsynsmyndighed,  

 når den prøveløsladte overtræder vilkår, som  

 er fastsat i forbindelse med prøveløsladelsen.
 Efter § 86, stk. 1, skal  

 kriminalforsorgen træffe foranstaltninger med henblik på at  

 genetablere tilsynet og sikre overholdelsen af særvilkår,  

 såfremt den prøveløsladte unddrager sig tilsynet eller  

 gennemførelsen af særvilkår.
Overtræder den prøveløsladte  

 vilkår for prøveløsladelsen, skal kriminalforsorgen  

 afgive indberetning herom til Direktoratet for Kriminalforsorgen,  

 såfremt vilkårsovertrædelsen må antages at  

 medføre en nærliggende risiko for kriminalitet, jf. § 86,  

stk. 2. Overtræder den prøveløsladte i  

 øvrigt forskrifter eller vilkår, kan kriminalforsorgen give et  

 pålæg om at overholde forskrifterne og vilkårene.
Er der  

 tidligere givet pålæg i anledning af tilsvarende  

 overtrædelse, afgives indberetning til Direktoratet for  

 Kriminalforsorgen, jf. § 86, stk. 3.
 Efter § 86, stk. 4, skal der snarest  

 efter modtagelsen af de i stk. 2 og 3 nævnte indberetninger  

 træffes afgørelse om eventuel reaktion som følge af  

 vilkårsovertrædelsen, jf. straffelovens § 40, stk. 2 og  

 3, og § 42, stk. 2.
 § 86, stk. 1-4, suppleres i stk. 5  

 af en bemyndigelse for justitsministeren til at fastsætte regler om  

 behandlingen af sager om vilkårsovertrædelse, herunder om  

 foranstaltninger efter stk. 1, om afgivelse af indberetninger efter  

 stk. 2 og 3, og om meddelelse af pålæg efter  

 stk. 3.
 De ovennævnte bestemmelser om gennemførelse  

 af tilsyn mv. ved kriminalforsorgen, jf.§§ 81-86, foreslås i  

§ 87 suppleret af en bestemmelse, hvorefter justitsministeren  

 efter forhandling med vedkommende minister kan fastsætte regler om  

 gennemførelse af tilsyn mv. af andre myndigheder end  

 kriminalforsorgen.
 Endvidere foreslås i § 88 en bestemmelse  

 om gennemførelse af tilsyn mv. ved betinget benådning og ved  

 strafafbrydelse mv., hvorefter bestemmelserne i §§ 81-87 finder  

 tilsvarende anvendelse ved tilsyn og særvilkår, der er fastsat  

 ved benådning i de tilfælde, der er omfattet af straffelovens  

 § 43, ved strafafbrydelse eller i øvrigt i medfør af  

 bestemmelser i denne lov (f.eks. § 13, stk. 1, om tilladelse til  

 udsættelse med straffuldbyrdelsen og § 78, stk. 3, om  

 anbringelse i og overførsel til kriminalforsorgens pensioner og  

 institutioner mv. uden for kriminalforsorgen).
Bestemmelserne i §§ 79-88 i rådets lovudkast  

 indebærer, at der gennemføres en nærmere lovregulering af  

 en række spørgsmål med tilknytning til løsladelse,  

 prøveløsladelse, betinget benådning og strafafbrydelse  

 mv.
Lovreguleringen sker dels i selve lovteksten, dels ved at det i  

 bemyndigelsesbestemmelser angives, hvilke spørgsmål der  

 bør undergives en nærmere administrativ regulering.
 De foreslåede bestemmelser medfører ikke  

 ændringer i forhold til de gældende regler på  

 området.
 De bestemmelser, der retter sig mod  

 prøveløsladelse af livstidsdømte, er dog nye i forhold  

 til gældende ret og skal ses i sammenhæng med  

 Straffelovrådets forslag om at indføre en  

 prøveløsladelsesordning for livstidsdømte, jf. pkt. 3 i  

 de de almindelige bemærkninger til lovforslaget om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv.
 Endvidere skal forslaget til § 88 i rådets  

 lovudkast om tilsyn mv. ved betinget benådning ses i lyset af, at der  

 som led i gennemførelsen af straffuldbyrdelsesloven stilles forslag om  

 at samle kompetencen til at træffe afgørelse om ændring af  

 vilkår om tilsyn og eventuelle særvilkår og om  

 følgerne af overtrædelse af sådanne vilkår ved  

 betinget benådning hos justitsministeren, jf. § 1, nr. 8, i  

 lovforslaget om ændring af forskellige lovbestemmelser i forbindelse  

 med gennemførelsen af en lov om fuldbyrdelse af straf mv.
5.12.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelser om løsladelse mv.  

 Lovforslaget er udformet i overensstemmelse hermed, jf.  

§§ 79-88.
5.13. Særlige spørgsmål vedrørende  

 sagsbehandlingen ved fuldbyrdelse af fængselsstraf 5.13.1. Gældende ret Om forvaltningslovens og offentlighedslovens anvendelse  

 ved straffuldbyrdelse henvises til 1989-betænkningen, s. 313- 320. Det  

 bemærkes herved, at Justitsministeriet i marts 1997 har udsendt en  

 revideret vejledning om forvaltningsloven og offentlighedsloven for  

 kriminalforsorgens personale.
 Særligt for så vidt angår  

 spørgsmålet om aktindsigt i sager om straffuldbyrdelse henvises  

 endvidere til pkt. 4. i de almindelige bemærkninger til lovforslaget om  

 ændring af forskellige lovbestemmelser i forbindelse med  

 gennemførelsen af en lov om fuldbyrdelse af straf mv. .
I fuldbyrdelsesbekendtgørelsens §§ 26-27 er  

 der fastsat særlige regler vedrørende institutionens  

 sagsbehandling.
Endvidere er der i §§ 28-29 fastsat regler om  

 begrundelsespligt, klagevejledning mv.
Om institutionens sagsbehandling fremgår det af  

 § 26, at spørgsmål om den indsattes beskæftigelse,  

 overførsel til fortsat strafudståelse i anden institution,  

 benådning eller løsladelse på prøve og andre  

 væsentlige spørgsmål vedrørende den indsatte i  

 almindelighed skal behandles af et råd bestående af  

 funktionærer ved institutionen.
Rådet består fortrinsvis af  

 funktionærer, som har særligt kendskab til den indsatte, hvis  

 forhold skal drøftes.
I drøftelserne kan endvidere deltage  

 lederne af de enkelte personalegrupper og læger, psykologer,  

 præster m.fl. enten som faste mødedeltagere eller således,  

 at de kan tilkaldes i det omfang, det skønnes af betydning.
Institutionens leder bestemmer, om der ved institutionen  

 skal være et eller flere sådanne råd, og hvilke  

 funktionærer der skal være faste deltagere.
Lederen  

 fastsætter tillige de nærmere regler om arbejds- og sagsfordeling  

 og om rådenes virksomhed Rådet afgiver indstilling til institutionens leder.  

 Indstillingen skal være udførligt begrundet og gengive  

 eventuelle afvigende synspunkter.
Institutionens leder træffer  

 afgørelse eller afgiver indstilling til direktoratet på grundlag  

 af indstillingerne fra rådet.
 Indsatte, hvis forhold behandles i rådet, har efter  

 fuldbyrdelsesbekendtgørelsens § 27 adgang til at komme til stede  

 og redegøre for deres synspunkter.
 Fuldbyrdelseslovens regler suppleres på forskellige  

 områder af administrative forskrifter, der fastsætter  

 særlige krav til sagsbehandlingen.
 Således er det bl.a. med hensyn til  

 overførsel af indsatte fra lukket til åbent fængsel  

 foreskrevet, at spørgsmålet om overførsel skal tages op  

 til overvejelse, senest når den pågældende har  

 gennemført to uledsagede udgange uden misbrug som led i et  

 regelmæssigt udgangsforløb, jf. § 11, stk. 2, i  

 cirkulære nr. 122 af 29. august 1983 med senere ændringer om  

 anbringelse af personer, der er idømt frihedsstraf eller forvaring, og  

 om overførsel af indsatte mellem kriminalforsorgens institutioner.
Også for så vidt angår behandlingen af  

 sager om prøveløsladelse er der fastsat regler, der skal sikre  

 en stillingtagen til spørgsmålet inden  

 prøveløsladelsesdatoen.
Er afgørelsen omfattet af  

 institutionslederens kompetence, skal afgørelsen så vidt muligt  

 træffes 4 uger inden prøveløsladelsesdatoen, og skal  

 sagen afgøres af Direktoratet for Kriminalforsorgen efter indstilling  

 fra institutionen, skal indstillingen så vidt muligt afgives 6 uger  

 inden prøveløsladelsesdatoen, jf. § 4 og § 13,  

 stk. 2, i cirkulære nr. 109 af 16. juni 1982 med senere  

 ændringer om behandling af sager om løsladelse på  

 prøve mv.
 Herudover er der i Justitsministeriets  

 cirkulæreskrivelse af 19. juni 1987 fastsat retningslinier, som bl.a.  

 skal sikre, at fuldbyrdelsesspørgsmål vedrørende  

 indsatte, der afsoner straf i 8 år eller derover, tages op til  

 drøftelse på årlige fællesmøder mellem  

 vedkommende institution og Direktoratet for Kriminalforsorgen.
5.13.2. Straffelovrådets forslag Om arbejdsgruppens overvejelser henvises til  

 1989-betænkningen, s. 284, 321, 668, jf. § 85 i arbejdsgruppens  

 lovudkast, og s. 734, og om Straffelovrådets overvejelser henvises til  

 1998-betænkningen, s. 120-121, jf. § 89 i rådets lovudkast,  

 og s. 276-277. Om rådets overvejelser vedrørende aktindsigt i  

 sager om straffuldbyrdelse henvises endvidere til pkt. 4.1. i de almindelige  

 bemærkninger til lovforslaget om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
Straffelovrådet kan tiltræde arbejdsgruppens  

 forslag om, at der i straffuldbyrdelsesloven indsættes en bestemmelse  

 med henblik på, at der også uden anmodning fra den indsatte  

 løbende tages stilling til væsentlige  

 fuldbyrdelsesspørgsmål vedrørende den  

 pågældende.
Rådet fremhæver i den forbindelse, at  

 formålet med en sådan bestemmelse er at sikre, at institutionerne  

 jævnligt af egen drift overvejer muligheden for at lempe forholdene for  

 de indsatte.
 Rådet foreslår på den baggrund, at der  

 som § 89, stk. 1, i rådets lovudkast indsættes  

 en bestemmelse, hvorefter spørgsmålene om tilladelse til udgang,  

 løsladelse på prøve, overførsel til fortsat  

 straffuldbyrdelse i en anden institution og andre væsentlige  

 spørgsmål vedrørende den indsatte af institutionen  

 jævnligt skal tages op til overvejelse, uanset om den indsatte anmoder  

 herom.
 Endvidere foreslås som stk. 2 indsat en  

 bemyndigelse for justitsministeren til at fastsætte regler om  

 institutionernes pligt til sagsbehandling som nævnt i stk. 1.
 Bestemmelsen medfører i forhold til de  

 nugældende regler en lovfæstelse af institutionens pligt til af  

 egen drift med jævne mellemrum at tage væsentlige  

 spørgsmål vedrørende den indsatte op til overvejelse.
5.13.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om sagsbehandling  

 vedrørende visse spørgsmål i forbindelse med fuldbyrdelse  

 af fængselsstraf.
Lovforslaget er udformet i overensstemmelse hermed,  

 jf. § 89.
6. Bødestraffe 6.1. Gældende ret En bødedom kan i lighed med andre straffedomme ikke  

 fuldbyrdes, før dommen er endelig, jf. retsplejelovens § 999,  

 stk. 1. Er der grund til at antage, at den dømte vil forlade  

 landet, inden fuldbyrdelse kan ske, eller på anden måde  

 søge at unddrage sig fuldbyrdelse, kan det i en bødedom  

 bestemmes, at bøden straks kan inddrives, medmindre der stilles  

 sikkerhed for dens betaling, jf. § 999, stk. 2.
For bødedomme, som ikke kan ankes, og  

 bødeafgørelser efter § 936 (indenretlig  

 bødevedtagelse), gælder en fuldbyrdelsesfrist på 3 dage,  

 medmindre en længere frist fastsættes i medfør af  

 straffeloven, jf. § 999, stk. 3, 1. pkt.
Efter straffelovens  

 § 52, stk. 1, kan retten således fastsætte en frist  

 på indtil 3 måneder for bødens betaling.
I øvrigt  

 kan politimesteren under tilsvarende omstændigheder som angivet i  

 § 999, stk. 2, straks lade afgørelsen fuldbyrde, medmindre  

 der stilles sikkerhed for bødens betaling, jf. § 999,  

 stk. 3, 3. pkt.
 For bøder, der vedtages udenretligt,  

 fastsættes betalingsfristen i forbindelse med  

 bødeforelægget, jf. retsplejelovens § 931, stk. 1.
Bøder inddrives af politiet, jf. retsplejelovens  

 § 997, stk. 1. Efter straffelovens § 52, stk. 2, kan  

 politiet tillade afdragsvis betaling af bøden.
Betales bøden  

 ikke, inddrives den, medmindre politiet skønner, at inddrivelse ikke  

 er mulig eller væsentligt vil forringe den pågældendes  

 levevilkår, jf. § 52, stk. 3. Den, der er idømt en  

 bøde, kan ikke kræve bøden betalt eller erstattet af  

 andre, jf. § 52, stk. 8.
Ved lov nr. 369 af 18. maj 1994 om ændring af  

 straffeloven og retsplejeloven (Rejsedommerordning, forkyndelse,  

 udeblivelsesdomme i straffesager samt lønindeholdelse for  

 bøder, sagsomkostninger og konfiskerede beløb mv.) blev der  

 bl.a. ved ændring af straffelovens § 52 tilvejebragt hjemmel til  

 at foretage indeholdelse i løn mv. for bøder, sagsomkostninger  

 og konfiskerede beløb.
Formålet hermed var at styrke  

 inddrivelsen af disse offentlige tilgodehavender og at begrænse  

 afsoningen af ubetalte bøder, jf. herved Folketingstidende 1993-94,  

 tillæg A, sp. 8038-8042.
Ved lov nr. 1203 af 27. december 1996 med senere  

 ændringer om Det Fælles Lønindeholdelsesregister, jf. nu  

 lovbekendtgørelse nr. 601 af 19. august 1998, er der fastsat regler,  

 som indebærer, at afgørelse om lønindeholdelse for  

 bøder mv. skal indberettes til Det Centrale  

 Lønindeholdelsesregister.
Formålet med registret er at  

 koordinere lønindeholdelse, der finder sted på grundlag af de  

 afgørelser om lønindeholdelse, som offentlige myndigheder  

 træffer i forbindelse med restanceinddrivelse, jf. lovens § 1,  

 stk. 2. Loven trådte i kraft den 1. september 1998, jf.  

 bekendtgørelse nr. 603 af 19. august 1998.
Justitsministeriet har ved cirkulære nr. 113 af 26.  

 juni 1975 med senere ændringer fastsat nærmere regler bl.a. om  

 eftergivelse, henstand og afdragsvis betaling af bøder mv.
Herefter  

 kan den politimester, der forestår inddrivelsen, i almindelighed  

 afgøre ansøgninger om eftergivelse og nedsættelse af  

 bøder mv., når beløbet ikke overstiger 100.000 kr.  

 Overstiger beløbet 100.000 kr., forelægges sagen for  

 Justitsministeriet (Direktoratet for Kriminalforsorgen).
Endvidere kan vedkommende politimester give henstand med  

 betalingen eller tillade afdragsvis betaling, når beløbet ikke  

 overstiger 100.000 kr.
Overstiger beløbet 100.000 kr., kan politiet  

 give henstand med betalingen i indtil 1 år fra den dag, da bøden  

 mv. blev idømt eller vedtaget, eller tillade betaling i afdrag i  

 løbet af højst 3 år fra samme dato.
Ved  

 ansøgninger om henstand eller afdragsvis betaling i videre omfang  

 forelægges sagen for Justitsministeriet, jf. herved tillige  

 Justitsministeriets vejledning af 18. juni 1996 om benådning,  

 udsættelse, eftergivelse og henstand mv.
 Politimesterens afgørelse om henstand med og  

 afdragsvis betaling af bøder mv. på 15.000 kr. eller derunder  

 kan ikke indbringes for Justitsministeriet, jf. retsplejelovens § 1003  

 og § 1 i Justitsministeriets bekendtgørelse nr. 283 af 22. april  

 1996 om afskæring af klageadgangen i visse bødesager mv.
 Indgår en bøde ikke, træder i dennes  

 sted en forvandlingsstraf af hæfte eller fængsel, jf.  

 straffelovens § 53.
Nærmere regler om fastsættelsen af  

 forvandlingsstraf findes i straffelovens §§ 54 og 55. Det fremgår  

 heraf, at retten ved fastsættelsen af bøder, der idømmes  

 eller vedtages for retten, samtidig med afgørelsen om bøden  

 træffer afgørelse om arten af forvandlingsstraffen samt om  

 dennes varighed.
For bøder, der idømmes juridiske personer,  

 fastsættes dog ingen forvandlingsstraf.
Forvandlingsstraf afsones  

 normalt efter reglerne om hæfte, men kan i visse tilfælde afsones  

 efter reglerne om fængsel.
Er en bøde ikke idømt eller vedtaget for en  

 domstol, skal forvandlingsstraffen afsones efter reglerne om hæfte.  

 Forvandlingsstraffens størrelse fastsættes som udgangspunkt af  

 byretten i den retskreds, hvor den bødefældte bor eller opholder  

 sig.
For bøder på 10.000 kr. eller derunder, som er vedtaget  

 efter tilkendegivelse fra politiet, jf. retsplejelovens § 931, afsones  

 forvandlingsstraffen dog efter en i straffelovens § 55, stk. 2,  

 fastsat skala.
Det er politiet, der træffer afgørelse om  

 fuldbyrdelse af forvandlingsstraffen.
Politiets afgørelse kan  

 indbringes for Justitsministeriet.
Indgiver den dømte ansøgning  

 om benådning for en bødeforvandlingsstraf, betragtes  

 ansøgningen som en fornyet ansøgning om eftergivelse af  

 bøden, medmindre ansøgningen støttes på grunde af  

 ikke økonomisk art.
I så fald behandles ansøgningen som  

 andre ansøgninger om benådning for fuldbyrdelsen af en  

 frihedsstraf.
6.2. Straffelovrådets forslag Om arbejdsgruppens overvejelser henvises til  

 1989-betænkningen, s. 290-291, 668, jf. §§ 86-91 i arbejdsgruppens  

 lovudkast, og s. 734-736, og om Straffelovrådets overvejelser henvises  

 til 1998-betænkningen, s. 121-122, jf. §§ 90-93 i rådets  

 lovudkast, og s. 277-281.
 Som nævnt i pkt. 4.1.1.1. ovenfor, finder  

 Straffelovrådet i lighed med arbejdsgruppen, at straffuldbyrdelsesloven  

 bør indeholde en samlet regulering af fuldbyrdelsen af  

 bødestraffe.
Rådet er endvidere enig i, at fuldbyrdelse af  

 frihedsstraf, der efter straffelovens §§ 53-55 træder i stedet for  

 bøde, bør omfattes af straffuldbyrdelsesloven.
Det  

 bemærkes herved, at rådet ikke har fundet grundlag for at tage  

 reglerne om brug af bødeforvandlingsstraf op i forbindelse med  

 kommissoriet om en straffuldbyrdelseslov.
Dette spørgsmål  

 overvejes for tiden i en arbejdsgruppe bestående af  

 repræsentanter for Direktoratet for Kriminalforsorgen, Rigspolitichefen  

 og Politimesterforeningen.
 Straffelovrådet kan herefter tiltræde  

 arbejdsgruppens forslag til bestemmelser om fuldbyrdelse af  

 bødestraffe med de ændringer, som følger af lov nr. 369  

 af 18. maj 1994 om ændring af straffeloven og retsplejeloven og loven  

 om Det Fælles Lønindeholdelsesregister, jf. nu  

 lovbekendtgørelse nr. 601 af 19. august 1998.
 Straffelovrådet foreslår på den  

 baggrund, at bestemmelserne om betaling og inddrivelse af bøder mv. i  

 straffelovens § 52, stk. 1-7, ophæves, jf. § 1, nr. 12,  

 i forslaget til lov om ændring af forskellige lovbestemmelser i  

 forbindelse med gennemførelsen af en lov om fuldbyrdelse af straf mv.  

 Som følge heraf foreslås endvidere en række  

 ændringer af retsplejelovens regler om inddrivelse af sagsomkostninger  

 og konfiskerede beløb i straffesager, der forfølges af det  

 offentlige, jf. § 2, nr. 20-22 og 25, i det pågældende  

 lovforslag.
 For så vidt angår straffuldbyrdelsesloven  

 foreslås som § 90 i rådets lovudkast indsat en  

 bestemmelse om betaling af bøder.
 I § 90, stk. 1 og 2, fastsættes  

 det, at en bøde skal betales til politiet, medmindre andet er bestemt  

 i afgørelsen, og at justitsministeren eller den, der bemyndiges  

 dertil, kan tillade henstand med eller afdragsvis betaling af bøden.  

 § 90, stk. 3 og 4, indeholder en bemyndigelse for  

 justitsministeren til at fastsætte bestemmelser om opkrævning af  

 bøder, om den administrative behandling af sager om eftergivelse af  

 bøder og om, at politiets afgørelse om henstand med eller  

 afdragsvis betaling af bøder ikke kan indbringes for højere  

 administrativ myndighed.
 I §§ 91 og 92 foreslås bestemmelser om  

 inddrivelse af bøder.
I § 91, stk. 1, fastsættes det, at  

 en bøde, der ikke betales, skal inddrives, medmindre politiet  

 skønner, at inddrivelse ikke er mulig eller væsentligt vil  

 forringe den pågældendes levevilkår.
I § 91,  

stk. 2 videreføres den nuværende mulighed for, at  

 politiet kan inddrive bøder i straffesager, der forfølges af  

 det offentlige, ved udpantning og ved indeholdelse i den  

 pågældendes indtægter efter reglerne om inddrivelse af  

 personlige skatter i kildeskatteloven og reglerne i lov om Det Fælles  

 Lønindeholdelsesregister.
Pålæg om indeholdelse gives af  

 politiet.
Endvidere kan politiet som hidtil hos andre offentlige myndigheder  

 indhente de oplysninger, der er nødvendige for at varetage  

 indeholdelsen.
Endvidere kan politiet fra registre, der føres af  

 offentlige myndigheder, herunder domstolene, kræve de oplysninger om  

 skyldnerens forhold, som findes af betydning for straffuldbyrdelsen, jf.  

 § 91, stk. 3.
§ 91 suppleres i § 92, stk. 1, af en  

 bemyndigelse for justitsministeren til at fastsætte regler om  

 indeholdelse af indtægter efter § 91, stk. 2, herunder om  

 indberetning til det Fælles Lønindeholdelsesregister, om  

 skyldnerens pligt til at give politiet oplysninger til brug ved  

 indeholdelsen, om pligter og erstatningsansvar for den indeholdelsespligtige  

 og om udpantningsret for beløb, som den indeholdelsespligtige  

 hæfter for.
Endvidere giver § 92, stk. 2, i lighed med  

 de nugældende regler mulighed for at fastsætte bødestraf  

 for forsætlig eller uagtsom overtrædelse af bestemmelser, der er  

 udstedt i medfør af stk. 1, og for at fastsætte  

 bestemmelser om strafansvar for selskaber mv. (juridiske personer) efter  

 reglerne i straffelovens 5. kapitel, jf. § 92, stk. 2.
 Endelig fastsættes det i § 93, at  

 fuldbyrdelsen af forvandlingsstraf for en bøde, jf. straffelovens  

 §§ 53-55, sker på samme måde som fuldbyrdelse af anden  

 frihedsstraf.
6.3. Justitsministeriets overvejelser Justitsministeriet kan med enkelte redaktionelle  

 ændringer tiltræde Straffelovrådets udkast til bestemmelser  

 om fuldbyrdelse af bødestraffe mv.
Efter § 91, stk. 3, 2. pkt., kan politiet fra  

 registre, der føres af offentlige myndigheder, herunder domstolene,  

 kræve de oplysninger om skyldnerens forhold, som findes af betydning  

 for tvangsfuldbyrdelsen.
Justitsministeriet finder, at det i lighed med den  

 gældende bestemmelse i straffelovens § 52, stk. 5, 5. pkt.,  

 bør fremgå af lovteksten, at oplysningerne meddeles skriftligt  

 eller ved direkte dataoverførsel.
 Lovforslaget er udformet i overensstemmelse hermed, jf.  

§§ 90-93.
7. Betingede domme og domme med vilkår om samfundstjeneste 7.1. Gældende ret 7.1.1. Som det fremgår af pkt. 4.1.1.1.2.  

 ovenfor, er det Straffelovrådets konklusion, at bestemmelserne om  

 idømmelse af betinget dom og reaktioner ved overtrædelse af  

 vilkår, fastsat i en betinget dom, herunder med vilkår om  

 samfundstjeneste, ikke bør overføres til  

 straffuldbyrdelsesloven, men fortsat findes i straffeloven.
I det  

 følgende omtales straffelovens regler om betingede domme derfor alene  

 i det omfang, det har betydning for fremstillingen af gældende ret om  

 gennemførelse af tilsyn mv. fastsat som vilkår i en betinget  

 dom.
 7.1.2. Efter straffelovens § 56, stk. 1,  

 kan retten, når det findes upåkrævet, at straf kommer til  

 fuldbyrdelse, bestemme i dommen, at spørgsmålet om  

 straffastsættelse udsættes og bortfalder efter en prøvetid  

 (betinget dom uden straffastsættelse). Såfremt det må anses  

 for mere formålstjenligt, kan retten fastsætte straffen og  

 bestemme, at fuldbyrdelsen udsættes og bortfalder ved udløbet af  

 prøvetiden, jf. § 56, stk. 2 (betinget dom med  

 straffastsættelse).
Efter straffelovens § 58 kan retten bestemme, at kun  

 en del af den forskyldte straf, dog højst 6 måneder, skal  

 fuldbyrdes, mens dommen i øvrigt gøres betinget.
Den betingede  

 del af en sådan dom (kombinationsdom) følger de samme regler,  

 som gælder for en betinget dom efter § 56.
Til en betinget dom er altid knyttet et vilkår om,  

 at den dømte ikke i prøvetiden begår strafbart forhold,  

 jf. straffelovens § 56, stk. 3, 1. pkt.
Til dette faste  

 hovedvilkår kan retten efter straffelovens § 57 føje et  

 vilkår om, at den dømte i hele prøvetiden eller en del af  

 denne undergives tilsyn.
Retten kan også fastsætte andre  

 vilkår, som findes formålstjenlige  

 (særvilkår). Prøvetiden fastsættes af retten  

 og kan i almindelighed ikke overstige 3 år.
Under særlige  

 omstændigheder kan dog fastsættes en prøvetid på  

 indtil 5 år, jf. § 56, stk. 3, 2.-3. pkt.
Overholder den dømte de fastsatte vilkår,  

 bliver der ikke spørgsmål om fuldbyrdelse af den forskyldte  

 straf.
Overtræder den dømte et eller flere af de fastsatte  

 vilkår, opstår der spørgsmål om  

 straffastsættelse og/eller straffuldbyrdelse, jf. straffelovens  

 §§ 60 og 61.
Efter disse bestemmelser vil en overtrædelse af det  

 faste hovedvilkår om ikke at begå strafbart forhold i  

 prøvetiden normalt føre til, at der af retten skal  

 fastsættes en ubetinget fællesstraf for det nye forhold og for  

 den tidligere pådømte lovovertrædelse.
Retten kan i stedet  

 idømme en ubetinget straf alene for det nye forhold og i øvrigt  

 lade den betingede dom stå ved magt eventuelt på ændrede  

 vilkår.
Retten kan også vælge at afsige en helt eller  

 delvis betinget dom for den samlede kriminalitet.
Har den dømte  

 overtrådt vilkåret om tilsyn eller et særvilkår, kan  

 retten tildele en advarsel, ændre vilkårene for den betingede dom  

 eller bestemme, at den forskyldte straf skal fuldbyrdes.
Fastsættelsen af tillægsvilkår  

 (vilkår om tilsyn og særvilkår) ved betingede domme er ikke  

 afhængig af lovovertræderens samtykke.
Der gælder  

 således ikke på dette område en regel svarende til  

 straffelovens § 38, stk. 5, hvorefter prøveløsladelse  

 bl.a. forudsætter, at den dømte erklærer at ville  

 overholde de tillægsvilkår for prøveløsladelsen,  

 der fastsættes efter § 39, stk. 2.
Såfremt der i medfør af straffelovens  

 § 57 er fastsat tillægsvilkår til en betinget dom, kan  

 tilsynsmyndigheden meddele den dømte de forskrifter, der er  

 nødvendige til gennemførelsen af tilsynet og eventuelle  

 særvilkår, jf. § 59, stk. 1.  

 Tillægsvilkårene kan ikke fuldbyrdes tvangsmæssigt, f.eks.  

 ved politiets bistand.
Unddrager den dømte sig et eller flere af de  

 fastsatte vilkår, tilkommer det som nævnt retten at træffe  

 afgørelse om reaktionen, jf. straffelovens § 60. Om  

 nødvendigt kan den dømte anholdes og  

 varetægtsfængsles, jf. retsplejelovens §§ 756 og 763.
Tillægsvilkår kan ikke ændres eller  

 ophæves af tilsynsmyndigheden.
Derimod kan retten efter straffelovens  

 § 59, stk. 2, ændre eller ophæve  

 tillægsvilkår efter anmodning fra anklagemyndigheden eller den  

 dømte.
En skærpelse af vilkårene for en betinget dom  

 forudsætter i modsætning til vilkårsskærpelse ved  

 prøveløsladelse ikke, at der foreligger en  

 vilkårsovertrædelse, jf. herved pkt. 5.12.1.3. ovenfor.
7.1.3. Efter straffelovens § 62, stk. 1,  

 kan retten, såfremt betinget dom efter reglerne i §§ 56 og 57 ikke  

 findes til strækkelig, og hvis tiltalte findes egnet hertil, afsige  

 betinget dom med vilkår om samfundstjeneste.
Afgørelse om  

 udsættelse af frihedsstraf træffes efter reglerne i § 56,  

 stk. 1 og 2, og udsættelsen betinges af, at den dømte ikke  

 i en prøvetid begår strafbart forhold, og at den  

 pågældende overholder de i medfør af § 63 fastsatte  

 vilkår, jf. § 62, stk. 2 og 3.
Som vilkår for udsættelsen af frihedsstraf  

 bestemmes, at den dømte skal udføre ulønnet  

 samfundstjeneste i mindst 40 og højst 240 timer.
Den fastsatte  

 arbejdspligt skal opfyldes inden for en længstetid, der udmåles i  

 forhold til antallet af arbejdstimer, jf. § 63, stk. 1. Den i  

 medfør heraf fastsatte længstetid kan af tilsynsmyndigheden  

 forlænges, hvis særlige grunde taler derfor, dog ikke ud over  

 prøvetiden.
Tilsynsmyndighedens afgørelse om forlængelse  

 af længstetiden kan af den dømte forlanges indbragt for retten,  

 jf. § 63, stk. 2.
I dommen fastsættes endvidere en prøvetid  

 på højst 2 år.
Prøvetiden ophører dog,  

 når længstetiden for arbejdspligtens opfyldelse er  

 udløbet, medmindre andet er bestemt i dommen, jf. § 63,  

 stk. 3. Den dømte undergives tilsyn i prøvetiden og kan,  

 hvis retten finder det formålstjenligt, pålægges  

 vilkår som nævnt i § 57, jf. § 63, stk. 4.
 Ved gennemførelse af betinget dom med vilkår  

 om samfundstjeneste, jf. § 63, finder § 59 om tilsynsmyndighedens  

 forskrifter og om ændring eller ophævelse af vilkår  

 tilsvarende anvendelse, jf. § 65.
De ovennævnte bestemmelser suppleres i § 64 af  

 regler, der giver mulighed for at anvende kombinationsdom efter straffelovens  

 § 58 i forbindelse med betinget dom med vilkår om  

 samfundstjeneste.
Endvidere er der i §§ 66 og 67 fastsat regler om  

 reaktionen i tilfælde, hvor den dømte overtræder et eller  

 flere af de fastsatte vilkår i dom om samfundstjeneste.
 7.1.4. Som nævnt i pkt. 5.12.1.3. ovenfor,  

 har Justitsministeriet ved cirkulære nr. 35 af 29. februar 1996 og  

 vejledning nr. af 14. marts 1996 fastsat nærmere regler om  

 tilsynsvirksomheden inden for kriminalforsorgen.
 Disse forskrifter sigter ikke alene på  

 tilsynsvirksomhed i forhold til prøveløsladte, men omfatter  

 bl.a. også personer, der er idømt betinget dom med vilkår  

 om tilsyn og særvilkår efter straffelovens § 57, og  

 personer, der er idømt betinget dom med vilkår om  

 samfundstjeneste, jf. herved cirkulærets §§ 1-24 og 42. Herudover  

 er der i cirkulærets §§ 25-32 fastsat bestemmelser, der  

 særligt retter sig mod gennemførelse af samfundstjeneste.
7.2. Straffelovrådets forslag Om arbejdsgruppens overvejelser henvises til  

 1989-betænkningen, s. 299-302, 669-670, jf. §§ 92-100 i  

 arbejdsgruppens lovudkast, og s. 736-738, og om Straffelovrådets  

 overvejelser henvises til 1998-betænkningen, s. 122-124, jf.  

 §§ 94-104 i rådets lovudkast, og s. 281-287.
Som nævnt i pkt. 7.1.1., jf. pkt. 4.1.1.1.2.  

 ovenfor, er der i Straffelovrådet enighed om, at bestemmelserne om  

 idømmelse af betinget dom og reaktioner ved overtrædelse af  

 vilkår, fastsat i en betinget dom, herunder med vilkår om  

 samfundstjeneste, ikke bør overføres til  

 straffuldbyrdelsesloven, men fortsat findes i straffeloven.
Rådet har  

 endvidere ikke i forbindelse med kommissoriet om en straffuldbyrdelseslov  

 drøftet de eksisterende regler om reaktionernes art, når der  

 sker overtrædelse af vilkår om tilsyn eller særvilkår  

 knyttet til en betinget dom.
 Rådets forslag til regler i straffuldbyrdelsesloven  

 om fuldbyrdelse af betingede domme, herunder domme om samfundstjeneste, som  

 omtales nedenfor, bygger derfor på de gældende regler om  

 fastsættelse af tilsyn og andre særvilkår, jf.  

 straffelovens §§ 57 og 59 samt §§ 63, stk. 4, og 65, jf.  

 §§ 57 og 59, stk. 1, om ændring eller ophævelse af  

 sådanne vilkår, jf. § 59, stk. 2, og § 65, jf.  

 § 59, stk. 2, og om sanktionsmulighederne ved overtrædelse  

 heraf, jf. §§ 60 og 66.
 Endvidere bemærkes, at arbejdsgruppens lovudkast  

 ikke indeholder bestemmelser om samfundstjeneste, idet muligheden for at  

 idømme samfundstjeneste endnu byggede på en  

 forsøgsordning, da betænkningen blev afgivet i 1989. På  

 dette tidspunkt var spørgsmålet om at gøre  

 samfundstjeneste til en permanent del af straffesystemet under overvejelse i  

 Straffelovrådet.
Herudover er der som nævnt i pkt. 7.1.4, jf. pkt.  

 5.12.1.3. ovenfor, siden arbejdsgruppens betænkning foretaget en  

 gennemgribende revision af de administrative forskrifter om tilsynsvirsomhed  

 inden for kriminalforsorgen, der ikke alene retter sig mod  

 tilsynsvirksomheden i forhold til prøveløsladte, men bl.a.  

 også omfatter tilsynsvirksomheden i forhold til personer med betinget  

 dom, herunder med vilkår om samfundstjeneste, jf.
Justitsministeriets  

 cirkulære nr. 35 af 29. februar 1996 og vejledning af 14. marts  

 1996.
Straffelovrådet kan herefter med enkelte  

 ændringer, der i det væsentlige er af redaktionel karakter,  

 tiltræde arbejdsgruppens forslag til bestemmelser om  

 gennemførelse af betingede domme.
Rådet finder endvidere, at der  

 i straffuldbyrdelsesloven bør optages bestemmelser om  

 gennemførelse af betingede domme med vilkår om samfundstjeneste,  

 der bygger på de gældende regler herom i straffeloven og det  

 ovennævnte cirkulære om tilsynsvirksomheden inden for  

 kriminalforsorgen.
 Rådet foreslår på den baggrund, at  

 bestemmelserne om gennemførelse af vilkår om tilsyn og  

 særvilkår ved betingede domme, herunder domme om  

 samfundstjeneste, i straffelovens § 57, stk. 2, § 59,  

 stk. 1, og § 65, jf. § 59, stk. 1, ophæves, jf.  

 § 1, nr. 16, 18 og 23, i forslag til lov om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
 Rådet foreslår endvidere, at der som  

§§ 94-100 i rådets lovudkast indsættes bestemmelser  

 om gennemførelse af tilsyn og særvilkår ved betingede  

 domme uden vilkår om samfundstjeneste, der svarer til §§ 81-87 i  

 rådets lovudkast om gennemførelse af tilsyn og eventuelle  

 særvilkår ved prøveløsladelse, jf. pkt. 5.12.2.  

 ovenfor, med den afvigelse, at indberetning om  

 vilkårsovertrædelse ved betingede domme afgives til  

 anklagemyndigheden med henblik på, at spørgsmålet om  

 reaktion kan forelægges for retten, jf. straffelovens § 60.
 Herudover foreslås som §§ 101-104 i  

 rådets lovudkast indsat en række bestemmelser om  

 gennemførelse af domme med vilkår om samfundstjeneste.
Straffelovens regler om samfundstjeneste bygger på  

 en forudsætning om, at ansvaret for gennemførelse af  

 vilkår om samfundstjeneste ligger hos kriminalforsorgen, jf. bl.a.  

 Folketingstidende 1991-92, tillæg A, sp. 1829 ff.
I overensstemmelse  

 hermed foreslås det i § 101, stk. 1, fastsat, at  

 vilkår om samfundstjeneste, jf. straffelovens § 63,  

 gennemføres af kriminalforsorgen.
I § 101, stk. 2, fastsættes det i  

 overensstemmelse med de gældende regler, at vilkår om  

 samfundstjeneste indebærer, at den dømte skal opfylde den  

 fastsatte arbejdspligt inden for den længstetid, der er udmålt  

 ved dommen.
Samfundstjenesten skal afvikles løbende over den fastsatte  

 længstetid og må tidligst være afviklet, når der er  

 forløbet to tredjedele af afviklingsperioden, medmindre der foreligger  

 særlige omstændigheder.
Endvidere fastsættes det i  

 § 101, stk. 3, at tilsynsmyndigheden træffer  

 bestemmelse om arbejdsstedet, hvor samfundstjenesten skal udføres, og  

 at den dømte i øvrigt skal overholde de forskrifter, som  

 kriminalforsorgen fastsætter om gennemførelsen af  

 samfundstjenesten.
 § 101 suppleres i § 102 af en  

 bemyndigelse for justitsministeren til at fastsætte regler om  

 gennemførelse af vilkår om samfundstjeneste, herunder om  

 erstatning for følger af ulykkestilfælde mv. under  

 udførelse af samfundstjeneste.
I § 103 foreslås bestemmelser om  

 overtrædelse af vilkår om samfundstjeneste.
I overensstemmelse  

 med de gældende regler fastsættes det i § 103,  

stk. 1, at kriminalforsorgen skal føre kontrol med, at den  

 dømte opfylder den fastsatte arbejdspligt.
Endvidere fastsættes  

 det i § 103, stk. 2, at kriminalforsorgen ved  

 overtrædelse af vilkåret om samfundstjeneste eller de  

 forskrifter, som kriminalforsorgen har givet om udførelsen af  

 samfundstjenesten, skal give den dømte pålæg om at  

 overholde vilkåret og forskrifterne.
Er der tidligere givet  

 pålæg herom, skal der afgives indberetning til  

 anklagemyndigheden.
Herudover foreslås i § 103,  

stk. 3, indsat en bemyndigelse for justitsministeren til at  

 fastsætte regler om behandlingen af sager om overtrædelse af  

 vilkår om samfundstjeneste.
 Endelig foreslås det i § 104 fastsat, at  

 reglerne om gennemførelse af tilsyn og særvilkår ved  

 betingede domme uden vilkår om samfundstjeneste, jf. straffelovens  

 § 57, finder tilsvarende anvendelse, når sådanne  

 vilkår er knyttet til en betinget dom med vilkår om  

 samfundstjeneste, jf. straffelovens § 63, stk. 4.
7.3. Justitsministeriets overvejelser Justitsministeriet kan med enkelte redaktionelle  

 ændringer i § 101 tiltræde Straffelovrådets udkast til  

 bestemmelser om fuldbyrdelse af betingede domme og domme med vilkår om  

 samfundstjeneste.
Lovforslaget er udformet i overensstemmelse hermed, jf.  

§§ 94-100.
8. Forvaring 8.1. Gældende ret Efter straffelovens § 70 kan en person under visse  

 nærmere angivne betingelser idømmes forvaring.
Forvaring kan  

 endvidere idømmes i medfør af straffelovens § 68, sidste  

 pkt., som en formålstjenlig foranstaltning til forebyggelse af  

 yderligere lovovertrædelser begået af en utilregnelig person, jf.  

 straffelovens § 16. Forvaring er en tidsubestemt retsfølge.  

 Kompetence til at ændre eller endeligt ophæve denne  

 retsfølge er henlagt til domstolene, jf. straffelovens 72.
Efter straffelovens § 74 fastsætter  

 justitsministeren regler om behandlingen af personer, der anbringes i  

 forvaring.
Sådanne regler er fastsat ved Justitsministeriets  

 bekendtgørelse nr. 422 af 21. juni 1973 om behandling af personer, der  

 anbringes i forvaring.
Reglerne i denne bekendtgørelse har stor lighed  

 med reglerne i Justitsministeriets bekendtgørelse nr. 421 af 21. juni  

 1973 om fuldbyrdelse af frihedsstraf  

 (fuldbyrdelsesbekendtgørelsen).
Fuldbyrdelse af en dom til forvaring sker derfor i det  

 væsentlige efter samme regler, som gælder for fuldbyrdelse af  

 frihedsstraf.
De få forskelle mellem fuldbyrdelse af forvaring og  

 fuldbyrdelse af frihedsstraf vedrører ud over de ovennævnte  

 regler i straffeloven om ændring og ophævelse af den  

 idømte foranstaltning spørgsmålet om valg af  

 fuldbyrdelsesinstitution og om overførsel mellem kriminalforsorgens  

 institutioner samt spørgsmålet om udgang.
Fuldbyrdelse af dom til forvaring sker således  

 normalt i Anstalten ved Herstedvester, der personalemæssigt er  

 særligt indrettet på at modtage indsatte, der har behov for  

 psykiatrisk behandling eller bistand eller for at være på en  

 institution med et mere specialiseret behandlingspersonale.
Endvidere  

 træffes alle vigtige afgørelser vedrørende forvarede af  

 Direktoratet for Kriminalforsorgen på årlige  

 fællesmøder mellem direktoratet og institutionen.  

 Afgørelser om lempelser i afsoningsforløbet træffes i  

 øvrigt først efter indhentet udtalelse fra Rigsadvokaten, jf.  

 herom 1989-betænkningen, s. 307-308.
8.2. Straffelovrådets forslag Om arbejdsgruppens overvejelser henvises til  

 1989-betænkningen, s. 308-309, 671, jf. § 101 i arbejdsgruppens  

 lovudkast, og s. 738-739, og om Straffelovrådets overvejelser henvises  

 til 1998-betænkningen, s. 124, jf. § 105 i rådets lovudkast,  

 og s. 287-288.
 Straffelovrådet kan med enkelte redaktionelle  

 ændringer tiltræde arbejdsgruppens forslag.
 Rådet foreslår på den baggrund, at der  

 som § 105, stk. 1, i rådets lovudkast i  

 overensstemmelse med de gældende regler indsættes en bestemmelse,  

 hvorefter forvaring fuldbyrdes efter lovudkastets kapitel 2 om almindelige  

 bestemmelser for fuldbyrdelse af straf og afsnit II om fuldbyrdelse af  

 fængselsstraffe med den undtagelse, at forvaring normalt fuldbyrdes i  

 Anstalten ved Herstedvester.
 Endvidere foreslås i § 105, stk. 2,  

 indsat en bemyndigelse for justitsministeren til at fastsætte regler om  

 fuldbyrdelse af forvaring, herunder om behandlingen af sager  

 vedrørende tilladelse til udgang, overførsel til anden  

 institution og prøveudskrivning.
8.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om fuldbyrdelse af forvaring.  

 Lovforslaget er udformet i overensstemmelse hermed, jf.  

§ 105.
 9. Fællesregler for fuldbyrdelse af straffe mv.
 9.1. Erstatning i anledning af indgreb under fuldbyrdelse af straf mv.
9.1.1. Gældende ret Retsplejeloven indeholder i kapitel 93 a nærmere  

 regler om erstatning i anledning af strafferetlig forfølgning.  

 Retsplejelovens regler giver mulighed for erstatning på objektivt  

 grundlag i anledning af uforskyldt anholdelse, varetægtsfængsling  

 eller andre straffeprocessuelle indgreb, jf. §§ 1018 a og 1018 b.
Af særlig betydning for spørgsmålet om  

 straffuldbyrdelse er retsplejelovens § 1018 d, hvorefter der tilkommer  

 den, der har udstået frihedsstraf eller været undergivet anden  

 strafferetlig retsfølge, erstatning på tilsvarende objektivt  

 grundlag, jf. § 1018 a, såfremt anke eller genoptagelse af  

 straffesagen medfører bortfald af retsfølgen.
Medfører  

 anke eller genoptagelse af straffesagen formildelse, ydes der erstatning,  

 såfremt den retsfølge, der er fuldbyrdet, er mere indgribende  

 end den, der idømmes efter anke eller genoptagelse.
Efter § 1018  

 d, stk. 2, kan erstatning nægtes eller nedsættes, hvis den  

 dømte ved sit forhold under sagen har givet anledning til  

 domfældelsen.
Retsplejeloven indeholder i §§ 1018 e og 1018 f  

 nærmere regler om fremgangsmåden ved erstatningskravets  

 behandling.
Af § 1018 e fremgår det bl.a., at krav fra en person,  

 der har været sigtet, skal fremsættes over for statsadvokaten  

 inden to måneder efter meddelelse til sigtede om  

 strafforfølgningens ophør eller efter afsigelse af endelig dom.  

 Har tiltalte ikke været til stede ved dommens afsigelse, regnes fristen  

 fra den dag, da udskrift af dommen er forkyndt.
Krav fra andre skal  

 fremsættes inden to måneder efter, at indgrebet er ophørt.  

 Fremsættes kravet efter fristens udløb, kan det behandles,  

 såfremt overskridelsen findes undskyldelig.
Rigsadvokaten behandler  

 klager over statsadvokaternes afgørelser.
Imødekommes  

 erstatningskravet ikke af Rigsadvokaten, kan den erstatningssøgende  

 inden to måneder efter meddelelse om afslaget forlange, at  

 anklagemyndigheden indbringer kravet for retten, jf. § 1018 f.
Retsplejelovens § 1018 d giver som nævnt alene  

 krav på erstatning på objektivt grundlag for det forhold, at  

 frihedsstraf eller anden strafferetlig retsfølge er fuldbyrdet.  

 Bestemmelsen giver derimod ikke krav på erstatning på objektivt  

 grundlag for foranstaltninger eller indgreb, der finder sted under  

 fuldbyrdelsen af straf mv.
Sådanne krav afgøres på  

 grundlag af dansk rets almindelige erstatningsregler.
Anmoder den  

 pågældende om det, skal sådanne krav behandles efter de  

 processuelle regler i retsplejelovens kapitel 93 a, jf. retsplejelovens  

 § 1018 h.
Der er endvidere ikke i  

 fuldbyrdelsesbekendtgørelsen eller i cirkulærer fastsat regler  

 om erstatning i anledning af foranstaltninger under fuldbyrdelsen af straf  

 mv.
Konkrete erstatningskrav er i en årrække efter aftale mellem  

 Direktoratet for Kriminalforsorgen og Rigsadvokaten blevet behandlet efter  

 principperne i retsplejelovens kapitel 93 a, og Rigsadvokaten har i enkelte  

 sager efter indstilling fra Direktoratet for Kriminalforsorgen tilkendt  

 indsatte erstatning for uberettiget ikendelse af strafcelle og uberettiget  

 anbringelse i sikringscelle.
9.1.2. Straffelovrådets forslag Om arbejdsgruppens overvejelser henvises til  

 1989-betænkningen, s. 324-326, 671, jf. §§ 102-105 i  

 arbejdsgruppens lovudkast, og s. 739-741, og om Straffelovrådets  

 overvejelser henvises til 1998-betænkningen, s. 124-125, jf.  

 §§ 106-109, og s. 288-291.
Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag til bestemmelser om erstatning i anledning af indgreb  

 under fuldbyrdelse af straf mv.
Forslaget til bestemmelse om  

 fremgangsmåden ved behandling af krav om erstatning bygger på en  

 flertalsopfattelse både i arbejdsgruppen og i  

 Straffelovrådet.
 Rådet foreslår på den baggrund, at der  

 som § 106 i rådets lovudkast indsættes en  

 bestemmelse, hvorefter en indsat har ret til erstatning efter reglerne i  

 retsplejelovens § 1018 a, såfremt den indsatte uforskyldt har (1)  

 udstået fængselsstraf i for lang tid, (2) været anbragt i  

 forhørscelle, strafcelle eller sikringscelle eller (3) været  

 udelukket fra fællesskab.
 I § 107 foreslås der givet adgang til at  

 tillægge den, der under fuldbyrdelse af straf mv. har været udsat  

 for andre uforskyldte indgreb end de i § 106 nævnte, erstatning  

 efter reglerne i retsplejelovens § 1018 a.
 §§ 106 og 107 samt den nedennævnte bestemmelse  

 i § 108 foreslås i § 109 i rådets lovudkast  

 suppleret af en bemyndigelse for justitsministeren til at fastsætte  

 regler om behandlingen af krav om erstatning i anledning af indgreb under  

 fuldbyrdelse af straf mv.
Herudover foreslår et flertal af  

 Straffelovrådets medlemmer, at der i § 108 i rådets  

 lovudkast indsættes en bestemmelse, hvorefter krav om erstatning i  

 medfør af § 106 eller § 107 skal fremsættes over for  

 kriminalforsorgen inden to måneder efter, at indgrebet er  

 ophørt.
Fremsættes kravet efter udløbet af denne frist,  

 kan det dog behandles, såfremt overskridelsen findes undskyldelig.
Flertallet finder, at der ikke kan rejses afgørende  

 indvendinger mod denne ordning.
Flertallet lægger i den forbindelse  

 bl.a. vægt på, at der er mulighed for at bortse fra undskyldelige  

 overskridelser af fristen, f.eks. i tilfælde, hvor den indsatte efter  

 fristens udløb er kommet i besiddelse af oplysninger, der er helt  

 afgørende for vurderingen af erstatningskravet.
Er kravet rejst  

 rettidigt, og fremkommer der senere nye oplysninger, forudsættes  

 kriminalforsorgen i øvrigt at kunne genoptage behandlingen af  

 erstatningssagen.
 Et mindretal i arbejdsgruppen og i Straffelovrådet  

 finder det ubegrundet i så høj grad at fravige  

 forældelseslovens 5- årige forældelsesfrist for  

 fremsættelse af erstatningskrav.
Endvidere bør tidspunktet for  

 forældelsesfristens påbegyndelse ikke ubetinget knyttes til  

 tidspunktet for indgrebets ophør.
Der kan således meget vel  

 forekomme sager, hvor den indsatte først længe efter indgrebets  

 ophør får kendskab til de faktiske omstændigheder, der kan  

 begrunde fremsættelsen af et erstatningskrav.
Som eksempel peges  

 på sager om besiddelse af euforiserende stoffer, hvor en  

 disciplinærstraffet indsat først længe efter indgrebets  

 ophør får kendskab til, hvem der var stoffets rette  

 ejermand.
Fristen for fremsættelse af krav om erstatning for  

 bl.a. uberettiget varetægtsfængsling efter retsplejelovens  

 § 1018 e er knyttet til éntydige og umiddelbart konstaterbare  

 omstændigheder.
Derimod giver ophøret af de indgreb, der er  

 nævnt i §§ 106 og 107 i rådets lovudkast (§§ 102 og 103  

 i arbejdsgruppens lovudkast), ikke den indsatte samme mulighed for at  

 konstatere, at indgrebet var uberettiget.
 Hertil kommer, at personer, der er omfattet af  

 retsplejelovens § 1018 a, normalt vil have en forsvarer, der kan vejlede  

 den pågældende - og typisk vil gøre det af egen drift.  

 Indsatte, der har været underkastet de ovennævnte indgreb, har  

 næsten aldrig en forsvarer.
 Mindretallet i arbejdsgruppen og i Straffelovrådet  

 finder derfor, at der ikke i forældelsesbestemmelsen i retsplejelovens  

 § 1018 e kan hentes støtte for at indføre en tilsvarende  

 kort forældelsesfrist for fremsættelse af de i  

 straffuldbyrdelsesloven omhandlede erstatningskrav.
 På den baggrund foreslår disse mindretal, at  

 forældelsesfristen for fremsættelse af erstatningskrav  

 fastsættes til 1 år svarende til den i ombudsmandsloven fastsatte  

 klagefrist.
 De ovennævnte bestemmelser i §§ 106-109 i  

 rådets lovudkast medfører i forhold til de gældende  

 regler, at der i lighed med retsplejelovens regler om erstatning i anledning  

 af straffeprocessuelle indgreb indføres en ordning, hvorefter indsatte  

 har krav på erstatning på objektivt grundlag, dvs.  

 uafhængigt af, om der er begået fejl eller forsømmelser,  

 når den pågældende uforskyldt har udstået  

 fængselsstraf i for lang tid eller uforskyldt har været anbragt i  

 forhørscelle, strafcelle eller sikringscelle eller uforskyldt har  

 været udelukket fra fællesskab.
 Endvidere indføres der mulighed for på  

 objektivt grundlag at give erstatning i anledning af andre uforskyldte  

 indgreb foretaget under straffuldbyrdelsen.
 Forslaget om erstatning skal i øvrigt sammenholdes  

 med § 18, stk. 3, i rådets lovudkast, hvorefter der ved  

 beregningen af straffetiden skal foretages fradrag, når den indsatte  

 uforskyldt har været anbragt i forhørscelle, strafcelle eller  

 sikringscelle eller udelukket fra fællesskab, med et antal dage  

 svarende til 50 pct. af det antal påbegyndte døgn, indgrebet har  

 varet, og oprundet til nærmeste hele antal dage, jf. pkt. 5.4.2.  

 ovenfor.
9.1.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelser om de indsattes adgang til  

 erstatning i anledning af indgreb under fuldbyrdelse af straf mv.  

 Justitsministeriet kan i den forbindelse af de af rådets flertal  

 anførte grunde tiltræde, at fristen for fremsættelse af  

 erstatningskrav over for kriminalforsorgen fastsættes til to  

 måneder efter indgrebets ophør.
Lovforslaget er udformet i  

 overensstemmelse hermed, jf. §§ 106-109.
9.2. Betaling for ophold i kriminalforsorgens institutioner 9.2.1. Gældende ret Ved § 2 i lov nr. 367 af 18. maj 1994 om  

 ændring af straffeloven og lov om udgifterne i strafferetsplejen  

 (Hæleri med hensyn til indsmugling af særlig grov karakter og  

 afsoningsomkostninger mv.) blev pligten til at betale afsoningsomkostninger  

 ophævet.
Baggrunden var, at man ikke ønskede at  

 påføre dømte en yderligere gældsbyrde under  

 afsoningen, når den pågældende reelt var uden mulighed for  

 at skaffe sig en indtægt under afsoningen bortset fra vederlag for  

 beskæftigelsen i fængslet (arbejdspenge).
Nogle dømte har imidlertid under ophold i  

 kriminalforsorgens institutioner mulighed for selv at skaffe sig en  

 indtægt.
Det gælder bl.a. indsatte, der er beskæftiget med  

 eget indtægtsgivende arbejde i fængsel eller arresthus, f.eks.  

 forfattervirksomhed eller anden selvstændig virksomhed.
Endvidere kan  

 peges på indsatte, der efter reglerne om udgang fra fængsel eller  

 arresthus har frigang til lønnet arbejde eller egen  

 indtægtsgivende virksomhed.
For den nævnte personkreds gælder, at de i den  

 periode, hvor de har indtægt ved indtjening mv., også modtager  

 forsørgelse fra det offentlige i form af ophold i en af  

 kriminalforsorgens afsoningsinstitutioner.
Efter ophævelse af pligten  

 til at betale afsoningsomkostninger vil disse dømte blive  

 væsentligt bedre stillet end personer uden for afsoningssystemet, der  

 har indtægt, idet de under afsoningen ikke har udgifter til kost og  

 logi.
Indsatte, der er udstationeret til eller i medfør  

 af reglerne i straffelovens § 49, stk. 2, (§ 78 i rådets  

 lovudkast) opholder sig i en af kriminalforsorgens pensioner, kan også  

 have eget indtægtsgivende arbejde.
Det samme gælder personer, der  

 på andet grundlag end en dom til frihedsstraf, f.eks. en betinget dom  

 eller beslutning om prøveløsladelse, opholder sig i en pension.  

 Personer, der opholder sig i kriminalforsorgens pensioner uden at have  

 arbejdsindtægt, kan i stedet have krav på at modtage sociale  

 ydelser til underhold.
 Efter en mangeårig praksis har indsatte og andre  

 dømte, som har en arbejdsindtægt eller modtager sociale ydelser,  

 på linie med de øvrige beboere være afkrævet  

 betaling for ophold på kriminalforsorgens pensioner.
 Det foreslås, at der i straffuldbyrdelsesloven  

 indføres en udtrykkelig hjemmel til at kræve opholdsbetaling af  

 dømte, som under straffuldbyrdelsen på kriminalforsorgens  

 pensioner har arbejdsindtægt eller modtager offentlig ydelse til  

 underhold, jf. § 110, stk. 2, og pkt. 9.2.2. og 9.2.3.  

 nedenfor.
9.2.2. Straffelovrådets forslag Om arbejdsgruppens overvejelser henvises til  

 1989-betænkningen, s. 53-54, og om Straffelovrådets overvejelser  

 henvises til 1998-betænkningen, s. 125, jf. § 110 i rådets  

 lovudkast, og s. 291-292. Det bemærkes herved, at der siden  

 arbejdsgruppens betænkning er gennemført en ophævelse af  

 pligten til at betale afsoningsomkostninger, jf. pkt. 9.2.1. ovenfor.
 Med henblik på at modvirke den ovenfor beskrevne  

 utilsigtede virkning af ophævelsen af pligten til at betale  

 afsoningsomkostninger foreslår Straffelovrådet, at der som  

§ 110, stk. 1, i rådets lovudkast indsættes en  

 bestemmelse, hvorefter indsatte, der har indtægtsgivende arbejde i  

 eller uden for fængsel eller arresthus, betaler for opholdet.
 I § 110, stk. 2, foreslås det  

 fastsat, at pligten ifølge stk. 1 gælder tilsvarende for  

 dømte, der under ophold på kriminalforsorgens pensioner har  

 arbejdsindtægt eller modtager offentlig ydelse til underhold.  

 Stk. 1 og 2 foreslås i stk. 3 suppleret af en  

 bemyndigelse for justitsministeren til at fastsætte regler om  

 betalingen.
I udtrykket »betaler for opholdet« i § 110,  

 stk. 1, ligger, at betalingspligten alene gælder i det omfang,  

 hvor indtægten kan dække afsoningsomkostningerne.
Rådet  

 forudsætter endvidere, at de administrative bestemmelser om  

 opholdsbetaling fastsættes, så dømte, der er  

 beskæftiget med eget indtægtsgivende arbejde, har et beløb  

 til rådighed, der mindst svarer til det vederlag, som udbetales  

 dømte, der er beskæftiget ved kriminalforsorgens foranstaltning,  

 jf. § 42, stk. 1, i rådets lovudkast.
Med ordet »dømte« i § 110, stk. 2, i  

 rådets lovudkast sigtes bl.a. til personer, der er anbragt i eller  

 overført til pension efter reglerne i § 78 i rådets  

 lovudkast, og personer, der opholder sig i pension på grundlag af en  

 betinget dom.
Udtrykket »offentlig ydelse til underhold« i samme bestemmelse  

 omfatter ikke alene bistandshjælp og sociale pensioner, men også  

 arbejdsløshedsunderstøttelse og sygedagpenge.
Rådet har ikke fundet, at adgangen til at  

 kræve betaling også bør omfatte dømte med  

 formueindtægt.
Det vil i praksis være sjældent  

 forekommende, at dømte, der opholder sig i kriminalforsorgens  

 institutioner, har formueindtægt af betydning.
Hertil kommer, at det  

 vil være forbundet med et uforholdsmæssigt stort administrativt  

 arbejde at sikre kontrollen hermed.
9.2.3. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om pligt for visse dømte  

 til at betale for ophold i kriminalforsorgens institutioner.
Lovforslaget er  

 udformet i overensstemmelse hermed, jf. § 110.
 9.3. Klageregler mv.
9.3.1. Gældende ret I det følgende redegøres i hovedtræk  

 for gældende ret med hensyn til indsattes adgang til at klage over  

 afgørelser, der træffes som led i straffuldbyrdelsen.
Afgørelser, der træffes af kriminalforsorgen,  

 kan påklages efter de almindelige regler om administrativ rekurs.
En  

 afgørelse, der er truffet af en medarbejder i en institution, kan  

 derfor påklages til institutionens leder, og lederens afgørelse  

 kan indbringes for Justitsministeriet (Direktoratet for Kriminalforsorgen),  

 der træffer den endelige administrative afgørelse.
Herefter kan sagen indbringes for Folketingets Ombudsmand.  

 Klagen skal indgives inden et år regnet fra direktoratets  

 afgørelse, jf. § 13, stk. 3, i lov nr. 473 af 12. juni 1996  

 om Folketingets Ombudsmand (ombudsmandsloven). Ombudsmanden har dog mulighed  

 for at tage en sag op til undersøgelse af egen drift efter  

 udløbet af denne frist, jf. ombudsmandslovens § 17, stk. 1.  

 Ombudsmanden bedømmer, om myndigheder eller personer, der er omfattet  

 af ombudsmandens virksomhed, har handlet i strid med gældende ret eller  

 på anden måde gjort sig skyldige i fejl eller forsømmelser  

 ved udøvelsen af deres opgaver.
Ombudsmanden kan på den baggrund  

 fremsætte kritik, afgive henstillinger samt i øvrigt  

 fremsætte sin opfattelse af sagen, jf. ombudsmandslovens §§ 21 og  

 22. Viser ombudsmandens undersøgelse af en sag, at der må  

 antages at være begået fejl eller forsømmelser af  

 større betydning, skal ombudsmanden give meddelelse om sagen til bl.a.  

 Folketingets Retsudvalg og vedkommende minister, dvs. justitsministeren, jf.  

 ombudsmandslovens § 24.
En endelig administrativ afgørelse kan også  

 indbringes for domstolene efter grundlovens § 63. Efter denne  

 bestemmelse kan domstolene påkende ethvert spørgsmål om  

 øvrighedsmyndighedens grænser.
Det antages, at domstolene kan  

 tage stilling til ethvert spørgsmål om afgørelsens  

 lovmæssighed, hvorimod domstolene anses for afskåret fra at  

 efterprøve afgørelsens hensigtsmæssighed.
Herudover er der på visse områder fastsat  

 særlige regler om domstolskontrol.
Der kan i den forbindelse bl.a.  

 henvises til retsplejelovens § 778 om varetægtsarrestanters adgang  

 til at klage over fængselspersonalets adfærd og reglerne i  

 straffeloven om domstolsprøvelse af visse  

 vilkårsovertrædelser ved prøveløsladelse, jf.  

 § 40, stk. 1, og vilkårsovertrædelser ved betingede  

 domme, jf. §§ 60-61, herunder med vilkår om samfundstjeneste, jf.  

 §§ 66-67, samt forvaring, jf. § 72.
 Efter artikel 6 i Den Europæiske  

 Menneskerettighedskonvention har enhver ret til en retfærdig og  

 offentlig rettergang inden en rimelig frist for en uafhængig og  

 upartisk domstol, der er oprettet ved lov, når der skal træffes  

 afgørelse enten i en strid om den pågældendes borgerlige  

 rettigheder og forpligtelser (den såkaldt civilretlige del af artikel  

 6) eller angående en mod den pågældende rettet anklage for  

 en forbrydelse (den såkaldt strafferetlige del af artikel 6).
 Ved afgørelsen af, om artikel 6 er anvendelig under  

 den strafferetlige del i forhold til afgørelser, der træffes  

 over for indsatte, herunder afgørelser, der indebærer  

 disciplinære sanktioner, må der i overensstemmelse med Domstolens  

 faste praksis lægges vægt på følgende momenter: (1)  

 overtrædelsens retlige klassificering efter national ret, (2)  

 overtrædelsens karakter og (3) karakteren og intensiteten af  

 sanktionen.
 Kommissionen og Domstolen har i nogle sager haft anledning  

 til at tage stilling til, hvorvidt foranstaltninger over for indsatte var  

 straffesager omfattet af artikel 6.
I Menneskerettighedsdomstolens dom af 28. juni 1984 i  

 sagen Campbell og Fell mod UK, EMD 80, var klagerne blevet tiltalt og  

 dømt for disciplinære forseelser ved overtrædelse af  

 fængselsregler, idet de havde deltaget i en opstand og i den  

 forbindelse udøvet vold mod personale.
Domstolen lagde til grund, at  

 artikel 6 var anvendelig.
Domstolen lagde vægt på  

 overtrædelsens natur, herunder forseelsens alvorlige karakter, og at  

 der var ligheder med overtrædelse af straffeloven.
Domstolen lagde  

 endvidere vægt på arten og alvoren af såvel den mulige som  

 den faktiske straf, nemlig fortabelse af muligheden for væsentlig  

 reduktion i straffen.
 Der skal imidlertid forholdsvis meget til, før  

 konventionsorganerne fastslår, at disciplinære sanktioner over  

 for indsatte antager karakter af straf, så artikel 6 er anvendelig.
I klagesag 7754/77 X mod Schweiz, DR 11, s. 216, var en  

 person, der afsonede en fængselsstraf, returneret for sent efter udgang  

 fra fængslet.
Fængselsdirektøren idømte den  

 pågældende en disciplinær sanktion, der indebar 5 dages  

 isolation og tilbagekaldelse af en meddelt udgangstilladelse.
Kommissionen  

 fandt, at der ikke var tale om en straffesag, hvorfor artikel 6 ikke fandt  

 anvendelse.
I klagesag 1169/85 Pelle mod Frankrig, DR 50, s. 263,  

 havde en person, der afsonede en straf på 12 års fængsel,  

 fremsat trusler mod en fængselsfunktionær.
Den indsatte blev  

 idømt en disciplinær sanktion af 12 dage i en særlig  

 strafcelle.
Den idømte foranstaltning kunne også få  

 betydning, når der senere skulle tages stilling til  

 spørgsmålet om prøveløsladelse, idet den periode,  

 det var muligt at blive prøveløsladt, kunne blive reduceret,  

 så tidspunktet for en prøveløsladelse blev udskudt  

 tilsvarende.
Efter praksis kunne den pågældende regne med 18  

 dages reduktion af prøveløsladelsesperioden.
Kommissionen fandt  

 ikke, at de 12 dage i særlig strafcelle gav anledning til problemer i  

 forhold til artikel 6, da der ikke var tale om nogen yderligere  

 frihedsberøvelse, men snarere en skærpelse af afsoningsformen.  

 Artikel 6 var derfor ikke anvendelig.
For så vidt angik de 18 dages  

 fortabelse af mulig prøveløsladelse, fandt Kommissionen ikke,  

 at der var tale om en sanktion af en sådan karakter, at forholdet kunne  

 bringes ind under artikel 6. Artikel 6 var således i det hele  

 uanvendelig.
Kommissionen har ligeledes udtalt, at artikel 6 ikke var  

 anvendelig i forhold til forskellige beslutninger vedrørende  

 fuldbyrdelsen af straf.
En beslutning om, i hvilken institution en straf  

 skulle afsones, var således ikke omfattet af artikel 6, jf.
Application  

 no. 7034/75 X v.
Austria, Dec. 12.10.77, DR 10, s. 146.
En klassificering af indsatte i forskellige  

 risikokategorier faldt ligeledes uden for, jf.
Application no. 8575/79, X v.  

 United Kingdom, Dec. 14.12.79, DR 20, s. 202. Klageren var idømt  

 fængsel på livstid for mord på flere børn og var i  

 lange perioder anbragt under særlige sikkerhedsforhold (»in conditions  

 of high security«) og i isolation.
Da klageren var klassificeret i en  

 særlig kategori af indsatte, havde han kun i meget begrænset  

 omfang tilladelse til at tage del i fængselslivet.
Kommissionen fandt,  

 at der var tale om en administrativ klassificering, der faldt uden for  

 anvendelsesområdet for artikel 6.
Indsættelse af en prøveløsladt faldt  

 ligeledes udenfor, jf.
Application no. 7648/76, X v.
Switzerland, Dec.  

 6.12.77, DR 11, s. 175.
 På baggrund af den ovennævnte  

 konventionspraksis kan det konstateres, at administrative beslutninger, der  

 er rettet mod indsatte og træffes som led i straffuldbyrdelsen, som  

 altovervejende hovedregel ikke er omfattet af den strafferetlige del af  

 artikel 6 i Den Europæiske Menneskerettighedskonvention.
 Som anført ovenfor omfatter artikel 6 imidlertid  

 også afgørelser, der træffes i en strid om en persons  

 borgerlige rettigheder og forpligtelser (den civilretlige del af artikel 6).  

 Justitsministeriet er ikke bekendt med afgørelser fra  

 konventionsorganerne, hvor den civilretlige del af artikel 6 har fundet  

 anvendelse i forhold til afgørelser, der træffes som led i  

 straffuldbyrdelsen.
Kommissionen har derimod i en afgørelse  

 udtrykkeligt afvist, at den civilretlige del af artikel 6 skulle finde  

 anvendelse på disciplinære foranstaltninger over for indsatte.
I  

 klagesag nr. 8317/78, McFeeley m.fl. mod UK, DR 20, s. 44, havde nogle  

 indsatte nægtet at bære fængselsuniform og udføre  

 arbejde.
Det medførte, at de pågældende blev pålagt  

 nogle disciplinære sanktioner (bl.a. fortabelse af 14 dages  

 prøveløsladelse, fortabelse af privilegier i 14 dage,  

 fortabelse af 14 dages løn og anbringelse i særlig celle i 3  

 dage). Kommissionen afviste, at der var tale om straffesager, ligesom  

 Kommissionen afviste, at sådanne disciplinære sanktioner over for  

 indsatte var omfattet af den civilretlige del af artikel 6.
 Kommissionen har i en anden sag udtalt, at en tvist mellem  

 den indsatte og fængselsmyndighederne vedrørende vederlag for  

 det arbejde, der udføres som led i afsoningen, ligeledes falder uden  

 for anvendelsesområdet for artikel 6, jf. klagesag nr. 3195/67,  

 Yearbook 11 (1968), s. 529 (560).
I »Den Europæiske Menneskeretskonvention med  

 kommentarer« af Peer Lorenzen m.fl. (1994) er der rejst  

 spørgsmål om, hvorvidt domstolskontrollen efter grundlovens  

 § 63, således som den efter gældende teori og praksis  

 udøves, på alle retsområder vil blive anset for  

 tilstrækkelig.
Det gælder navnlig i forhold til indgreb af nogen  

 intensitet i personlige forhold, jf. kommentaren s. 172.
Som det fremgår af pkt. 9.3.3. nedenfor, finder  

 Justitsministeriet i lighed med Straffelovrådet, at udbygning af den  

 administrative klageadgang bør ske ved at udvide mulighederne for  

 domstolsprøvelse.
Justitsministeriet er endvidere enig med  

 Straffelovrådet i, at de forslag om en udvidet adgang til  

 domstolsprøvelse, der peges på i pkt. 9.3.4. nedenfor, opfylder  

 de krav, der efter konventionens artikel 6 gælder om bl.a. ret til en  

 retfærdig rettergang.
Justitsministeriet har på den baggrund i  

 lighed med Straffelovrådet ikke fundet anledning til at gå ind i  

 en nærmere behandling af det ovenfor rejste spørgsmål, jf.  

 herved 1998-betænkningen, s. 47.
9.3.2. Administrativ klageadgang 9.3.2.1. Straffelovrådets forslag Om arbejdsgruppens overvejelser henvises til  

 1989-betænkningen, s. 332-333 (pkt. 45.4.1.), 672, jf. § 106 i  

 arbejdsgruppens lovudkast, og s. 741-742, og om Straffelovrådets  

 overvejelser henvises til 1998-betænkningen, s. 52, 125, jf. § 111  

 i rådets lovudkast, og s. 292.
 Straffelovrådet kan med enkelte ændringer, der  

 i det væsentlige er af redaktionel karakter, tiltræde  

 arbejdsgruppens forslag til bestemmelse om administrativ klageadgang.
 Rådet foreslår på den baggrund, at der  

 som § 111, stk. 1, i rådets lovudkast indsættes  

 en bestemmelse, hvorefter afgørelser, der i henhold til  

 straffuldbyrdelsesloven er truffet af de lokale kriminalforsorgsmyndigheder -  

 dvs. afdelinger, pensioner, arresthuse og fængsler - eller af politiet,  

 kan påklages til justitsministeren.
Bestemmelsen medfører en lovfæstelse af den  

 almindelige ulovbestemte adgang til administrativ rekurs.
Bestemmelsen skal  

 sammenholdes med § 90, stk. 4, i rådets lovudkast, der  

 viderefører den nuværende bemyndigelse i retsplejelovens  

 § 1003 til at fastsætte bestemmelser om, at politiets  

 afgørelse om henstand med eller afdragsvis betaling af bøder  

 ikke kan indbringes for højere administrativ myndighed, jf. pkt. 6.2.  

 ovenfor.
 I § 111, stk. 2, i rådets lovudkast  

 foreslås det fastsat, at klage til justitsministeren skal  

 iværksættes inden to måneder efter, at afgørelsen er  

 meddelt den dømte, og at justitsministeren i særlige  

 tilfælde kan bortse fra overskridelse af denne frist.
Bestemmelsen medfører i forhold til gældende  

 ret, at der indføres en særlig klagefrist.
Formålet med  

 forslaget er bl.a. at medvirke til en samlet hurtig gennemførelse af  

 klagesagen.
Herudover foreslås det i § 111,  

stk. 3, i rådets lovudkast fastsat, at klage til  

 justitsministeren ikke har opsættende virkning, medmindre den, der har  

 truffet afgørelsen, eller justitsministeren træffer bestemmelse  

 herom.
Bestemmelsen medfører ikke ændringer i forhold til den  

 nuværende retstilstand.
Endelig foreslås de ovennævnte bestemmelser i  

 § 111, stk. 4, suppleret af en bemyndigelse for  

 justitsministeren til at fastsætte regler om klagevejledning og om  

 behandlingen af klagesager.
Rådet finder i den forbindelse i  

 modsætning til arbejdsgruppen ikke, at der er behov for at  

 indføre hjemmel til at fravige forvaltningslovens regler om  

 klagevejledning.
9.3.2.2. Justitsministeriets overvejelser Justitsministeriet kan tiltræde  

 Straffelovrådets udkast til bestemmelse om den administrative  

 klageadgang.
Lovforslaget er udformet i overensstemmelse hermed, jf.  

§ 111.
9.3.3. Udvidelse af klageordningen 9.3.3.1. Straffelovrådets forslag Om arbejdsgruppens overvejelser henvises til  

 1989-betænkningen, s. 333-334 (pkt. 45.4.2.), 336-338 (pkt. 45.4.3.2.)  

 og 610-611, og om Straffelovrådets overvejelser henvises til  

 1998-betænkningen, s. 54-55 og 58-60.
9.3.3.1.1. Til fordel for at opretholde den  

 nuværende klageordning er det i Straffelovrådet anført, at  

 der ikke er behov for at udvide klageordningen, bl.a. fordi der allerede er  

 mulighed for at klage til Folketingets Ombudsmand.
Endvidere er der som led i  

 gennemførelsen af den nye ombudsmandslov sket en intensivering af  

 ombudsmandens inspektionsvirksomhed for så vidt angår  

 fængsler og arresthuse.
Desuden er det også efter den  

 gældende klageordning muligt at få prøvet  

 kriminalforsorgens afgørelser ved domstolene, jf. grundlovens  

 § 63.
Som begrundelse for at udvide klageordningen er det  

 nævnt, at det kan være vanskeligt at udnytte klageadgangen efter  

 grundlovens § 63, idet denne klageadgang forudsætter, at den  

 indsatte udtager stævning mod Justitsministeriet efter retsplejeloven.  

 Endvidere antages domstolene alene at kunne efterprøve  

 afgørelsens lovmæssighed, dvs. spørgsmålet om,  

 hvorvidt afgørelsen har hjemmel i loven og er truffet ud fra saglige  

 hensyn.
Der foretages således ikke en efterprøvelse af  

 hensigtsmæssigheden af det skøn, afgørelsen bygger  

 på.
Endelig kan en udvidelse af klageordningen - for nogle af sagernes  

 vedkommende - anføres at falde i tråd med nyere tendenser i  

 lovgivningen i retning af at udvide mulighederne for at få  

 efterprøvet visse særligt indgribende afgørelser af  

 myndigheder, der er uafhængige af det almindelige  

 forvaltningsapparat.
Straffelovrådet har efter en samlet vurdering  

 fundet, at retssikkerhedsmæssige grunde taler for, at den  

 administrative klageordning udbygges, så der gives indsatte udvidet  

 mulighed for at påklage visse særligt indgribende  

 afgørelser vedrørende straffuldbyrdelsen til en myndighed uden  

 for kriminalforsorgen.
Rådet er endvidere enig med arbejdsgruppen i, at  

 indførelse af en yderligere klagemulighed inden for  

 Justitsministeriets område næppe fuldt ud vil tilgodese de  

 hensyn, der danner grundlag for at udvide klageadgangen.
Rådet har  

 på den baggrund også samlet sine overvejelser om fordele og  

 ulemper ved henholdsvis en nævn- og en domstolsordning.
9.3.3.1.2. Til støtte for indførelse  

 af et klagenævn har arbejdsgruppen fremhævet, at det er  

 ønskeligt, at afgørelser vedrørende fuldbyrdelse af  

 straf efterprøves af personer med særlig  

 kriminalforsorgsmæssig indsigt, og at en sådan indsigt kan sikres  

 i et nævn gennem dets særlige sammensætning.
Endvidere  

 må man gennem et landsdækkende nævn antages at have bedre  

 mulighed for at sikre en ensartet behandling af sager fra sammenlignelige  

 afsoningsinstitutioner end gennem domstolskontrol, der udøves af  

 forskellige byretter.
Desuden kan den hurtige sagsbehandling, som  

 arbejdsgruppen finder ønskelig og nødvendig ved  

 afgørelser inden for straffuldbyrdelsens område,  

 gennemføres ved et nævn.
Formanden for nævnet bør efter  

 arbejdsgruppens opfattelse være dommer.
I øvrigt bør  

 nævnet sammensættes af repræsentanter for kriminalforsorgen  

 og af advokater med stor erfaring som forsvarere i straffesager eller andre  

 repræsentanter for de indsatte.
 Til støtte for at udvide domstolskontrollen  

 anfører arbejdsgruppen bl.a., at domstolene er vant til at  

 træffe eller efterprøve afgørelser af særligt  

 indgribende karakter over for enkeltpersoner, og at de fleste  

 afgørelser, der kan blive tale om at efterprøve, jf. pkt.  

 9.3.4. nedenfor, vedrører varigheden eller intensiteten af  

 frihedsberøvelsen, hvilket er et centralt domstolsanliggende.  

 Endvidere vil mange af de omhandlede afgørelser skulle træffes  

 på grundlag af en vurdering af risiko for ny kriminalitet eller andet  

 misbrug af en lempelig afsoningsform, dvs. vurderinger, der er velkendt  

 område for domstolene.
Arbejdsgruppen antager, at en domstolsordning vil  

 være billigere end en nævnsordning, idet afhøringer vil  

 kunne ske lokalt i byretterne.
Endvidere kan den nødvendige  

 kriminalforsorgsmæssige indsigt sikres ved, at sagerne indbringes for  

 domstolene af Direktoratet for Kriminalforsorgen, og ved, at  

 afgørelserne træffes på grundlag en partsprocedure i  

 retten mellem medarbejdere fra direktoratet og den dømte og  

 vedkommendes forsvarer.
Den fornødne ensartethed kan opnås  

 gennem adgangen til at indbringe byrettens afgørelser for  

 landsretterne og eventuelt Højesteret.
Arbejdsgruppen finder også, at domstolene kan sikre  

 den fornødne hurtige sagsbehandling.
I særlig hastende  

 tilfælde må domstolene endog antages at have bedre mulighed for  

 hurtig berammelse end et landsdækkende nævn.
Et flertal i arbejdsgruppen (10 medlemmer) foreslår  

 bl.a. på den anførte baggrund, at klageadgangen udvides i form  

 af en domstolsordning.
Enkelte medlemmer forudsætter herved, at sagerne  

 sikres en hurtig berammelse, behandling og afgørelse.
Et mindretal (1  

 medlem) foreslår, at der oprettes et landsdækkende  

 klagenævn bestående af tre medlemmer og med en dommer som formand  

 samt yderligere to medlemmer, der repræsenterer henholdsvis  

 kriminalforsorgen og erfarne forsvarsadvokater eller andre  

 repræsentanter for de indsatte.
Ud over de hensyn, der er nævnt af arbejdsgruppen  

 til støtte for at udvide domstolskontrollen, peger  

Straffelovrådet på, at der hos befolkningen må  

 antages at være større tillid knyttet til afgørelser  

 truffet af domstolene end til afgørelser truffet af en administrativ  

 instans som et nævn.
Efter rådets opfattelse består der  

 også en risiko for, at bl.a. de indsatte vil afvise nævnsmodellen  

 med henvisning til, at et nævn ikke har den ønskede  

 uafhængighed i forhold til kriminalforsorgen.
Disse principielle  

 synspunkter taler efter rådets opfattelse med vægt for at  

 vælge en domstolsordning.
Straffelovrådet finder det endvidere tvivlsomt, om  

 et landsdækkende nævn har praktisk mulighed for med den  

 fornødne hurtighed at behandle det relativt store antal sager, der,  

 afhængig af valget af klagemodel, jf. pkt. 9.3.4. nedenfor, kan blive  

 tale om.
Det gælder navnlig, hvis udgangspunktet skal være  

 mundtlig sagsbehandling, jf. pkt. 9.3.5. nedenfor.
En udvidet  

 nævnsordning med flere og eventuelt decentrale afdelinger vil  

 også gøre det vanskeligt at sikre en ensartet behandling og  

 afgørelse af sagerne.
Ved valget af klageordning må der også tages  

 hensyn til de internationale forpligtelser, der påhviler Danmark,  

 først og fremmest artikel 6 i Den Europæiske  

 Menneskerettighedskonvention.
Som nævnt i pkt. 9.3.1. ovenfor, kan der  

 forekomme tilfælde, hvor en administrativ beslutning, der er rettet mod  

 en indsat og truffet som led i straffuldbyrdelsen, er omfattet af artikel 6.  

 Dette forhold taler for ved valget af klageordning som udgangspunkt at  

 foretrække domstolene frem for en nævnsordning.
 Selv om det kan være vanskeligt at skønne  

 over de administrative og økonomiske konsekvenser, som et forslag om  

 udvidet domstolskontrol vil medføre, jf. pkt. 9.3.4. nedenfor, kan  

 Straffelovrådet på den anførte baggrund tiltræde, at  

 en eventuel udbygning af den administrative klageadgang sker ved at udvide  

 mulighederne for domstolsprøvelse.
 9.3.3.1.3. Straffelovrådet er i lighed med  

 arbejdsgruppen opmærksom på følgerne af en udvidet  

 domstolsprøvelse for ombudsmandens praksis vedrørende  

 behandling af sager inden for straffuldbyrdelsesområdet, jf. herved  

 1998-betænkningen, s. 59, jf. 56-58. Indføres en særlig  

 adgang til domstolsprøvelse, må det således forventes, at  

 ombudsmanden i almindelighed vil undlade at foretage en materiel  

 prøvelse i de pågældende sager.
Indførelse af en udvidet adgang til  

 domstolsprøvelse for visse sager behøver dog ikke og bør  

 ikke medføre, at ombudsmanden undlader at se på sagsbehandlingen  

 i de omhandlede sager.
Uanset en særlig adgang til  

 domstolsprøvelse er det efter rådets opfattelse fortsat  

 begrundet og ønskeligt, at ombudsmanden behandler  

 forvaltningsprocessuelle spørgsmål (sagsbehandlingsrutiner og  

 lign.) i disse sager, i den udstrækning de pågældende  

 spørgsmål ikke kan forventes at blive inddraget under en  

 eventuel domstolsprøvelse.
En gennemgang af praksis vedrørende ombudsmandens  

 inspektionsvirksomhed viser endvidere, at inspektionsvirksomheden ikke alene  

 omfatter en generel inspektion af bygningsforhold og lign.
Under  

 inspektionsbesøgene fremdrages således jævnligt tillige  

 forhold vedrørende den almindelige klagesagsbehandling, herunder  

 generelle hjemmelsspørgsmål, ligesom de drøftelser,  

 ombudsmanden fører på stedet, undertiden påvirker de  

 administrative procedurer.
Gennemføres en særlig adgang til  

 domstolsprøvelse for så vidt angår en række  

 særligt indgribende afgørelser vedrørende de indsatte,  

 jf. pkt. 9.3.4. nedenfor, må ombudsmanden forventes at afvise at  

 foretage en materiel prøvelse af sådanne afgørelser.  

 Imidlertid er der efter rådets opfattelse ingen grund til, at  

 gennemførelsen skulle medføre, at ombudsmanden ikke kan  

 fortsætte sin generelle inspektionsvirksomhed på  

 kriminalforsorgens område.
Rådet finder det ønskeligt, at  

 denne inspektionsvirksomhed fortsættes.
I det omfang, ombudsmanden under sine inspektioner bliver  

 mødt med klager over konkrete afgørelser, som er omfattet af  

 domstolskontrollen, vil ombudsmanden kunne vejlede klageren om adgangen til  

 domstolsprøvelse.
Sådanne konkrete klager vil endvidere kunne  

 henlede ombudsmandens opmærksomhed på kritisable  

 sagsbehandlingsrutiner mv., som ombudsmanden vil kunne tage stilling til uden  

 at komme i konflikt med domstolsprøvelsen.
9.3.3.2. Justitsministeriets overvejelser Justitsministeriet kan af de grunde, Straffelovrådet  

 har anført, jf. pkt. 9.3.3.1.1.-9.3.3.1.3. ovenfor, tiltræde, at  

 den nuværende administrative klageadgang udbygges ved at udvide  

 mulighederne for domstolsprøvelse.
9.3.4. Afgrænsningen af de afgørelser, der bør  

 omfattes af en udvidet adgang til domstolsprøvelse 9.3.4.1. Straffelovrådets forslag Om arbejdsgruppens overvejelser henvises til  

 1989-betænkningen, s. 334-336 (pkt. 45.4.3.1.), 672-673, jf. § 107  

 i arbejdsgruppens lovudkast, og s. 742-745, og om Straffelovrådets  

 overvejelser henvises til 1998-betænkningen, s. 63-84, 126, jf.  

 § 112 i rådets lovudkast, og s. 292-293.
9.3.4.1.1. Forslaget til bestemmelse om  

 afgrænsning af de afgørelser, der bør omfattes af en  

 udvidet adgang til domstolsprøvelse, bygger på en  

 flertalsopfattelse i arbejdsgruppen.
I Straffelovrådet har fire ud af  

 rådets otte medlemmer foreslået en bestemmelse, der i forhold til  

 arbejdsgruppens lovudkast begrænser adgangen til  

 domstolsprøvelse til visse særligt indgribende  

 afgørelser.
Bestemmelsen er optaget som § 112 i rådets  

 lovudkast.
 9.3.4.1.2. Der har i Straffelovrådet  

 været enighed om, at det er nødvendigt at foretage en  

 nærmere afgrænsning af de afgørelser, der kan tænkes  

 omfattet af en udvidet klageordning, idet der ikke kan antages at være  

 tilstrækkeligt grundlag for, at en udvidet klageordning skal omfatte  

 alle konkrete afgørelser, der træffes af kriminalforsorgen som  

 led i straffuldbyrdelsen.
Arbejdsgruppen har ved sin afgrænsning taget  

 udgangspunkt i afgørelser, der vedrører udstrækningen  

 eller intensiteten af frihedsberøvelsen.
Arbejdsgruppen har endvidere  

 lagt vægt på, om afgørelsen må anses for atypisk i  

 forhold til det straffuldbyrdelsesforløb, der normalt kan  

 påregnes, og om afgørelsen i så fald vedrører  

 spørgsmål af så indgribende karakter, at den bør  

 omfattes af en udvidet adgang til domstolsprøvelse.
 Straffelovrådet har herudover hæftet sig ved,  

 at de afgørelser, som et flertal i arbejdsgruppen foreslår  

 omfattet af den udvidede klageordning, har baggrund i forskellige hensyn.
Således sigter en række afgørelser  

 på at sikre, at kriminalforsorgen kan opretholde orden og sikkerhed i  

 afsoningsinstitutionerne.
Det gælder, idet der henvises til  

 rådets lovudkast, bl.a. visse afgørelser om anbringelse i  

 arresthus og lukket fængsel, jf. § 21, stk. 3, nr. 1-3, og  

 § 22, stk. 2-4, nr. 1, overførsel fra åbent til lukket  

 fængsel og fra fængsel til arresthus, jf. § 25,  

 stk. 1-3, nr. 1, og § 28, stk. 1, nr. 1-3, og stk. 2,  

 samt nægtelse af overførsel fra lukket til åbent  

 fængsel og fra arresthus til fængsel, jf. § 24, stk. 1,  

 og § 27, stk. 1. Som andre eksempler kan nævnes  

 afgørelser om nægtelse af tilladelse til besøg af den  

 pågældendes nærmeste, jf. § 53, stk. 1, 3. pkt.,  

 udelukkelse fra fællesskab, jf. § 63, og anbringelse i  

 sikringscelle, jf. § 66.
Andre afgørelser har stor lighed med straffesager,  

 idet de retter sig mod handlinger, som den indsatte har foretaget.
Der sigtes  

 i den forbindelse til afgørelser om disciplinærstraf,  

 anbringelse i forhørscelle og konfiskation, jf. §§ 67-73 i  

 rådets lovudkast.
Til denne gruppe kan naturligt også henregnes  

 afgørelser om erstatning for uforskyldt udståelse af  

 fængselsstraf i for lang tid og anbringelse i forhørscelle og  

 strafcelle, jf. § 106 i rådets lovudkast.
Det gælder derimod  

 ikke i fuldt samme omfang afgørelser om nægtelse af erstatning  

 for uforskyldt anbringelse i sikringscelle og udelukkelse fra  

 fællesskab, idet disse indgreb ikke retter sig mod handlinger, som den  

 indsatte har foretaget, men som nævnt ovenfor har til formål at  

 sikre, at kriminalforsorgen kan opretholde orden og sikkerhed i  

 afsoningsinstitutionerne.
En række afgørelser retter sig særligt  

 mod længden af frihedsberøvelsen af den indsatte.
Det  

 gælder bl.a. afgørelser om straffetidsberegningen,  

 nægtelse af prøveløsladelse og genindsættelse efter  

 prøveløsladelse til udståelse af reststraffen, jf.  

 §§ 14 og 16, § 80, stk. 1, og § 86, stk. 4, i  

 rådets lovudkast.
 En særlig gruppe udgør afgørelser om  

 forbud mod offentliggørelse af bestemte artikler i de indsattes blad,  

 jf. § 37, stk. 3, indskrænkning i den indsattes kontakt til  

 medierne, jf. § 59, stk. 2, og tilbageholdelse af breve, der er  

 bestemt til afsendelse, jf. § 55, stk. 4, i rådets lovudkast.  

 Det skyldes, at formålet med disse afgørelser både kan  

 være at sikre, at kriminalforsorgen kan opretholde orden og sikkerhed i  

 afsoningsinstitutionerne, og at varetage andre hensyn, f.eks. hensynet til  

 den forurettede ved lovovertrædelsen.
 Straffelovrådet har på den baggrund overvejet  

 at afgrænse klageordningen på anden måde end den,  

 arbejdsgruppen foreslår, jf. 1989-betænkningen, s. 672-673 og  

 1998-betænkningen, s. 61-62 (§ 107 i arbejdsgruppens  

 lovudkast).
Rådet har bl.a. overvejet at indføre  

 tidsmæssige betingelser for adgangen til domstolsprøvelse af  

 visse afgørelser, f.eks. afgørelser om fuldbyrdelse af  

 fængselsstraf i arresthus eller lukket fængsel.
Rådet har  

 også overvejet at skærpe de tidsmæssige betingelser for  

 domstolsprøvelse, der allerede indgår i arbejdsgruppens forslag  

 til domstolsprøvelse, f.eks. afgørelser om nægtelse af  

 overførsel fra lukket til åbent fængsel.
Et forslag til en  

 model, der med enkelte yderligere tilføjelser svarer til den  

 afgrænsning, som arbejdsgruppen har foreslået, men som for visse  

 afgørelsers vedkommende skærper de tidsmæssige betingelser  

 for adgangen til domstolsprøvelse, er beskrevet i model 1, jf.  

 1998-betænkningen, s. 66-73.
Med en klageordning, der skærper de  

 tidsmæssige betingelser for adgangen til domstolsprøvelse,  

 opnås det, at man principielt fastholder den afgrænsning, som  

 arbejdsgruppen har foreslået, samtidig med, at domstolsprøvelsen  

 forbeholdes de længerevarende afsoningsforløb, hvor behovet for  

 en sådan må antages at være størst.
Imod den  

 omhandlede klageordning kan det anføres, at der for så vidt  

 angår indsatte med kortere straffe på samme måde kan  

 opstå tilfælde, hvor retssikkerhedsmæssige hensyn kan tale  

 for, at der bør være en udvidet adgang til  

 domstolsprøvelse.
En anden mulighed er at begrænse klageadgangen til  

 afgørelser, der har lighed med straffesager, er begrundet i hensynet  

 til beskyttelse af den forurettede ved lovovertrædelsen eller retter  

 sig mod det tidspunkt, hvor den indsatte kan forventes at blive  

 prøveløsladt.
Der sigtes her bl.a. til afgørelser om  

 straffetidsberegning, tilbageholdelse af brev af hensyn til beskyttelse af  

 den forurettede ved lovovertrædelsen, disciplinærstraf,  

 konfiskation, nægtelse af prøveløsladelse og  

 genindsættelse efter prøveløsladelse til udståelse  

 af reststraffen samt nægtelse af erstatning for uforskyldt  

 udståelse af fængselsstraf i for lang tid og anbringelse i  

 strafcelle.
Et forslag til en klageordning, der afgrænser efter disse  

 synspunkter, er beskrevet i model 2, jf. 1998-betænkningen, s.  

 73-74.
Til støtte for at fastlægge klageordningen  

 som i model 2 kan anføres, at straffuldbyrdelsen ligger i  

 forlængelse af straffesagen, og at det derfor ved fastlæggelsen  

 af en udvidet klageordning inden for straffuldbyrdelsen kan være  

 naturligt at tage udgangspunkt i den afgrænsning, der er angivet  

 ovenfor.
Heroverfor kan det anføres, at flere af de nævnte typer  

 af afgørelser, f.eks. disciplinærstraffe, ikke af de indsatte  

 anses for at være så indgribende som andre afgørelser,  

 f.eks. afgørelser ud fra ordens- og sikkerhedsmæssige hensyn om  

 anbringelse i lukket fængsel eller arresthus, overførsel fra  

 åbent til lukket fængsel eller fra fængsel til arresthus  

 eller nægtelse af overførsel fra lukket til åbent  

 fængsel eller fra arresthus til fængsel samt afgørelser om  

 nægtelse af tilladelse til uledsaget udgang.
Rådet har på den baggrund overvejet at udforme  

 klageordningen, så den omfatter afgørelser som nævnt i  

 model 2 og afgørelser om anbringelse og overførsel eller  

 nægtelse af overførsel til anden afsoningsinstitution samt  

 nægtelse af tilladelse til uledsaget udgang som beskrevet i model 1. En  

 sådan mellemløsning indebærer, at klageordningen  

 både omfatter afgørelser, der naturligt ligger i  

 forlængelse af straffesagen, og afgørelser, der træffes  

 for at opretholde orden og sikkerhed i afsoningsinstitutionen og typisk  

 opfattes som særligt indgribende af de indsatte.
Et forslag til  

 klageordning, der afgrænser efter disse synspunkter, er beskrevet i  

model 3, jf. 1998-betænkningen, s. 74-75.
 Endelig har rådet overvejet at kombinere en af de  

 nævnte modeller med en appelbegrænsning, så der som  

 udgangspunkt alene er mulighed for domstolsprøvelse i 1. instans, dvs.  

 byretten, jf. herved pkt. 9.3.6. nedenfor.
9.3.4.1.3. Kriminalforsorgen har til brug for  

 Straffelovrådet foretaget et skøn over de økonomiske og  

 administrative konsekvenser, som gennemførelse af hver af de i pkt.  

 9.3.4.1.2. nævnte 3 modeller må antages at medføre.
Der  

 henvises herom til 1998-betænkningen, bilag 4.
Af kriminalforsorgens beregning fremgår bl.a., at  

 skønnet over det forventede antal klagesager efter Direktoratet for  

 Kriminalforsorgens opfattelse er realistisk, når henses til, at de  

 indsatte ved at benytte en enkel adgang til domstolsprøvelse vil have  

 »alt at vinde og intet at tabe«.
Direktoratet anser det for sandsynligt, at  

 adgangen til at få indbragt afgørelsen for en uvildig instans  

 vil øge de indsattes tilbøjelighed til at klage navnlig over de  

 særlig indgribende afgørelser.
Med hensyn til ressourceforbruget ved de enkelte sager er  

 beregningen baseret på en antagelse af, at størstedelen af  

 klagerne vil blive rejst af indsatte med længere straffe, hvor det ikke  

 sjældent vil være nødvendigt at transportere og fremstille  

 de indsatte i retten.
Det er endvidere lagt til grund, at der i vekslende  

 omfang vil være behov for at indkalde fængselspersonale til at  

 afgive vidneforklaring i retten.
Præsidenten for Østre Landsret har til brug  

 for Straffelovrådet foretaget et skøn over de økonomiske  

 og administrative konsekvenser for domstolene, herunder for så vidt  

 angår udgifterne til beskikkelse af advokater.
Der henvises herom til  

 1998-betænkningen, bilag 5.
9.3.4.1.4. Fire af Straffelovrådets otte  

 medlemmer finder herefter, at der ud fra retssikkerhedsmæssige  

 hensyn kan være grund til at udbygge den nugældende klageordning,  

 så der gives de indsatte mulighed for på en enkel måde at  

 indbringe visse særligt indgribende afgørelser vedrørende  

 straffuldbyrdelsen for domstolene.
Selv om ressourcemæssige hensyn ikke  

 skal være afgørende for valget af model, vil det dog efter disse  

 medlemmers opfattelse være unaturligt ikke også i overvejelserne  

 at inddrage dette aspekt.
En ordning kan være så bekostelig i  

 forhold til det, der opnås herved, og det, der skønnes  

 nødvendigt at opnå, at det må overvejes, om disse  

 ressourcer bedre kan benyttes til opnåelse af andre mål inden for  

 kriminalforsorgen.
Ved afgrænsningen af en udvidet klageordning inden  

 for straffuldbyrdelsen vil det være naturligt at tage udgangspunkt i  

 afgørelser, der har lighed med straffesager eller i øvrigt  

 må anses for at være af særligt indgribende betydning for  

 den indsatte.
En klageordning, der f.eks. bygger på model 1,  

 indebærer, at der gives adgang til udvidet domstolsprøvelse af  

 afgørelser, som retter sig mod kriminalforsorgens mulighed for at  

 opretholde orden og sikkerhed i afsoningsinstitutionerne.
Det gælder  

 bl.a. visse afgørelser om anbringelse i arresthus og lukket  

 fængsel, overførsel fra åbent til lukket fængsel og  

 fra fængsel til arresthus samt nægtelse af overførsel fra  

 lukket til åbent fængsel og fra arresthus til fængsel.  

 Også afgørelser om nægtelse af tilladelse til besøg  

 af den pågældendes nærmeste, udelukkelse fra  

 fællesskab og hensættelse i sikringscelle omfattes af den  

 udvidede klageordning ifølge model 1.
Bl.a. afgørelser om anbringelse i og  

 overførsel mellem de forskellige afsoningsinstitutioner i  

 kriminalforsorgen opfattes ofte som indgribende af de indsatte.  

 Kriminalforsorgen har imidlertid ansvaret for opretholdelse af orden og  

 sikkerhed i afsoningsinstitutionerne, og personer, der er idømt  

 frihedsstraf, må påregne, at der under afsoningen opstår  

 behov for at træffe afgørelser om f.eks. overførsel til  

 lukket fængsel eller til arresthus eller om nægtelse af  

 tilladelse til besøg af den pågældendes nærmeste af  

 hensyn til kriminalforsorgens mulighed for at opretholde orden og sikkerhed i  

 afsoningsinstitutionen.
Det kan derfor give anledning til tvivl, om den  

 udvidede adgang til domstolsprøvelse også bør gælde  

 i tilfælde, hvor kriminalforsorgen af ordens- og  

 sikkerhedsmæssige grunde nødsages til at gøre indgreb  

 over for den indsatte.
Udformningen af en udvidet klageordning bør sikre,  

 at domstolsprøvelsen forbeholdes tilfælde, hvor der må  

 antages at være et reelt behov for en sådan ordning.
Det  

 bør i den forbindelse haves for øje, at de afgørelser,  

 der af arbejdsgruppen foreslås inddraget under en udvidet adgang til  

 domstolsprøvelse, i vidt omfang beror på en  

 kriminalforsorgsmæssig vurdering.
Det gælder f.eks. behovet for  

 at skride ind af hensyn til opretholdelse af orden og sikkerhed i en  

 afsoningsinstitution.
Der vil her ofte være tale om  

 skønsprægede afgørelser, der træffes ud fra et  

 indgående kendskab til miljøet i institutionen, et kendskab som  

 domstolene ikke har i samme omfang.
Domstolene må derfor forventes at  

 udvise tilbageholdenhed ved efterprøvelsen af  

 skønsudøvelsen i det enkelte tilfælde.
Afgørelser, der er begrundet i hensynet til  

 opretholdelse af orden og sikkerhed, skal efter deres karakter typisk  

 træffes og iværksættes hurtigt.
Det er da også  

 baggrunden for, at der både i arbejdsgruppens og rådets lovudkast  

 stilles forslag om, at sagens indbringelse for retten normalt ikke har  

 opsættende virkning, jf. pkt. 9.3.5. nedenfor.
Netop for de her  

 omhandlede afgørelser synes en domstolsprøvelse, hvor  

 resultatet vil foreligge kortere eller længere tid efter  

 afgørelsen, ikke åbenbart nødvendig eller  

 hensigtsmæssig.
De ovennævnte fire medlemmer finder  

 således, at man netop på dette område er uden for  

 kerneområdet for en retslig kontrol.
Efter de foreliggende erfaringer  

 har kriminalforsorgen da også hidtil på betryggende måde  

 været i stand til at træffe disse afgørelser.  

 Afgørelserne vil også som hidtil kunne indbringes for  

 Folketingets Ombudsmand.
Det følger endelig ikke af Den  

 Europæiske Menneskerettighedskonvention, at den indsatte har krav  

 på en udvidet adgang til domstolsprøvelse af afgørelser  

 som de omhandlede.
 Til det anførte kommer, at de økonomiske og  

 administrative konsekvenser af at lade de afgørelser, der af  

 kriminalforsorgen træffes ud fra hensynet til at opretholde orden og  

 sikkerhed i afsoningsinstitutionen, være omfattet af en udvidet  

 klageordning, vil være endog særdeles betydelige.
 På denne baggrund er det disse medlemmers  

 opfattelse, at de omtalte afgørelser bør holdes uden for en  

 udvidet klageordning.
Medlemmerne finder, at det ved afgrænsningen af en  

 udvidet adgang til domstolskontrol er nærliggende at tage udgangspunkt  

 i afgørelser, der ligger i naturlig forlængelse af straffesagen  

 eller i øvrigt er af særligt indgribende betydning for den  

 indsatte, dvs. afgørelser om straffetidsberegning,  

 disciplinærstraf og konfiskation.
Også afgørelser om  

 nægtelse af prøveløsladelse og genindsættelse efter  

 prøveløsladelse til udståelse af reststraffen bør  

 omfattes, idet disse afgørelser retter sig mod det tidspunkt, hvor den  

 indsatte kan forventes at blive løsladt, og derfor er af meget  

 væsentlig betydning for den pågældende.
Endelig vil det være naturligt at inddrage  

 afgørelser om nægtelse af erstatning for uforskyldt  

 udståelse af fængselsstraf i for lang tid og for indgreb, der har  

 lighed med straffesager.
For så vidt angår erstatning må  

 det dog også kræves, at selve indgrebet er undergivet udvidet  

 adgang til domstolsprøvelse.
Det medfører, at den udvidede  

 adgang til domstolsprøvelse ikke bør omfatte afgørelser  

 om nægtelse af erstatning for uforskyldt anbringelse i  

 forhørscelle, og at den udvidede adgang til domstolsprøvelse af  

 afgørelser om nægtelse af erstatning for uforskyldt anbringelse  

 i strafcelle begrænses til tilfælde, hvor en sådan  

 anbringelse har varet mere end 7 dage.
Afgørelser om forbud mod offentliggørelse af  

 bestemte artikler i de indsattes blade, indskrænkning i den indsattes  

 kontakt til medierne og tilbageholdelse af breve bestemt til afsendelse kan  

 være begrundet såvel i ordens- og sikkerhedsmæssige hensyn  

 som i andre hensyn, f.eks. hensynet til beskyttelse af den forurettede ved  

 lovovertrædelsen.
De ovennævnte fire medlemmer har derfor  

 overvejet, om der i disse tilfælde kan antages at være et  

 særligt behov for at give mulighed for en udvidet adgang til  

 domstolsprøvelse.
Afgørelser om tilbageholdelse af breve må  

 anses for et væsentligt indgreb i den indsattes mulighed for at  

 kontakte personer uden for afsoningsinstitutionen.
I de tilfælde, hvor  

 dette indgreb ikke kan begrundes med ordens- eller sikkerhedsmæssige  

 hensyn, men alene har baggrund i hensynet til beskyttelse af den forurettede  

 ved lovovertrædelsen, må der antages at være et  

 særligt behov for, at afgørelsen om tilbageholdelse af brevet  

 kan prøves ved domstolene.
Endvidere giver det ifølge  

 kriminalforsorgen ikke i praksis anledning til vanskelighed at udskille de  

 tilfælde, hvor breve tilbageholdes af hensyn til beskyttelse af den  

 forurettede ved lovovertrædelsen.
Disse medlemmer finder på den  

 baggrund i lighed med arbejdsgruppen, at afgørelser, hvorved der af  

 hensyn til den forurettede ved lovovertrædelsen gøres indgreb i  

 den indsattes ret til at afsende breve, bør omfattes af den udvidede  

 adgang til domstolsprøvelse.
Afgørelser om forbud mod offentliggørelse af  

 bestemte artikler i de indsattes blade og indskrænkning i den indsattes  

 ret til kontakt til medierne må også anses for væsentlige  

 indgreb.
I de tilfælde, hvor indgrebet kan begrundes med ordens- eller  

 sikkerhedsmæssige hensyn, må den indsatte dog påregne, at  

 der kan gøres indgreb i retten til at udgive blade og kontakte  

 medierne.
Ifølge kriminalforsorgen er hovedparten af de  

 afgørelser, der i dag træffes om indgreb i retten til at udgive  

 blade, begrundet i ordens- eller sikkerhedsmæssige hensyn.
Endvidere  

 kan det i praksis være vanskeligt at udskille de tilfælde, hvor  

 afgørelsen beror på andre end ordens- eller  

 sikkerhedsmæssige hensyn.
Desuden er afgørelser om forbud mod  

 offentliggørelse af bestemte artikler i de indsattes blade ikke  

 omfattet af arbejdsgruppens forslag om en udvidet adgang til  

 domstolsprøvelse.
På den baggrund finder de ovennævnte  

 fire medlemmer, at der ikke er tilstrækkeligt grundlag for at  

 foreslå disse afgørelser omfattet af den udvidede klageordning.  

 Der vil fortsat være mulighed for at klage til Folketingets  

 Ombudsmand.
Ifølge kriminalforsorgen er hovedparten af de  

 afgørelser, der i dag træffes om indgreb i den indsattes kontakt  

 til medierne, begrundet med hensynet til retsfølelsen.
Dette forhold  

 giver efter de ovennævnte fire rådsmedlemmers opfattelse ikke i  

 sig selv tilstrækkeligt grundlag for, at forslaget om udvidet adgang  

 til domstolsprøvelse også bør omfatte afgørelser  

 af denne type.
Som det fremgår af § 59, stk. 2, i  

 rådets lovudkast, jf. pkt. 5.7.6.2. ovenfor, kræver bestemmelsen,  

 at der foreligger kvalificerede omstændigheder, for at  

 kriminalforsorgen af hensyn til retsfølelsen kan gøre indgreb i  

 den indsattes ret til kontakt til medierne.
Bestemmelsens  

 anvendelsesområde er således indskrænket til de  

 særlige tilfælde, hvor formålet med begrænsningen er  

 at modvirke en åbenbar krænkelse af retsfølelsen.  

 Endvidere er der fortsat adgang til at klage til Folketingets Ombudsmand,  

 når afgørelser af denne type ikke medtages i forslaget om en  

 udvidet adgang til domstolsprøvelse.
Afgørelser om  

 begrænsning i den indsattes ret til kontakt til medierne er i  

 øvrigt heller ikke omfattet af arbejdsgruppens forslag om en udvidet  

 adgang til domstolsprøvelse.
De fire medlemmer finder på den  

 baggrund, at der ikke er tilstrækkeligt grundlag for at foreslå  

 disse afgørelser omfattet af den udvidede klageordning.
De fire medlemmer er opmærksomme på, at  

 afgørelser om nægtelse og tilbagekaldelse af tilladelse til  

 udgang ofte opfattes som indgribende af indsatte.
Heroverfor kan imidlertid  

 anføres, at afgørelser om nægtelse og tilbagekaldelse af  

 tilladelse til udgang ikke retter sig mod længden af  

 frihedsberøvelsen.
Endvidere har sådanne afgørelser ikke  

 lighed med straffesager i samme omfang som f.eks. afgørelser om  

 disciplinærstraf og konfiskation.
Hertil kommer, at der i  

 afgørelser om udgang indgår en skønsmæssig  

 vurdering bl.a. af risikoen for misbrug af udgangstilladelsen, og at  

 domstolene derfor må forventes at udvise tilbageholdenhed ved  

 efterprøvelsen af skønsudøvelsen i det enkelte  

 tilfælde.
Endelig vil der også på dette område  

 fortsat være adgang til at klage til Folketingets Ombudsmand.
På  

 den baggrund er der efter disse medlemmers opfattelse heller ikke  

 på dette område tilstrækkeligt grundlag for at  

 foreslå regler, der giver udvidet adgang til  

 domstolsprøvelse.
Et mindretal i arbejdsgruppen gik ind for, at  

 afgørelser om nægtelse af tilladelse til at have sit barn under  

 3 år hos sig i afsoningsinstitutionen bør omfattes af den  

 udvidede klageordning, jf. 1989-betænkningen, s. 621-622. Mindretallet  

 lagde i den forbindelse vægt på, at en sådan  

 afgørelse kan få store og langtrækkende konsekvenser for  

 både den indsatte og barnet.
Endvidere har domstolene en betydelig  

 erfaring i behandlingen af sager om forældremyndighed, og domstolene  

 må derfor antages at være bedre egnet end kriminalforsorgen til  

 at foretage en helhedsvurdering af, hvad der er bedst for barnet.
Som det fremgår af bemærkningerne til  

 § 54 i rådets lovudkast, jf. pkt. 5.7.2.2. ovenfor, kan  

 rådet tiltræde, at man i straffuldbyrdelsesloven  

 viderefører den nuværende mulighed for at have små  

 børn hos sig under afsoningen.
Rådet finder imidlertid ikke, at  

 det skal påhvile kriminalforsorgens institutioner at tage stilling til,  

 om det er bedst for barnet at opholde sig hos den indsatte i institutionen.  

 Vurderingen af, om dette er stemmende med barnets tarv, bør  

 påhvile de sociale myndigheder, der i modsat fald vil kunne  

 træffe bestemmelse om anden anbringelse, eventuelt tvangsmæssigt,  

 efter de i den sociale lovgivning gældende regler.
For disse  

 tilfælde er der endvidere fastsat særlige regler om  

 domstolsprøvelse.
Rådet foreslår på den baggrund, at  

 lovudkastets bestemmelse herom affattes således, at en indsat har ret  

 til at have sit barn under 3 år hos sig i institutionen, hvis den  

 indsatte selv er i stand til at passe barnet.
Spørgsmålet om, hvorvidt den indsatte selv er  

 i stand til at passe barnet i vedkommende afsoningsinstitution, beror i  

 høj grad på en kriminalforsorgsmæssig vurdering.
Efter de  

 ovennævnte medlemmers opfattelse må det forventes, at domstolene  

 vil udvise tilbageholdenhed ved efterprøvelsen af det skøn, som  

 kriminalforsorgen har udøvet i det enkelte tilfælde.
Medlemmerne  

 finder bl.a. på den baggrund i lighed med arbejdsgruppens flertal, at  

 afgørelser om nægtelse af tilladelse til at have små  

 børn hos sig i afsoningsinstitutionen bør holdes uden for  

 forslaget om en udvidet adgang til domstolsprøvelse.
De ovennævnte fire medlemmer har også  

 overvejet, om afgørelser, hvorved kriminalforsorgen i den indsattes  

 vederlag for beskæftigelse modregner visse erstatningskrav, bør  

 omfattes af de udvidede klageordning, jf. § 74 i rådets lovudkast  

 og pkt. 5.9.3.1. ovenfor.
Det kan anføres, at modregningsadgangen har  

 baggrund i ordens- og sikkerhedsmæssige hensyn, idet formålet er  

 at modvirke, at indsatte volder skade på institutionens ting, og at  

 afgørelser herom derfor ikke bør omfattes af den udvidede  

 klageordning.
Når institutionen modregner, afskæres den indsatte  

 imidlertid fra at få prøvet eventuelle indsigelser  

 vedrørende erstatningskravet, og der må derfor i disse  

 tilfælde antages at være et særligt behov for  

 domstolsprøvelse.
Medlemmerne finder på den baggrund i lighed  

 med arbejdsgruppen, at afgørelser om modregning af  

 erstatningsbeløb i den indsattes vederlag for beskæftigelse  

 bør omfattes af den udvidede klageordning.
Sammenfattende er det disse medlemmers opfattelse,  

 at det ikke er påkrævet eller hensigtsmæssigt at udbygge  

 klageordningen i det omfang, som arbejdsgruppen har stillet forslag om, men  

 at der bør gennemføres en udvidelse af klageordningen, der  

 giver mulighed for at indbringe visse særligt indgribende  

 afgørelser for domstolene.
Det vil være naturligt at give  

 mulighed for udvidet domstolsprøvelse af afgørelser, der har  

 lighed med straffesager eller i øvrigt har særlig indgribende  

 betydning for den indsatte, dvs. afgørelser om straffetidsberegning,  

 tilbageholdelse af breve af hensyn til beskyttelse af den forurettede ved  

 lovovertrædelsen, disciplinærstraf, konfiskation, modregning af  

 erstatningsbeløb, nægtelse af prøveløsladelse,  

 genindsættelse efter prøveløsladelse og indsættelse  

 af en betinget benådet samt afgørelser om nægtelse af  

 erstatning i anledning af uforskyldt udståelse af fængselsstraf i  

 for lang tid eller anbringelse i strafcelle i mere end 7 dage.
 De ovennævnte rådsmedlemmer kan på den  

 baggrund gå ind for, at der i § 112 i rådets lovudkast  

 indsættes en bestemmelse, der giver mulighed for udvidet  

 domstolsprøvelse svarende til model 2.
9.3.4.1.5. To af Straffelovrådets  

 medlemmer anser alle tre modeller for forsvarlige.
Efter disse medlemmers  

 opfattelse må en nærmere stillingtagen til de tre modeller  

 imidlertid - ud over mere principielle overvejelser vedrørende behovet  

 for en adgang til domstolsprøvelse af de forskellige typer  

 afgørelser - i betydeligt omfang afhænge af, hvilke muligheder  

 der foreligger for en tildeling eller prioritering af ressourcer til dette og  

 andre områder inden for kriminalforsorgen.
 På det foreliggende grundlag finder disse medlemmer  

 herefter ikke at burde udtale sig om, hvilken model der bør  

 foretrækkes.
9.3.4.1.6. Endelig anfører to af  

 Straffelovrådets medlemmer, at hovedtanken bag  

 straffuldbyrdelsesloven er at opfylde retsstatskravene.
Efter den almindelige  

 opfattelse er der to led heri.
Administrationen skal fungere under loven og  

 under domstolskontrol.
Udkastet til straffuldbyrdelseslov skal som helhed  

 opfylde første led.
I denne forbindelse er spørgsmålet,  

 hvorvidt også det andet led skal opfyldes.
En total opfyldelse ville  

 forudsætte en let adgang til fuldstændig domstolsprøvelse  

 af alle beslutninger og al faktisk virksomhed inden for straffuldbyrdelsen,  

 som har direkte konsekvenser for de dømte.
En sådan  

 fuldstændig efterprøvelse ville også være i bedst  

 overensstemmelse med tankerne bag Den Europæiske  

 Menneskerettighedskonvention.
Det forekommer dog efter disse medlemmers opfattelse  

 rimeligt af ressourcegrunde at begrænse mulighederne for den lette  

 adgang til fuldstændig domstolskontrol til de afgørelser, som er  

 af væsentlig betydning for den indsatte, og/eller som berører  

 retsområder af særlig principiel betydning.
Model 1 er udtryk for  

 en sådan ressourcebegrundet indskrænkning i den almindelige  

 adgang til efterprøvelse.
Uenigheden mellem de fire medlemmer, jf. pkt. 9.3.4.1.4.  

 ovenfor, og disse to rådsmedlemmer vedrører  

 spørgsmålet, om model 1 eller 2 bør foretrækkes.  

 Model 1 rummer alle de sagstyper, som model 2 omfatter, samt nogle få  

 yderligere områder.
De fire medlemmer har begrundet fravalget af disse  

 områder i såvel reale som ressourcemæssige hensyn.
De to  

 medlemmer fastholder model 1, idet de sagstyper, som de ovennævnte fire  

 medlemmer har fravalgt, er af så væsentlig betydning, at de ikke  

 alene bør kunne efterprøves med hjemmel i grundlovens  

 snævre § 63. Endvidere anser de to medlemmer skønnet over  

 antallet af sager og ressourceforbruget ved den typiske sag for urealistisk  

 stort.
Det må ventes, at der umiddelbart efter  

 indførelsen af en lettere mulighed for domstolsprøvelse vil  

 være et stort antal dømte, som vil afprøve denne  

 mulighed.
Viser det sig, at domstolene underkender de administrative  

 afgørelser i større tal, vil der kunne forventes et fortsat  

 stort antal indbringelser, hvilket så også vil være sagligt  

 velbegrundet.
Viser det sig, at domstolene opretholder langt hovedparten af  

 de administrative afgørelser - hvilket er det mest sandsynlige -  

 må der ventes et fald efter den første bølge.
Der er  

 ingen, som med rimelig sikkerhed kan sige, hvilket niveau klagetallet vil  

 stabilisere sig på, men alle fremskaffede, sammenlignelige tal fra ind-  

 og udland tyder på et væsentligt lavere niveau end de tal, som  

 kriminalforsorgen har fremlagt, og som er lagt til grund for  

 kriminalforsorgens og domstolenes skøn over det ventede  

 ressourceforbrug.
I dag opfylder Folketingets Ombudsmand i meget høj  

 grad den funktion, som domstolene skal overtage.
Ombudsmanden behandler ca.  

 50 sager om året fra dette område.
Domstolene skal kun overtage  

 en mindre del af de sagstyper, som i dag kan forelægges  

 ombudsmanden.
 Det synes endvidere efter de to medlemmers opfattelse  

 berettiget at konkludere, at kriminalforsorgens skøn ikke får  

 nogen støtte i de udenlandske tal, og at ressourceforbruget ved de  

 enkelte sager af kriminalforsorgen er skønnet ud fra det maksimalt  

 mulige.
 9.3.4.1.7. Sammenfattende er herefter som  

§ 112 i rådets lovudkast optaget klagemodel 2, som fire af  

 rådets medlemmer kan gå ind for, jf. pkt. 9.3.4.1.2. og  

 9.3.4.1.4. ovenfor.
9.3.4.2. Justitsministeriets overvejelser Justitsministeriet er enig med Straffelovrådet i, at  

 det er nødvendigt at foretage en nærmere afgrænsning af de  

 afgørelser, der kan tænkes omfattet af en udvidet klageordning,  

 idet der ikke kan antages at være tilstrækkeligt grundlag for, at  

 en udvidet klageordning skal omfatte alle konkrete afgørelser, der  

 træffes af kriminalforsorgen som led i straffuldbyrdelsen.
 Justitsministeriet finder, at klagemodel 2 bør  

 foretrækkes.
 Det er således Justitsministeriets opfattelse, at  

 det ikke vil være rigtigt at udbygge klageordningen i det omfang, som  

 arbejdsgruppen har stillet forslag om, men at der bør  

 gennemføres en udvidelse af klageordningen, som giver mulighed for at  

 indbringe visse særlig indgribende afgørelser for domstolene  

 svarende til klagemodel 2.
Denne model omfatter som nævnt afgørelser,  

 der har lighed med straffesager eller i øvrigt har særlig  

 indgribende betydning for den indsatte.
Hermed sigtes til afgørelser  

 om straffetidsberegning, tilbageholdelse af breve af hensyn til beskyttelse  

 af den forurettede ved lovovertrædelsen, disciplinærstraf,  

 konfiskation, modregning af erstatningsbeløb, nægtelse af  

 prøveløsladelse, genindsættelse efter  

 prøveløsladelse og indsættelse af en betinget  

 benådet samt afgørelser om nægtelse af erstatning i  

 anledning af uforskyldt udståelse af fængselsstraf i for lang tid  

 eller anbringelse i strafcelle i mere end 7 dage.
 Derimod bør der efter Justitsministeriets  

 opfattelse ikke være en udvidet adgang til domstolsprøvelse af  

 bl.a. afgørelser, der er begrundet i hensynet til at opretholde orden  

 og sikkerhed i kriminalforsorgens institutioner.
En vurdering af behovet for at skride ind i disse  

 tilfælde vil i vidt omfang bero på en  

 kriminalforsorgsmæssig vurdering.
Der vil her ofte være tale om  

 skønsprægede afgørelser, der træffes ud fra et  

 indgående kendskab til miljøet i institutionen, et kendskab som  

 domstolene ikke har i samme omfang.
 Disse afgørelser skal endvidere efter deres  

 karakter typisk træffes og iværksættes hurtigt, og en  

 domstolsprøvelse ville derfor normalt ikke kunne have opsættende  

 virkning.
 En domstolsprøvelse af disse afgørelser,  

 hvor resultatet vil foreligge kortere eller længere tid efter  

 afgørelsen, er derfor hverken hensigtsmæssig eller  

 påkrævet.
 Hertil kommer de økonomiske og administrative  

 konsekvenser af at lade de afgørelser, der af kriminalforsorgen  

 træffes ud fra hensynet til at opretholde orden og sikkerhed i  

 afsoningsinstitutionen, være omfattet af klageordningen.
 Justitsministeriet kan derfor tiltræde forslaget om  

 at udvide klageordningen i overensstemmelse med klagemodel 2, således  

 som fire af Straffelovrådets otte medlemmer har anbefalet, jf.  

lovforslagets § 112.
9.3.5. Fremgangsmåden ved domstolsprøvelse 9.3.5.1. Straffelovrådets forslag Om arbejdsgruppens overvejelser henvises til  

 1989-betænkningen, s. 339-340 (pkt. 45.4.5.), 673-674, jf.  

 §§ 107-113 i arbejdsgruppens lovudkast, samt s. 745-747, og om  

 Straffelovrådets overvejelser henvises til 1998-betænkningen, s.  

 86-95, 126-129, jf. §§ 112-125 i rådets lovudkast, og s.  

 292-308.
 9.3.5.1.1. Straffelovrådet er enig med  

 arbejdsgruppen i, at der alene bør være adgang til  

 domstolsprøvelse af endelige administrative afgørelser.
Rådet finder endvidere i lighed med arbejdsgruppens  

 flertal, at der ikke kan antages at være behov for at fastsætte  

 en længerevarende frist for indbringelse af klagen.
Rådet  

 lægger i den forbindelse bl.a. vægt på, at indbringelsen  

 kan ske ved en formløs meddelelse til den administrative myndighed.  

 Rådet har dog fundet, at 14 dage som foreslået af arbejdsgruppens  

 flertal kan være for kort en frist, idet der bør gives den  

 indsatte mulighed for at overveje spørgsmålet om klage  

 nærmere og eventuelt drøfte det med en advokat.
Det er på  

 den baggrund rådets opfattelse, at fristen for indbringelse af klagen  

 bør fastsættes til 4 uger.
Rådet kan tilslutte sig arbejdsgruppens forslag om  

 en frist på 6 måneder for fornyet indbringelse af det samme  

 spørgsmål.
Ved afgørelser om nægtelse af  

 prøveløsladelse fra fængsel på livstid  

 foreslås dog indført en ordning, hvorefter  

 spørgsmålet om prøveløsladelse først  

 på ny kan indbringes for retten, når der er forløbet 1  

 år fra rettens afgørelse.
Der henvises herom til pkt. 3 i de  

 almindelige bemærkninger til lovforslaget om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv.
Efter rådets opfattelse bør det overlades til  

 retten at træffe bestemmelse om, hvorvidt en sag efter sin karakter  

 bør behandles mundtligt.
Der er efter rådets opfattelse grund  

 til at tro, at et stort antal sager allerede ved modtagelsen vil være  

 tilstrækkeligt oplyst, så retten i mange tilfælde  

 umiddelbart vil kunne træffe sin afgørelse, efter at den  

 dømte eller dennes advokat i et skriftligt indlæg har haft  

 lejlighed til at udtale sig om kriminalforsorgens begrundelse for den  

 pågældende afgørelse.
Rådet har derfor fundet det  

 hensigtsmæssigt og forsvarligt at foreslå, at sagerne, selv om  

 hovedprincippet i retsplejen er mundtlighed, som udgangspunkt behandles  

 skriftligt, men således at retten - også af egen drift - kan  

 træffe bestemmelse om mundtlig behandling.
Reglerne om domstolsprøvelse bør udformes  

 på en måde, der giver mulighed for hurtig sagsbehandling under  

 hensyntagen til karakteren af den pågældende afgørelse.  

 Det er i det offentliges og normalt også i den dømtes interesse,  

 at sagen afgøres så hurtigt som muligt.
Rådet er derfor  

 enig med arbejdsgruppen i, at retten bør have mulighed for at stille  

 krav om tilvejebringelse af yderligere oplysninger.
9.3.5.1.2. Et flertal af Straffelovrådets  

 medlemmer (6 medlemmer) har i en særudtalelse af december 1996 om  

 aktindsigt i sager om straffuldbyrdelse foreslået forvaltningslovens  

 § 9 ændret, så der ikke er aktindsigt for parten i  

 forbindelse med fuldbyrdelse af frihedsstraf i sager om valg af  

 afsoningsinstitution, sager om overførsel til anden  

 afsoningsinstitution eller afdeling i en afsoningsinstitution eller sager om  

 udelukkelse fra fællesskab, jf. pkt. 4.i de almindelige  

 bemærkninger til forslaget til lov om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
Gennemføres dette forslag sammen med  

 klagemodel 2, jf. pkt. 9.3.4.1.4. ovenfor, vil der ikke være udvidet  

 adgang til domstolsprøvelse af de nævnte typer af  

 afgørelser med deraf følgende mulighed for at opnå  

 kendskab til oplysninger, der er undtaget fra aktindsigt under  

 kriminalforsorgens sagsbehandling.
Flertallet er opmærksom på, at  

 afgørelser om valg af afsoningsinstitution, om overførsel til  

 anden afsoningsinstitution eller afdeling i en afsoningsinstitution eller om  

 udelukkelse fra fællesskab kan undergives domstolsprøvelse i  

 medfør af grundlovens § 63 med deraf følgende mulighed for  

 den dømte for at opnå kendskab til oplysninger, der måtte  

 være undtaget fra aktindsigt i medfør af forvaltningslovens  

 § 15. Flertallet har dog ikke fundet noget praktisk behov for at  

 fastsætte regler, der under domstolsprøvelse giver mulighed for  

 at afskære den dømte fra at gøre sig bekendt med  

 sådanne oplysninger.
Flertallet lægger i den forbindelse bl.a.  

 vægt på, at der ikke under den nugældende retstilstand har  

 vist sig behov for sådanne regler med henblik på  

 domstolsprøvelse i medfør af grundlovens § 63 af  

 afgørelser, hvori indgår oplysninger, som kriminalforsorgen har  

 undtaget fra aktindsigt efter forvaltningslovens § 15.
 9.3.5.1.3. Straffelovrådet har under  

 overvejelserne om en udvidet klageordning inden for straffuldbyrdelsen  

 drøftet at kombinere adgangen til domstolsprøvelse med en  

 processuel begrænsning, så der som udgangspunkt alene er mulighed  

 for domstolsprøvelse i én instans, dvs. byretten.
Rådet er opmærksom på, at en ordning,  

 der som udgangspunkt alene tillader domstolsprøvelse i én  

 instans, markerer en fravigelse fra den almindelige procesordning, idet der  

 efter retsplejelovens regler om appel normalt er mulighed for at få  

 prøvet byrettens afgørelse i landsretten.
Mange af de  

 afgørelser, der kan blive omfattet af domstolsprøvelsen, vil  

 imidlertid næppe kunne karakteriseres som vedrørende  

 spørgsmål af principiel karakter.
Der synes ikke for disse  

 afgørelser behov for en to-instans behandling.
 Med en appelbegrænsning opnås, at domstolene  

 fastholdes som den myndighed, de indsatte kan klage til uden for  

 kriminalforsorgen, samtidig med, at adgangen til domstolsprøvelse i  

 landsretten og Højesteret forbeholdes tilfælde, hvor der  

 må antages at være et særligt behov for  

 domstolsprøvelse i flere instanser.
Til fordel for at kombinere en udvidet adgang til  

 domstolsprøvelse med en appelbegrænsning kan også  

 anføres en række ressourcemæssige hensyn.
Selv om  

 ressourcemæssige hensyn ikke bør være afgørende for  

 udformningen af klageordningen, vil det dog være unaturligt ikke  

 også at inddrage dette aspekt i overvejelserne.
Der er efter en samlet vurdering enighed i rådet om  

 at anbefale, at der i forslaget om en udvidet adgang til  

 domstolsprøvelse indsættes bestemmelser, som indebærer, at  

 afgørelser truffet af byretten normalt kun kan prøves i  

 landsretten og Højesteret efter tilladelse fra  

 Procesbevillingsnævnet.
Det gælder, uanset om forslaget om  

 udvidet adgang til domstolsprøvelse bygger på model 1, 2 eller  

 3, jf. herved pkt. 9.3.4.1.2. ovenfor.
Der er endvidere enighed om, at adgangen til  

 prøvelse i landsretten som udgangspunkt bør afgrænses til  

 tilfælde, hvor sagen er af principiel karakter, eller særlige  

 grunde i øvrigt taler for, at sagen bør kunne prøves i  

 landsretten, jf. herved retsplejelovens § 962, stk. 3, 1. pkt., om  

 påanke af visse domme i straffesager til landsretten.
Der er også  

 enighed om, at prøvelse i Højesteret bør forbeholdes  

 tilfælde, hvor sagen er af principiel karakter.
Afgørelser om genindsættelse efter  

 prøveløsladelse eller betinget benådning vil være  

 særligt indgribende for indsatte, der afsoner længerevarende  

 straffe.
Rådet finder derfor, at hensynet til den indsatte i disse  

 tilfælde taler for, at sagen bør kunne prøves i  

 landsretten uden appelbegrænsning, når den resterende straffetid  

 er 1 år eller mere.
 Rådet finder endvidere, at det stemmer bedst med de  

 hensyn, der ligger bag den foreslåede ordning om  

 domstolsprøvelse af afslag på prøveløsladelse fra  

 livstidsstraf, at livstidsdømte får mulighed for at få  

 prøvet sagen i landsretten uden begrænsning i appeladgangen, jf.  

 herved pkt. 3.2. i lovforslaget om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
Rådet foreslår på denne baggrund, at  

 afgørelser om genindsættelse efter prøveløsladelse  

 og betinget benådning fra tidsbestemt straf undtages fra forslaget om  

 appelbegrænsning, så disse afgørelser kan indbringes for  

 landsretten uden tilladelse fra Procesbevillingsnævnet, når den  

 resterende straffetid er 1 år eller mere.
Også afgørelser  

 om nægtelse af prøveløsladelse og genindsættelse  

 efter prøveløsladelse eller betinget benådning fra straf  

 af fængsel på livstid foreslås undtaget, så disse  

 afgørelser kan prøves i landsretten uden tilladelse fra  

 Procesbevillingsnævnet.
Indbringelse for Højesteret af de  

 nævnte afgørelser kan kun ske med tilladelse fra  

 Procesbevillingsnævnet, hvis sagen vedrører  

 spørgsmål af principiel karakter.
 9.3.5.1.4. Sammenfattende foreslås det  

 herefter i § 112 i rådets lovudkast fastsat, at den  

 dømte kan kræve endelige administrative afgørelser, der  

 er omfattet af bestemmelsen, indbragt til prøvelse for retten inden 4  

 uger efter, at afgørelsen er meddelt den pågældende.
 I § 113 i rådets lovudkast  

 foreslås en bestemmelse om valg af den domstol, der i det enkelte  

 tilfælde skal behandle klagesagen.
Efter § 113, stk. 1, sker indbringelse af  

 sagen for byretten i den retskreds, hvor den institution, som har truffet den  

 oprindelige afgørelse, er beliggende.
Er den indsatte senere  

 overført til en anden institution, kan sagen i stedet indbringes for  

 byretten i den retskreds, hvor den institution, som den dømte er  

 anbragt i, er beliggende.
Er den dømte ikke frihedsberøvet,  

 indbringes sagen for byretten i den retskreds, hvor den dømte bor  

 eller opholder sig.
Har den dømte ikke kendt bopæl eller  

 opholdssted, indbringes sagen for Københavns Byret.
 Efter § 113, stk. 2, kan retten efter  

 begæring tillade, at en indbragt sag overflyttes til en anden ret, der  

 er lovligt værneting efter stk. 1, når dette på grund  

 af vidners bopæl, den indsattes løsladelse eller af anden  

 særlig grund skønnes hensigtsmæssigt til sagens  

 fremme.
Endelig fastsættes det i § 113,  

stk. 3, at afgørelse af, om sagen skal henvises eller  

 ikke, træffes ved kendelse.
En kendelse, hvorved sagen henvises, kan  

 ikke indbringes for højere ret.
 I § 114 i rådets lovudkast  

 foreslås en bestemmelse om fremgangsmåden i forbindelse med  

 klagesagens indbringelse for retten.
I § 114, stk. 1, fastsættes det, at  

 sagen indbringes for retten uden unødigt ophold af justitsministeren  

 (dvs.
Direktoratet for Kriminalforsorgen), der fremsender sagens akter med  

 oplysning om den påklagede afgørelse og en redegørelse  

 for de omstændigheder, der påberåbes, samt for de beviser,  

 der kan have betydning for sagens afgørelse.
Stk. 1 suppleres i  

stk. 2 af en bemyndigelse for justitsministeren til at  

 fastsætte regler om sagens indbringelse for retten.
 I § 115 i rådets lovudkast  

 foreslås en bestemmelse, der fastlægger, hvem der er sagens  

 parter, og tager stilling til spørgsmålet om  

 advokatbeskikkelse.
 Efter § 115, stk. 1, anses som sagens  

 parter den dømte, tredjemand, hvis penge eller genstande konfiskeres,  

 jf. §§ 73 og 125 i rådets lovudkast, og justitsministeren.  

 § 115, stk. 1, bygger på klagemodel 2, jf. pkt. 9.3.4.1.7.  

 ovenfor.
Partsstillingen medfører ifølge rådets  

 lovudkast bl.a., at de pågældende ved mundtlig behandling af  

 sagen skal underrettes om retsmøder i sagen og har adgang til at  

 føre beviser og procedere sagen.
Behandles sagen på skriftligt  

 grundlag, har parterne adgang til at indsende indlæg til retten.  

 Partsstillingen indebærer også, at de pågældende skal  

 underrettes om den afgørelse, der træffes, og at de kan  

 kære rettens afgørelse.
Efter § 115, stk. 2, i rådets  

 lovudkast beskikker retten en advokat for den dømte, såfremt  

 retten finder det fornødent, medmindre den pågældende selv  

 har antaget en advokat.
Bestemmelsen indebærer, at retten skal foretage  

 en konkret vurdering af behovet for, at den dømte har en advokat til  

 at varetage sine interesser under sagen.
Baggrunden for bestemmelsen er, at den dømte kan  

 have vanskeligt ved selv at varetage sine interesser under sagen, f.eks. hvis  

 sagen skal behandles mundtligt, og der foruden af den dømte skal ske  

 afhøring af andre personer, eventuelt uden den dømtes  

 tilstedeværelse.
Selv om retten efter § 116 i rådets  

 lovudkast, jf. nedenfor, kan stille krav om tilvejebringelse af yderligere  

 oplysninger og også i øvrigt skal påse, at den  

 dømtes interesser varetages, finder rådet det naturligt, at der  

 under domstolsbehandlingen kan beskikkes en advokat, herunder i  

 tilfælde, hvor den pågældende ikke opfylder betingelserne  

 for fri proces.
Der er endvidere ikke mulighed for at beskikke en  

 forsvarer efter retsplejelovens kapitel 66, idet den dømte ikke i  

 relation til den udvidede domstolsprøvelse efter  

 straffuldbyrdelsesloven har stilling som sigtet eller tiltalt i en  

 straffesag.
Har den dømte på tidspunktet for  

 domstolsprøvelsen en forsvarer, kan det f.eks. skyldes, at den  

 pågældende er sigtet for strafbart forhold i anledning af en  

 optræden, der også har dannet grundlag for en afgørelse om  

 disciplinærstraf.
Advokatens opgave er at repræsentere og bistå  

 klageren.
Advokaten skal sørge for, at den dømte får  

 lejlighed til at udtale sig enten skriftligt eller under afhøringen  

 ved den mundtlige behandling af sagen.
Advokaten forudsættes derfor at  

 komme i personlig kontakt med den dømte, så advokaten bl.a. med  

 henblik på tilrettelæggelse af en eventuel bevisførelse  

 kan danne sig et indtryk af sin klients stilling i sagen.
I §§ 116 og 117 i rådets lovudkast  

 foreslås bestemmelser om sagens behandling i retten.
Det  

 fastsættes heri bl.a., at sagen behandles på skriftligt grundlag,  

 medmindre retten bestemmer andet, at retten kan stille krav om  

 tilvejebringelse af yderligere oplysninger og ved mundtlig behandling  

 træffer bestemmelse om afhøring af den dømte og andre og  

 om tilvejebringelse af beviser i øvrigt, samt at retten indkalder  

 parter og vidner.
De nævnte bestemmelser indebærer, at parterne  

 ikke på samme måde som i de almindelige civile sager selv kan  

 tilrettelægge sagen og beslutte, hvilke oplysninger der skal  

 forelægges retten.
Det påhviler derimod retten at sikre, at de  

 relevante oplysninger tilvejebringes, så retten har et  

 tilstrækkeligt grundlag for at afgøre sagen.
I § 118 i rådets lovudkast  

 foreslås det fastsat, at sagens indbringelse for retten ikke har  

 opsættende virkning, medmindre justitsministeren eller retten bestemmer  

 det.
Baggrunden for bestemmelsen er, at hensynet til kriminalforsorgens  

 sikkerheds- og ordensmæssige virksomhed normalt vil tale imod, at  

 indbringelsen tillægges en sådan virkning.
Efter § 119 i rådets lovudkast  

 afgør retten ved kendelse, om sagen skal afvises, eller om  

 afgørelsen skal stadfæstes, ændres eller ophæves.
At  

 afgørelsen skal ske i form af kendelse medfører, at  

 afgørelsen skal begrundes, jf. retsplejelovens § 218,  

 stk. 1, 1. pkt.
 I § 120 i rådets lovudkast  

 foreslås bestemmelser om fastsættelse og betaling af  

 sagsomkostninger i tilfælde, hvor der er beskikket advokat.
Efter § 120, stk. 1, gælder om  

 salær og godtgørelse for udlæg til den beskikkede advokat  

 samme regler som i tilfælde, hvor der er meddelt fri proces.
Retten  

 kan, når der er særlig anledning til det, pålægge den  

 dømte helt eller delvis at betale sagens omkostninger.
 Efter § 120, stk. 2, gælder om  

 sagsomkostninger i de tilfælde, hvor der ikke er beskikket advokat, de  

 almindelige regler herom i retsplejelovens kapitel 30.
 I § 121 i rådets lovudkast  

 foreslås regler om adgangen til kære af byrettens  

 afgørelser til landsretten.
 Efter § 121, stk. 1, kan kære  

 iværksættes af sagens parter, jf. § 115, stk. 1.
Efter § 121, stk. 2, 1. pkt., kan  

 byrettens kendelser kæres til den landsret, i hvis kreds byretten  

 ligger, når sagen er omfattet af § 112, nr. 6, 2. led, 7 eller 8,  

 i rådets lovudkast (klagemodel 2). Afgørelser om nægtelse  

 af prøveløsladelse fra straf af fængsel på livstid,  

 der efter § 112, nr. 6, 2. led, kan indbringes for domstolene, kan  

 derfor indbringes for landsretten uden begrænsning i appeladgangen.
Det  

 samme gælder afgørelser om genindsættelse efter  

 prøveløsladelse eller betinget benådning.
Ved kendelser i  

 sager efter § 112, nr. 7 eller 8, (klagemodel 2), som angår  

 tidsbestemt straf, kræves dog, at den resterende straffetid er mindst 1  

 år, jf. § 121, stk. 2, 2. pkt., i rådets  

 lovudkast.
 Efter § 121, stk. 3, 1. pkt., kan  

 kendelser ikke kæres, når sagen er omfattet af § 112, nr.  

 1-5, 6, 1. led, eller 9 (klagemodel 2). Afgørelser om  

 straffetidsberegning, tilbageholdelse af brev, disciplinærstraf,  

 konfiskation, modregning, nægtelse af prøveløsladelse fra  

 tidsbestemt straf og nægtelse af erstatning kan derfor som udgangspunkt  

 alene domstolsprøves i byretten.
Efter § 121, stk. 3, 2. pkt., kan  

 Procesbevillingsnævnet dog give tilladelse til kære, hvis sagen  

 er af principiel karakter, eller særlige grunde i øvrigt taler  

 for det.
Rådet har ikke fundet det muligt generelt at fastslå,  

 hvilke tilfælde der må anses for omfattet af denne bestemmelse.  

 Spørgsmålet om kæretilladelse afhænger af en konkret  

 vurdering, hvori bl.a. indgår sagens omstændigheder og betydning  

 for den pågældende indsatte.
Efter § 121, stk. 3, 3. pkt., i  

 rådets lovudkast finder retsplejelovens § 392, stk. 2, 2. og  

 3. pkt., tilsvarende anvendelse ved behandlingen af spørgsmålet  

 om kæretilladelse til landsretten.
Ansøgning om  

 kæretilladelse skal derfor indgives til Procesbevillingsnævnet  

 inden 2 uger efter, at afgørelsen er truffet.  

 Procesbevillingsnævnet kan dog undtagelsesvis give tilladelse til  

 kære, hvis ansøgningen indgives senere, men inden 6  

 måneder efter, at afgørelsen er truffet.
 I § 122 i rådets lovudkast  

 foreslås regler om fremgangsmåden ved kære til  

 landsretten.
Efter § 122, stk. 1, sker kære til  

 landsretten ved meddelelse til byretten.
Meddelelsen kan ske mundtligt til  

 retsbogen.
Det påhviler retten at sende meddelelsen og sagens akter til  

 landsretten.
Efter § 122, stk. 2, 1. pkt., behandles  

 sagen under kære efter samme regler, som er fastsat for  

 byretsbehandlingen.
Det indebærer bl.a., at landsretten i de  

 tilfælde, hvor sagen er behandlet på skriftligt grundlag i  

 byretten, i medfør af lovudkastets § 116 skal afgøre, om  

 der er behov for mundtlig behandling af sagen.
Efter § 122, stk. 2, 2. pkt.,  

 gælder i øvrigt retsplejelovens kapitel 37 om kære.
Det  

 indebærer bl.a., at kærefristen er 2 uger, regnet fra den dag,  

 afgørelsen er truffet, jf. retsplejelovens § 394, stk. 1, og  

 § 219. I de tilfælde, hvor kære forudsætter  

 Procesbevillingsnævnets tilladelse, skal kære ske inden 2 uger  

 efter, at tilladelsen er meddelt ansøgeren.
Iværksættes  

 kære senere, afvises kæren som udgangspunkt af den ret, hvortil  

 afgørelsen kæres, jf. retsplejelovens § 394, stk. 2. I  

 øvrigt har kære normalt ikke opsættende virkning, jf.  

 retsplejelovens § 395.
Efter § 122, stk. 2, 3. pkt., finder  

 retsplejelovens § 398, stk. 2, 3. pkt., kun anvendelse, når  

 den dømte ikke er frihedsberøvet.
Det indebærer, at  

 kæremålet ikke afvises, når den kærendes  

 »udeblivelse« skyldes, at den pågældende er  

 frihedsberøvet.
 I § 123 i rådets lovudkast  

 foreslås regler om adgangen til og fremgangsmåden ved kære  

 til Højesteret.
Efter § 123, stk. 1, kan kendelser, der  

 er afsagt af landsretten, ikke kæres.
Procesbevillingsnævnet kan  

 dog give tilladelse til kære, hvis sagen er af principiel karakter,  

 f.eks. hvis der om det samme spørgsmål foreligger forskellige  

 afgørelser fra de to landsretter, og der derfor er behov for at  

 få en endelig afklaring af retstilstanden.
Ved behandlingen af  

 spørgsmålet om kæretilladelse til Højesteret finder  

 reglerne i retsplejelovens § 392, stk. 2, 3. og 4. pkt.,  

 tilsvarende anvendelse, jf. § 123, stk. 1, 2. pkt., i rådets  

 lovudkast.
Efter § 123, stk. 2, i rådets  

 lovudkast finder § 122 tilsvarende anvendelse ved kære til  

 Højesteret.
Det indebærer bl.a., at sagen i Højesteret i  

 lighed med landsretten behandles efter samme regler, som er fastsat for  

 byretsbehandlingen.
I de tilfælde, hvor sagen også i landsretten  

 er behandlet på skriftligt grundlag, skal Højesteret  

 således afgøre, om der er behov for mundtlig behandling af  

 sagen.
I § 124, stk. 1, 1. pkt., i rådets  

 lovudkast foreslås det fastsat, at det spørgsmål, som  

 sagen angår, når afgørelsen opretholdes, først  

 på ny kan indbringes for retten, når der er forløbet 6  

 måneder fra kendelsens afsigelse.
Endvidere foreslås det (med  

 udgangspunkt i klagemodel 2) i § 124, stk. 1, 2. pkt.,  

 fastsat, at en række afgørelser under hensyn til de  

 pågældende afgørelsers karakter ikke på ny kan  

 indbringes for retten.
Herudover foreslås det i § 124, stk. 1,  

 3. pkt., fastsat, at der ved afgørelser, som er truffet efter  

 § 112, nr. 6, 2. led, (i klagemodel 2) om nægtelse af  

 prøveløsladelse fra straf af fængsel på livstid  

 først er mulighed for på ny at indbringe  

 spørgsmålet om prøveløsladelse for retten,  

 når der er forløbet 1 år fra kendelsens afsigelse.
Denne  

 bestemmelse er en følge af rådets forslag om en  

 prøveløsladelsesordning for livstidsdømte, jf. pkt. 3.2.  

 i de almindelige bemærkninger til forslaget til lov om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv.
I § 124, stk. 2, 1. pkt., foreslås  

 indsat en bestemmelse om fornyet adgang til domstolsprøvelse af  

 spørgsmålet om prøveløsladelse i tilfælde,  

 hvor der i medfør af straffelovens § 40 om  

 prøveløsladelse fra tidsbestemt straf er sket  

 genindsættelse til udståelse af reststraf.
Bestemmelsen  

 indebærer, at den dømte i sådanne tilfælde i lighed  

 med tilfælde, hvor der er spørgsmål om fornyet  

 domstolsprøvelse af nægtelse af prøveløsladelse,  

 jf. § 124, stk. 1, 1. pkt., først kan forlange  

 domstolsprøvelse, når der er forløbet 6 måneder fra  

 afgørelsen om genindsættelse.
Endvidere foreslås i § 124, stk. 2, 2.  

 pkt., indsat en bestemmelse om fornyet adgang til domstolsprøvelse  

 i tilfælde, hvor der efter straffelovens § 42 er sket  

 genindsættelse til udståelse af livstidsstraf, jf. herved  

 § 1, nr. 8, i forslaget til lov om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
Bestemmelsen medfører, at  

 livstidsdømte på samme måde, som når der er  

 spørgsmål om fornyet domstolsprøvelse af nægtelse  

 af prøveløsladelse, jf. § 124, stk. 1, 3. pkt.,  

 først kan forlange domstolsprøvelse, når der er  

 forløbet 1 år fra afgørelsen om genindsættelse.
Har  

 afgørelsen om genindsættelse været genstand for  

 domstolsprøvelse i medfør af § 112, nr. 7, i rådets  

 udkast til straffuldbyrdelsesloven, regnes fristerne i § 124,  

 stk. 2, fra det tidspunkt, hvor rettens afgørelse om  

 genindsættelse er endelig.
Herudover foreslås i § 125 i  

 rådets lovudkast regler om adgang til domstolsprøvelse i  

 tilfælde, hvor der foretages konfiskation i medfør af  

 lovudkastets § 73 hos andre end den indsatte.
Bestemmelsen  

 indebærer, at §§ 112-123 i rådets lovudkast også  

 finder anvendelse ved klage fra andre end indsatte over en afgørelse  

 efter § 73 om konfiskation hos den pågældende af genstande  

 eller penge, hvis værdi overstiger det almindelige vederlag, der  

 udbetales til indsatte for en uges beskæftigelse.
9.3.5.2. Justitsministeriets overvejelser Justitsministeriet kan af de grunde, Straffelovrådet  

 har anført, i det væsentlige tiltræde rådets udkast  

 til bestemmelser om fremgangsmåden ved domstolsprøvelse under  

 den udvidede klageordning, jf. pkt. 9.3.5.1.1. og 9.3.5.1.4.
 Justitsministeriet er enig med Straffelovrådet i, at  

 ressourcemæssige hensyn bør inddrages ved udformningen af  

 klageordningen, jf. pkt. 9.3.5.1.3. En ordning kan være så  

 bekostelig i forhold til det, der opnås herved, og det, der  

 skønnes nødvendigt at opnå, at det må overvejes, om  

 disse ressourcer bedre kan benyttes til opnåelse af andre mål  

 inden for kriminalforsorgen.
 Som det fremgår af pkt. 9.3.4.2., foreslås  

 klageordningen udformet i overensstemmelse med klagemodel 2. Adgangen til at  

 forlange domstolsprøvelse begrænses derfor til særlig  

 indgribende afgørelser, der har lighed med straffesager, og som for de  

 fleste afgørelsers vedkommende retter sig mod varigheden af den  

 frihedsstraf, som den indsatte skal afsone.
 Endvidere følger det af Straffelovrådets  

 forslag, som Justitsministeriet kan tiltræde, at sagerne som  

 udgangspunkt skal behandles på skriftligt grundlag, jf. pkt.  

 9.3.5.1.1.
Justitsministeriet finder det af principielle grunde  

 rigtigst, at afgørelser af den omhandlede type, som er truffet af  

 byretten, kan indbringes for landsretten i overensstemmelse med det  

 almindelige to-instansprincip.
Det kan i den forbindelse nævnes, at  

 bl.a.
Den Danske Dommerforening i sit høringssvar over  

 betænkningen har udtalt sig imod forslaget om en  

 appelbegrænsning.
 Lovforslaget er herefter - bortset fra forslaget om  

 appelbegrænsning - med enkelte redaktionelle ændringer udformet i  

 overensstemmelse med Straffelovrådets lovudkast vedrørende  

 klagemodel 2, jf.  lovforslagets §§ 112-123.
10. Forslagets økonomiske og administrative konsekvenser Lovforslaget indebærer i det væsentlige en  

 lovfæstelse af de nugældende administrative regler om  

 straffuldbyrdelse.
 Lovforslaget indebærer dog, at visse endelige  

 administrative afgørelser kan kræves indbragt til  

 prøvelse for retten af den dømte, hvilket medfører en  

 merbelastning af kriminalforsorgen samt by- og landsretterne.
Det skønnes, at den foreslåede adgang til  

 domstolsprøvelse vil medføre domstolsprøvelse af ca. 600  

 sager om året.
Det må herved anses for sansynligt, at adgangen  

 til at få indbragt afgørelsen for en uvildig instans vil  

 øge de indsattes tilbøjelighed til at klage navnlig over de  

 særligt indgribende afgørelser.
Lovforslaget vil således medføre et  

 øget ressourcebehov ved Direktoratet for Kriminalforsorgen.
I  

 forbindelse med flerårsaftalen for kriminalforsorgen er der imidlertid  

 allerede taget højde for gennemførelsen af lov om fuldbyrdelse  

 af straf mv.
Der er inden for de bevillingsmæssige rammer afsat 4,8  

 mio. kr. i år 2000 og herefter 3,3 mio. kr. årligt fra år  

 2001. Merudgifterne ved Direktoratet for Kriminalforsorgen vil således  

 kunne afholdes inden for de gældende bevillinger.
Endvidere medfører lovforslaget en merbelastning af  

 by- og landsretterne.
Alle sager indbringes for byret.
Det er vurderingen, at  

 et betydeligt antal af sagerne vil blive kæret til landsretten.
I  

 overensstemmelse med det almindelige to-instans princip vil der ikke  

 være nogen appelbegrænsning.
Præsidenten for Østre  

 Landsret anslår, at mindst 85 pct. af sagerne vil blive indbragt for  

 landsretten.
Sagerne skønnes at ville fordele sig med 2/3 til  

 Østre Landsrets kreds, 1/3 til Vestre Landsrets kreds.
Lovforslaget indebærer desuden, at retten,  

 såfremt den finder det fornødent, kan beskikke en advokat for  

 den dømte.
Advokaten vil blive honoreret efter samme principper som i  

 almindelige straffesager.
Lovforslaget vil således medføre en  

 merbelastning af by- og landsretterne.
Efter lovforslaget skal nyordningen  

 træde i kraft den 1. juli 2001. Nyordningens økonomiske  

 virkninger for domstolene vil derfor først opstå i år  

 2001.
 Efter Justitsministeriets opfattelse bør  

 spørgsmålet om tilførsel af de fornødne ressourcer  

 til domstolene til nyordningen derfor indgå i forhandlingerne om FFL  

 2001.
 Lovforslaget skønnes i øvrigt ikke at  

 indebære økonomiske og administrative konsekvenser for det  

 offentlige af betydning.
Vurdering af konsekvenser af  

 lovforslag Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Ingen Lovforslaget skønnes at medføre en  

 merbelastning af by- og landsretterne.
Spørgsmålet om  

 ressourcetilførsel vil indgå i forhandlingerne om FFL  

 2001.
Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Ingen EU-retlige aspekter 11. Hørte myndigheder mv.
 Lovforslaget har været sendt til høring hos  

 følgende myndigheder og organisationer mv.:
 Præsidenterne for Østre og Vestre Landsret,  

 Præsidenten for Københavns Byret, præsidenterne for  

 retterne i Århus, Odense, Ålborg og Roskilde, retterne i  

 Glostrup, Nyborg, Horsens og Svendborg, Den danske Dommerforening,  

 Dommerfuldmægtigforeningen, Rigsadvokaten, Rigspolitichefen,  

 Politidirektøren i København, Foreningen af Politimestre i  

 Danmark, Politifuldmægtigforeningen, Politiforbundet i Danmark,  

 Advokatrådet, Landsforeningen af Beskikkede Advokater, Foreningen af  

 Beskikkede Forsvarere i København, Dansk Journalistforbund, TV  

 2/Danmark, Danmarks Radio, Danske Dagblades Forening, Det Danske Center for  

 Menneskerettigheder, Kommunernes Landsforening, Amtsrådsforeningen, Den  

 Almindelige Danske Lægeforening, Dansk Psykiatrisk Selskab, Forbundet  

 af Offentligt Ansatte, Foreningen af Socialchefer i Danmark, Dansk  

 Socialrådgiverforening, Socialpædagogernes Landsforbund, Dansk  

 Sygeplejeråd, Retslægerådet, Dansk Psykologforening,  

 Nævnet for Etnisk Ligestilling, Procesbevillingsnævnet,  

 Kriminalpolitisk Forening (KRIM), samtlige arrestinspektører, samtlige  

 statsfængsler, samtlige kriminalforsorgens afdelinger og pensioner,  

 Foreningen af Fængselsinspektører og  

 Vicefængselsinspektører, Dansk Fængselsforbund,  

 Kriminalforsorgsforeningen samt HK-Landsklubben for Kriminalforsorgen.  

 Endvidere har Fængselspræsteforeningen afgivet en udtalelse.
Bemærkninger til lovforslagets enkelte  

 bestemmelser Til afsnit I Indledende bestemmelser Lovforslagets afsnit I indeholder indledende  

 bestemmelser.
 Kapitel 1 (§§ 1-2) indeholder bestemmelser om lovens  

 område og om den myndighed, der varetager den centrale ledelse og  

 administration af fuldbyrdelsen af straf mv.
 Kapitel 2 (§§ 3-4) fastsætter bestemmelser om  

 fuldbyrdelse af alle former for straf.
Til kapitel 1 Lovens område og den centrale myndighed I lovforslagets kapitel 1 (§§ 1-2) afgrænses  

 lovens anvendelsesområde.
Endvidere fastsættes det, hvilken  

 myndighed der varetager den centrale ledelse og administration af  

 fuldbyrdelsen af straf mv.
Lovens område Til § 1 Efter den foreslåede bestemmelse finder  

 straffuldbyrdelsesloven anvendelse på fængselsstraffe,  

 bødestraffe, betingede domme, samfundstjeneste og forvaring.  

 Bestemmelsen svarer til § 1 i Straffelovrådets lovudkast, jf. pkt.  

 4.1.1. i de almindelige bemærkninger til lovforslaget.
Det følger af den anførte afgrænsning,  

 at loven ikke omfatter fuldbyrdelsen af alle strafferetlige  

 retsfølger.
Loven omfatter f.eks. ikke retsfølger fastsat i  

 henhold til straffelovens § 68, 1. og 2. pkt., og § 69 over for  

 psykisk afvigende personer.
Det skyldes bl.a., at foranstaltninger over for  

 sådanne personer i vidt omfang skal gennemføres inden for det  

 almindelige hospitalsvæsen og efter de regler, der gælder for  

 behandlingen af patienter i dette system.
 Udtrykket »fængselsstraffe« omfatter foruden  

 frihedsstraf i form af fængsel de straffe, der efter gældende ret  

 idømmes som hæftestraf, idet hæftestraffen foreslås  

 ophævet, jf. pkt. 2 i de almindelige bemærkninger til forslag til  

 lov om ændring af forskellige lovbestemmelser i forbindelse med  

 gennemførelsen af en lov om fuldbyrdelse af straf mv.
Udtrykket »bødestraffe« omfatter bøder,  

 uanset om bøden er fastsat ved dom eller vedtaget inden- eller  

 udenretligt.
Tvangsbøder er derimod ikke omfattet, idet sådanne  

 bøder ikke er en strafferetlig retsfølge, men et særligt  

 retsmiddel der har til formål at gennemtvinge en handle- eller  

 undladelsespligt.
 Udtrykket »forvaring« omfatter både forvaring  

 idømt efter straffelovens § 70 eller § 68, sidste pkt., jf.  

 § 70, og forvaring ikendt efter straffelovens § 72, jf. § 68,  

 sidste pkt., jf. § 70.
 § 1 skal i øvrigt sammenholdes med  

 straffeloven, idet reglerne om strafarterne og betingelserne for deres  

 anvendelse, om betingelserne for prøveløsladelse og om  

 reaktioner ved overtrædelse af vilkår fastsat i forbindelse med  

 prøveløsladelse og betinget dom, herunder med vilkår om  

 samfundstjeneste, fortsat findes i straffeloven.
 Loven omfatter også straf i medfør af  

 militær straffelov, jf. dog bemærkningerne til § 90, stk. 1,  

 nedenfor.
Straffuldbyrdelsesloven omfatter umiddelbart alene danske  

 afgørelser om straf mv.
Om fuldbyrdelse af udenlandske  

 afgørelser om straf mv. gælder lov nr. 323 af 4. juni 1986 med  

 senere ændringer om international fuldbyrdelse af straf mv. og lov nr.  

 214 af 31. maj 1963 med senere ændringer om samarbejde med Finland,  

 Island, Norge og Sverige angående fuldbyrdelse af straf mv.
Der kan  

 endvidere henvises til lov nr. 1099 af 21. december 1994 om  

 strafforfølgning ved det internationale tribunal til  

 pådømmelse af krigsforbrydelser i det tidligere Jugoslavien.
 Er der efter de nævnte regler truffet beslutning om  

 fuldbyr delse af straf mv. pålagt i udlandet, sker fuldbyrdelsen  

 imidlertid med udgangspunkt i straffuldbyrdelsesloven.
 Bøder, som pålægges virksomheder i  

 henhold til EU-retten for overtrædelse af konkurrencereglerne, omfattes  

 ikke af straffuldbyrdelsesloven, idet sådanne bøder inddrives  

 efter reglerne i den civile retspleje.
Den centrale myndighed Til § 2 I den foreslåede bestemmelse fastslås det, at  

 Justitsministeriet, Direktoratet for Kriminalforsorgen, varetager den  

 centrale ledelse og administration af fuldbyrdelsen af de i § 1  

 nævnte straffe mv.
Bestemmelsen svarer til § 2 i  

 Straffelovrådets lovudkast, jf. pkt. 4.1.2. i de almindelige  

 bemærkninger til lovforslaget.
Til kapitel 2 Almindelige bestemmelser om fuldbyrdelse af straf I lovforslagets kapitel 2 (§§ 3-4) fastsættes  

 nogle grundlæggende bestemmelser om fuldbyrdelsen af alle former for  

 straf. § 3 vedrører således spørgsmålet om  

 hovedformålene med selve fuldbyrdelsen af straf, og § 4 omhandler  

 det principielle udgangspunkt for de rettigheder og pligter, som en indsat  

 har under fuldbyrdelsen af straf Til § 3 Bestemmelsen indeholder regler om hovedformålene med  

 fuldbyrdelsen af straf.
Bestemmelsen svarer til § 3 i  

 Straffelovrådets lovudkast, jf. pkt. 4.2. i de almindelige  

 bemærkninger til lovforslaget.
 Bestemmelsen indebærer, at fuldbyrdelsen skal ske  

 med fornøden hensyntagen såvel til straffens  

 gennemførelse som til behovet for at hjælpe eller påvirke  

 den dømte til at leve en kriminalitetsfri tilværelse.
Til § 4 Bestemmelsen fastsætter, hvad der er det almindelige  

 udgangspunkt for straffuldbyrdelsen.
Bestemmelsen svarer til § 4 i  

 Straffelovrådets lovudkast, jf. pkt. 4.2. i de almindelige  

 bemærkninger til lovforslaget.
Bestemmelsen indebærer, for så vidt  

 angår fuldbyrdelse af fængselsstraf, at indsatte ikke må  

 pålægges andre begrænsninger i tilværelsen end  

 sådanne, der er fastsat ved lov eller er en følge af selve  

 frihedsberøvelsen.
Indsatte skal derfor have adgang til at  

 udøve deres almindelige borgerlige rettigheder i det omfang, den  

 pågældende ikke ved lov eller som følge af  

 frihedsberøvelsen er afskåret herfra.
Dette udgangspunkt er  

 udtryk for, at en frihedsberøvelse alene tilsigter at indebære  

 et indgreb i lokalfriheden for den dømte.
Til afsnit II Fængselsstraffe Lovforslagets afsnit II regulerer fuldbyrdelsen af  

 fængselsstraffe.
 I kapitel 3 (§§ 5-7) fastsættes almindelige  

 bestemmelser om fuldbyrdelse af fængselsstraf, og i kapitel 4  

 (§§ 8-9), 5 (§§ 10-13) og 6 (§§ 14-19) fastsættes  

 bestemmelser om henholdsvis straffuldbyrdelsens iværksættelse,  

 udsættelse og benådning samt beregning af straffetiden.
I kapitel 7 (§§ 20-30) reguleres  

 spørgsmålet om valg af afsoningsinstitution og senere  

 overførsel mellem afsoningsinstitutioner.
Kapitel 8 (§§ 31-45)  

 regulerer de indsattes rettigheder og pligter under opholdet i  

 afsoningsinstitutionen.
Det gælder bl.a. med hensyn til adgang til  

 fællesskab, medindflydelse, deltagelse i gudstjenester mv., besiddelse  

 mv. af egne penge og genstande i institutionen, udgivelse af blad, ret og  

 pligt til arbejde og uddannelse mv., adgang til fritidsaktiviteter samt ret  

 til forsorgs- og sundhedsmæssig bistand.
Kapitel 9 (§§ 46-59) fastsætter bestemmelser om  

 de indsattes kontakt til samfundet uden for institutionen.
Der sigtes i den  

 forbindelse til de indsattes ret til udgang, besøg mv., brevveksling,  

 telefonsamtaler, aviser og bøger mv. samt adgang til i institutionen  

 at udtale sig mv. til medierne.
Kapitel 10 (§§ 60-66) indeholder bestemmelser om  

 betingelserne for og fremgangsmåden ved en række indgreb over for  

 den indsatte.
De indgreb, der omfattes, er undersøgelse af den  

 indsattes person og opholdsrum (visitation), fotografering og optagelse af  

 fingeraftryk, magtanvendelse, udelukkelse fra fællesskab og  

 sikringsmidler i form af håndjern og sikringscelle.
Kapitel 11  

 (§§ 67-74) regulerer betingelserne for og fremgangsmåden ved  

 ikendelse af disciplinærstraf, herunder brug af forhørscelle,  

 konfiskation og institutionens adgang til at modregne krav på  

 erstatning i den indsattes krav på vederlag for  

 beskæftigelse.
 Kapitel 12 (§§ 75-77) indeholder regler om  

 strafafbrydelse dels ved undvigelse, udeblivelse og  

 varetægtsfængsling mv., dels ved tilladelse til strafafbrydelse.  

 Kapitel 13 (§ 78) regulerer spørgsmålet om fuldbyrdelse af  

 fængselsstraf i kriminalforsorgens pensioner og i institutioner mv.  

 uden for kriminalforsorgen.
 I kapitel 14 (§§ 79-88) fastsættes regler om  

 spørgsmål med tilknytning til løsladelse, herunder med  

 hensyn til gennemførelsen af tilsyn mv. af kriminalforsorgen ved  

 prøveløsladelse, betinget benådning og strafafbrydelse  

 samt indberetning mv. ved vilkårsovertrædelse.
 Endelig indeholder kapitel 15 (§ 89)  

 sagsbehandlingsregler, der forpligter vedkommende institution til af egen  

 drift at overveje og tage stilling til visse spørgsmål, som er  

 af væsentlig betydning for den indsatte, f.eks. tilladelse til udgang,  

 prøveløsladelse og overførsel til fortsat  

 straffuldbyrdelse i en anden institution.
 Lovforslagets bestemmelser om fuldbyrdelse af  

 fængselsstraffe er i øvrigt udarbejdet under den  

 forudsætning, at hæftestraffen afskaffes, jf. pkt. 2 i de  

 almindelige bemærkninger til forslag til lov om ændring af  

 forskellige lovbestemmelser i forbindelse med gennemførelse af en lov  

 om fuldbyrdelse af straf mv.
Til kapitel 3 Almindelige bestemmelser Lovforslagets kapitel 3 (§§ 5-7) indeholder en  

 række almindelige bestemmelser om fuldbyrdelsen af fængselsstraf.  

 I § 5 behandles spørgsmålet om institutioner til afsoning  

 af fængselsstraf, og i § 6 reguleres spørgsmålet om  

 erstatning til indsatte for følger af ulykkestilfælde mv.  

 Endelig behandles i § 7 spørgsmålet om rådgivning til  

 personer, der idømmes fængselsstraf.
Til § 5 Bestemmelsen indeholder en bemyndigelse til administrativt  

 at fastsætte regler om indretningen af institutioner under  

 kriminalforsorgen til fuldbyrdelse af fængselsstraf og om sådanne  

 institutioners opdeling i åbne og lukkede institutioner.
Bestemmelsen  

 svarer til § 5 i Straffelovrådets lovudkast, jf. pkt. 5.1. i de  

 almindelige bemærkninger til lovforslaget.
 Det er ikke fundet hensigtsmæssigt i lovforslaget  

 nærmere at præcisere de krav, som bør stilles til  

 sådanne institutioner, bl.a. fordi det i praksis har vist sig, at  

 hensynet til en rimelig hurtig afvikling af idømte  

 fængselsstraffe kan begrunde, at der midlertidigt indrettes  

 afsoningsinstitutioner uden de sædvanlige muligheder for  

 beskæftigelse, undervisning mv.
 Ved en »lukket« institution (lukkede fængsler og  

 arresthuse) forstås en institution, hvor de indsattes  

 tilstedeværelse søges sikret ved ringmur, tv-overvågning  

 mv. og en relativ høj grad af personaletæthed.
 Ved en »åben« institution (åbne  

 fængsler) forstås en institution, hvor de indsattes  

 tilstedeværelse primært søges sikret ved regler for de  

 indsattes ophold og færden, herunder muligheden for overførsel  

 til fortsat strafudståelse i lukket institution.
 Bestemmelsen er ikke til hinder for, at der f.eks.  

 indrettes fleksible institutioner med forskellige grader af åbenhed og  

 lukkethed.
 § 5 skal i øvrigt sammenholdes med  

 lovforslagets § 78, hvorefter indsatte som hidtil kan anbringes i eller  

 overføres til (fortsat) fuldbyrdelse af fængselsstraffen i en  

 institution uden for det sædvanlige anstaltssystem (fængsler og  

 arresthuse), f.eks. kriminalforsorgens pensioner.
Til § 6 Bestemmelsen indeholder en bemyndigelse til administrativt  

 at fastsætte regler om erstatning til indsatte i kriminalforsorgens  

 institutioner for følger af ulykkestilfælde.
Bestemmelsen svarer  

 til § 6 i Straffelovrådets lovudkast, jf. pkt. 5.1. i de  

 almindelige bemærkninger til lovforslaget.
 Bestemmelsen træder i stedet for straffelovens  

 § 45, 2. og 3. pkt., der samtidig foreslås ophævet, jf.  

 § 1, nr. 9, i forslaget til lov om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
Til § 7 Bestemmelsen fastsætter pligt for kriminalforsorgen  

 til også før straffuldbyrdelsens iværksættelse at  

 yde en person, der er idømt fængselsstraf, rådgivning om  

 den pågældendes arbejdsmæssige, uddannelsesmæssige,  

 sociale og personlige forhold i forbindelse med straffuldbyrdelsen.  

 Bestemmelsen svarer til § 7 i Straffelovrådets lovudkast, jf. pkt.  

 5.1. i de almindelige bemærkninger til lovforslaget.
Til kapitel 4 Straffuldbyrdelsens iværksættelse Lovforslagets kapitel 4 (§§ 8-9) behandler  

 spørgsmålet om straffuldbyrdelsens iværksættelse  

 over for henholdsvis dømte, der er varetægtsfængslet efter  

 endelig dom, og dømte på fri fod.
Til § 8 Bestemmelsen indeholder regler om straffuldbyrdelsens  

 iværksættelse.
Bestemmelsen svarer til § 8 i  

 Straffelovrådets lovudkast, jf. pkt. 5.2. i de almindelige  

 bemærkninger til lovforslaget.
 Iværksættelse af straffuldbyrdelse  

 forudsætter, at straffedommen er endelig, dvs. at ankefristen er  

 udløbet, eller at der er givet afkald på anke, jf.  

 retsplejelovens § 999, stk. 1. Det er endvidere en  

 forudsætning, at der foreligger fuldbyrdelsesordre.
Formålet med reglerne om iværksættelse  

 af straffuldbyrdelsen er at fastsætte det tidspunkt, hvor den  

 dømte omfattes af straffuldbyrdelsesloven.
Det har navnlig betydning  

 for personer, der er varetægtsfængslet efter dom, idet bl.a.  

 beskæftigelses- og uddannelsesmulighederne er bedre under  

 straffuldbyrdelse end under varetægtsfængsling i arresthus.
Der  

 henvises i den forbindelse til § 2, nr. 24, i forslag til lov om  

 ændring af forskellige lovbestemmelser i forbindelse med  

 gennemførelsen af en lov om fuldbyrdelse af straf mv., hvor § 999  

 foreslås suppleret af en ny bestemmelse med henblik på at sikre,  

 at straffuldbyrdelsen i sådanne tilfælde iværksættes,  

 så snart det kan konstateres, at dommen er endelig.
Den foreslåede bestemmelse skal endvidere  

 sammenholdes med reglerne i lovforslagets § 14 om straffetidsberegning,  

 hvis formål er at fastsætte det tidspunkt, hvor  

 straffuldbyrdelsen anses for påbegyndt.
Det har bl.a. betydning for  

 fastlæggelsen af tidspunktet for eventuel prøveløsladelse  

 efter udståelse af 2/3 af straffen.
 Såvel hensynet til retshåndhævelsen som  

 hensynet til den dømte tilsiger normalt, at fuldbyrdelsen af en  

 fængselsstraf påbegyndes snarest muligt efter straffedommen.  

 Dette princip fastslås i § 8, stk. 1.
I praksis påbegyndes straffuldbyrdelsen særlig  

 hurtigt, såfremt retten har bestemt, at den dømte skal  

 varetægtsfængsles eller forblive varetægtsfængslet  

 efter straffedommen, indtil fuldbyrdelsen kan iværksættes.
Er den  

 dømte ikke varetægtsfængslet efter dommen, vil  

 straffuldbyrdelsen efter de gældende administrative regler om  

 tilsigelse normalt tidligst blive påbegyndt 1 måned efter  

 straffedommen.
Denne tilsigelsesfrist er begrundet i såvel  

 administrative hensyn som hensynet til den dømtes muligheder for at  

 tilrettelægge sine forhold før og under afsoningen på en  

 måde, der begrænser utilsigtede følger af en  

 straffuldbyrdelse.
For særlige grupper af dømte, herunder  

 voldsdømte, er fastsat indkaldelsesregler, der tilsigter en  

 særlig hurtig påbegyndelse af afsoningen.
§ 8, stk. 2, indebærer, at  

 straffuldbyrdelsen for så vidt angår dømte på fri  

 fod iværksættes, når den dømte modtages i en  

 institution under kriminalforsorgen.
Bestemmelsen svarer til § 25,  

 stk. 1, i cirkulære nr. 92 af 18. maj 1994 med senere  

 ændringer om iværksættelse af frihedsstraf eller forvaring  

 mv., hvorefter strafudståelsen iværksættes i vedkommende  

 arresthus eller anstalt, når domfældte giver møde eller  

 afleveres af politiet.
§ 8, stk. 3, medfører, at  

 straffuldbyrdelsen for så vidt angår dømte, der er  

 varetægtsfængslet efter dommen eller allerede udstår  

 frihedsstraf, iværksættes, når kriminalforsorgen giver  

 meddelelse til den pågældende herom.
Lignende bestemmelser er  

 fastsat i ovennævnte cirkulæres § 27, stk. 2, 1. pkt.,  

 og § 28, stk. 2, 1. pkt.
Til § 9 Bestemmelsen indeholder regler om indkaldelse af  

 dømte på fri fod.
Bestemmelsen svarer til § 9 i  

 Straffelovrådets lovudkast, jf. pkt. 5.2. i de almindelige  

 bemærkninger til lov forslaget.
I § 9, stk. 1, fastsættes det, at  

 personer, der ikke er varetægtsfængslet efter endelig dom, skal  

 indkaldes til fuldbyrdelse af fængselsstraffen efter regler fastsat af  

 justitsministeren.
Om indkaldelsesfrister henvises til bemærkningerne  

 til lovforslagets § 8. Det forudsættes, at det i indkaldelsen som  

 hidtil kan anføres, at den dømte ikke har krav på at  

 blive modtaget til straffuldbyrdelse, såfremt den  

 pågældende møder for tidligt eller for sent eller i  

 beruset tilstand.
Det forekommer, at dømte ansøger  

 kriminalforsorgen om særlig hurtig påbegyndelse af  

 straffuldbyrdelsen.
Hensynet til den dømte tilsiger i sådanne  

 tilfælde, at ansøgningen så vidt muligt  

 imødekommes.
I § 9, stk. 2, fastslås dette  

 princip.
Tilladelse til særlig hurtig påbegyndelse af  

 straffuldbyrdelsen kan i visse tilfælde give vanskeligheder,  

 såfremt sædvanlig administrativ praksis skal følges med  

 hensyn til placering af den dømte i en bestemt afsoningsinstitution  

 eller i en særlig afdeling i en sådan.
Det er derfor forudsat, at  

 en imødekommelse af den dømtes ønske om særlig  

 hurtig påbegyndelse af straffuldbyrdelsen efter omstændighederne  

 kan medføre, at den dømte placeres uafhængigt af  

 almindelige fordelingsprincipper, jf. lovforslagets § 23.
Til kapitel 5 Udsættelse og benådning I lovforslagets kapitel 5 (§§ 10-13) behandles  

 spørgsmålet om udsættelse af straffuldbyrdelsen og om  

 benådning for fængselsstraffen.
Til § 10 Bestemmelsen vedrører spørgsmålet om,  

 hvornår fuldbyrdelsen af en fængselsstraf eller en del af denne  

 kan udsættes.
Bestemmelsen svarer til § 10 i  

 Straffelovrådets lovudkast, jf. pkt. 5.3. i de almindelige  

 bemærkninger til lovforslaget.
Den foreslåede bestemmelse indeholder hjemmel for  

 justitsministeren eller den, der bemyndiges dertil, til at bestemme, at  

 straffuldbyrdelsen skal udsættes.
I bestemmelsen er opregnet de hensyn,  

 der i særlig grad kan tale for udsættelse af straffuldbyrdelsen  

 ved afgørelse af en ansøgning herom.
Tilladelse til  

 udsættelse med straffuldbyrdelsen forudsætter, at hensynet til  

 retshåndhævelsen ikke taler imod en sådan udsættelse.  

 Ved vurderingen heraf skal der fortsat bl.a. lægges vægt på  

 straffens længde, kriminalitetens art og risikoen for ny  

 kriminalitet.
 Er den dømte varetægtsfængslet efter  

 dommen, kan løsladelse før straffuldbyrdelsens  

 iværksættelse kun ske efter politiets eller rettens bestemmelse i  

 medfør af retsplejelovens regler om varetægtsfængsling.  

 Har den dømte påbegyndt fuldbyrdelsen af en frihedsstraf, vil de  

 hensyn, der kunne have talt for udsættelse af straffuldbyrdelsen, i  

 visse tilfælde begrunde, at straffuldbyrdelsen afbrydes, jf.  

 lovforslagets § 76 og bemærkningerne til denne bestemmelse.
 § 10 træder sammen med § 12 i stedet for  

 de nuværende regler i retsplejelovens § 1001, der samtidig  

 foreslås ophævet, jf. § 2, nr. 22, i forslag til lov om  

 ændring af forskellige lovbestemmelser i forbindelse med  

 gennemførelsen af en lov om fuldbyrdelse af straf mv.
Til § 11 Bestemmelsen indeholder hjemmel for justitsministeren til  

 fastsættelse af regler om behandlingen af sager om udsættelse af  

 straffuldbyrdelsen og om den administrative behandling af sager om  

 benådning.
Bestemmelsen svarer til § 11 i Straffelovrådets  

 lovudkast, jf. pkt. 5.3. i de almindelige bemærkninger til  

 lovforslaget.
Den foreslåede bemyndigelse giver for så vidt  

 angår sager om udsættelse af straffuldbyrdelsen bl.a. hjemmel til  

 at fastsætte administrative forskrifter om, hvornår  

 udsættelse bør tillades.
En tilsvarende adgang til at regulere,  

 hvornår benådning bør gives, er derimod ikke indeholdt i  

 den foreslåede bestemmelse.
Det skyldes, at benådningsretten  

 efter grundlovens § 24 ikke nærmere kan reguleres ved lov.
Den  

 foreslåede bestemmelse vedrører derfor for så vidt  

 angår sager om benådning alene spørgsmålet om den  

 nærmere tilrettelæggelse af den administrative behandling af  

 sådanne sager.
I lovforslagets § 12, jf. nedenfor, foreslås  

 det, at en ansøgning om udsættelse med straffuldbyrdelsen eller  

 om benådning normalt skal bevirke, at straffuldbyrdelsen  

 udsættes, indtil der er truffet afgørelse i sagen.
Med henblik  

 på at modvirke, at ansøgning om udsættelse eller om  

 benådning indgives umiddelbart før straffuldbyrdelsens  

 iværksættelse med det formål at få straffuldbyrdelsen  

 udsat, foreslås justitsministeren i § 11, 2. pkt.,  

 bemyndiget til at fastsætte bestemmelser om, at kun ansøgninger,  

 der indgives inden udløbet af bestemte frister, tillægges  

 opsættende virkning efter § 12. Det forudsættes i den  

 forbindelse, at de dømte orienteres herom i forbindelse med  

 indkaldelsen til straffuldbyrdelse, og at der er mulighed for at  

 tillægge ansøgninger indgivet efter fristens udløb  

 opsættende virkning, såfremt det findes undskyldeligt, at  

 ansøgning ikke er indgivet tidligere, f.eks. hvis ansøgningen  

 støttes på nye oplysninger.
Til § 12 Bestemmelsen vedrører spørgsmålet om  

 udsættelse af straffuldbyrdelsen på behandlingen af en  

 ansøgning om udsættelse eller benådning.
Bestemmelsen  

 svarer til § 12 i Straffelovrådets lovudkast, jf. pkt. 5.3. i de  

 almindelige bemærkninger til lovforslaget.
 I stk. 1 foreslås som hovedregel, at en  

 rettidig, jf. § 11, ansøgning om udsættelse af  

 straffuldbyrdelsen eller om benådning indgivet af en dømt  

 på fri fod bevirker, at straffuldbyrdelsen udsættes, indtil der  

 er truffet afgørelse i sagen.
Med udtrykket »indtil der er truffet afgørelse i  

 sagen« i stk. 1 sigtes til, at der er truffet endelig afgørelse i  

 sagen.
Også rettidig klage indebærer således, at  

 straffuldbyrdelsen skal udsættes.
Af udtrykket »på fri fod« følger  

 modsætningsvis, at straf fuldbyrdelsen ikke skal udsættes, hvis  

 ansøgningen hidrører fra en person, der er  

 varetægtsfængslet efter dom.
Baggrunden herfor er, at  

 udsættelse af straffuldbyrdelsen forudsætter, at den dømte  

 løslades fra varetægtsfængslingen, og at bestemmelse om  

 løsladelse af varetægtsarrestanter skal træffes af  

 politiet eller retten efter retsplejelovens regler og ikke af  

 kriminalforsorgen efter straffuldbyrdelsesloven. § 12, stk. 1,  

 udelukker ikke, at ansøgning om udsættelse eller benådning  

 fra en dømt, der er varetægtsfængslet efter dom, kan  

 føre til, at den pågældende løslades af politiet  

 eller retten.
Det forudsættes, at en sådan ansøgning  

 indebærer, at spørgsmålet om løsladelse  

 forelægges retten, hvis politiet modsætter sig, at den  

 pågældende sættes på fri fod.
Af § 12, stk. 1, modsætningsvis  

 følger endvidere, at ansøgninger heller ikke har  

 opsættende virkning, hvis den dømte allerede er ved at afsone en  

 anden straf.
Baggrunden for denne regel er, at flere straffe som udgangspunkt  

 bør fuldbyrdes i forlængelse af hinanden.
Er betingelserne  

 opfyldt, kan sådanne dømte få tilladelse til  

 strafafbrydelse, jf. lovforslagets § 76 og bemærkningerne til  

 denne bestemmelse.
 I § 12, stk. 2, foreslås som  

 undtagelse til hovedreglen i stk. 1, at straffuldbyrdelsen ikke  

 udsættes på behandlingen af den nye ansøgning, hvis den  

 dømte tidligere har fået straffuldbyrdelsen udsat eller afslag  

 på en ansøgning om udsættelse eller benådning.  

 Baggrunden for denne regel er hensynet til at modvirke, at en dømt  

 ubegrundet kan få straffuldbyrdelsen udsat blot ved løbende at  

 indgive ansøgninger om udsættelse eller benådning.
 Opsættende virkning kan imidlertid være  

 velbegrundet, såfremt den nye ansøgning indeholder nye  

 væsentlige oplysninger, hvis rigtighed så vidt muligt er  

 godtgjort, eller der i øvrigt er særlig grund til at afvente  

 afgørelsen af den nye ansøgning. § 12, stk. 2,  

 indeholder derfor tillige en regel om, at der i sådanne tilfælde  

 skal tillægges den nye ansøgning opsættende virkning,  

 så straffuldbyrdelsen udsættes, indtil behandlingen af den nye  

 ansøgning er afsluttet.
 Det forudsættes i øvrigt, at  

 justitsministeren i de admini strative regler, der fastsættes med  

 hjemmel i § 11, jf. ovenfor, kan bestemme, at ansøgninger om  

 udsættelse eller benådning skal tillægges opsættende  

 virkning i videre omfang, end det følger af § 12. Det kan f.eks.  

 bestemmes, at ansøgning, der indgives fra visse andre end den  

 dømte, kan tillægges opsættende virkning på samme  

 måde som en ansøgning fra den dømte.
Til § 13 Bestemmelsen regulerer, hvilke vilkår der skal og  

 kan fastsættes for en tilladelse til udsættelse af  

 straffuldbyrdelsen, og fastsætter, hvornår tilladelsen kan  

 tilbagekaldes.
Bestemmelsen svarer med en enkelt ændring til § 13  

 i Straffelovrådets lovudkast, jf. pkt. 5.3. i de almindelige  

 bemærkninger til lovforslaget.
§ 13, stk. 1, indebærer, at en  

 tilladelse til udsættelse altid betinges af, at den dømte ikke  

 begår strafbart forhold.
Tilladelse til udsættelse kan endvidere  

 betinges af andre vilkår, herunder at den pågældende  

 undergiver sig tilsyn af kriminalforsorgen.
Det følger af tilladelsens  

 karakter, at de fastsatte vilkår alene har virkning for perioden,  

 indtil straffuldbyrdelsen iværksættes.
§ 13, stk. 2, medfører, at  

 manglende overholdelse af de fastsatte vilkår, f.eks. at den indsatte  

 begår strafbart forhold, kan bevirke, at tilladelsen tilbagekaldes.
Det  

 samme gælder, hvis der tilvejebringes nye oplysninger, hvorefter den  

 dømte, før tilladelsen blev givet, havde begået strafbart  

 forhold.
Det bemærkes, at bestemmelsen om tilbagekaldelse i anledning  

 af kriminalitet, der er begået forud for meddelelse af tilladelsen,  

 ikke udelukker, at der kan ske tilbagekaldelse i andre tilfælde, hvor  

 der i medfør af almindelige forvaltningsretlige grundsætninger  

 måtte være grundlag for det.
Spørgsmålet om, hvorvidt der skal ske  

 tilbagekaldelse, beror på en konkret vurdering af  

 omstændighederne i hvert enkelt tilfælde.
Sker der  

 tilbagekaldelse, forudsættes fuldbyrdelsen af fængselsstraffen  

 iværksat snarest muligt, jf. bemærkningerne til lovforslagets  

 § 7.
Til kapitel 6 Beregning af straffetiden I lovforslagets kapitel 6 (§§ 14-19) behandles  

 spørgsmålet om den nærmere beregning af den straf, som  

 skal fuldbyrdes i henhold til en dom om ubetinget fængselsstraf.
Til § 14 Bestemmelsen fastsætter pligt for kriminalforsorgen  

 til at foretage en række nærmere angivne beregninger af  

 straffetiden.
Bestemmelsen svarer til § 14 i Straffelovrådets  

 lovudkast, jf. pkt. 5.4. i de almindelige bemærkninger til  

 lovforslaget.
 De beregninger, som kriminalforsorgen skal foretage, jf.  

 § 14, stk. 1, er dels en beregning af tidspunktet for  

 løsladelse efter udståelse af hele straffen, dels en beregning  

 af tidspunktet for en eventuel ordinær prøveløsladelse  

 efter udståelse af 2/3 af en tidsbestemt straf, jf. straffelovens  

 § 38, stk. 1, eller efter udståelse af 12 år af en  

 straf af fængsel på livstid, jf. straffelovens § 41,  

 stk. 1, og § 1, nr. 8, i forslaget til lov om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv. § 14, stk. 1, skal ses i  

 sammenhæng med lovforslagets § 15, jf. nedenfor, hvorefter  

 kriminalforsorgen har pligt til at gøre den dømte bekendt med  

 straffetidsberegningen snarest muligt efter straffuldbyrdelsens  

 iværksættelse.
I § 14, stk. 2, fastsættes det, at  

 straffuldbyrdelsen anses for påbegyndt den dag, dommen er afsagt,  

 når den dømte er varetægtsfængslet efter endelig  

 dom.
Bestemmelsen svarer til § 4, stk. 2, i cirkulære nr. 150  

 af 29. juni 1973 med senere ændringer om beregningen af frihedsstraf  

 mv.
Endvidere fastsættes det i § 14,  

stk. 3, at straffuldbyrdelsen for så vidt angår  

 dømte på fri fod anses for påbegyndt, når den  

 dømte modtages eller anholdes med henblik på straffuldbyrdelsens  

 iværksættelse.
En lignende bestemmelse er fastsat i  

 ovennævnte cirkulæres § 4, stk. 1. Udtrykket »modtages  

 eller anholdes med henblik på straffuldbyrdelsens  

 iværksættelse« i stk. 3 omfatter ligeledes den situation,  

 hvor retten efter retsplejelovens § 769 træffer beslutning om  

 varetægtsfængsling af en dømt, som har været  

 på fri fod efter dommen.
Fuldbyrdelsen anses da for påbegyndt den  

 dag, hvor fængslingen (anholdelsen) iværksættes.
 Straffetidsberegning efter § 14 er omfattet af den  

 udvidede adgang til domstolsprøvelse, jf. lovforslagets § 112,  

 nr. 1, og bemærkningerne til denne bestemmelse.
 Har en indsat som følge af kriminalforsorgens  

 straffetidsberegning udstået fængselsstraf i for lang tid, kan  

 der rejses spørgsmål om erstatning i medfør af  

 lovforslagets § 106, nr. 1, jf. bemærkningerne til denne  

 bestemmelse.
Til § 15 Bestemmelsen vedrører kriminalforsorgens  

 forpligtelse til at gøre den dømte bekendt med  

 straffetidsberegningen, jf. lovforslagets § 14, stk. 1.  

 Bestemmelsen svarer til § 15 i Straffelovrådets lovudkast, jf.  

 pkt. 5.4. i de almindelige bemærkninger til lovforslaget.
 De nærmere regler om gennemførelsen af  

 orienteringen forudsættes fastsat administrativt med hjemmel i  

 lovforslagets § 19. Det forudsættes herved, at konkrete  

 forespørgsler besvares snarest muligt også i de tilfælde,  

 hvor straffuldbyrdelsen endnu ikke er iværksat.
Til § 16 Bestemmelsen fastsætter pligt for kriminalforsorgen  

 til at foretage en omberegning af straffetiden, såfremt  

 straffuldbyrdelsen afbrydes, eller forudsætningerne for  

 straffetidsberegningen i øvrigt ændres.
Bestemmelsen svarer til  

 § 16 i Straffelovrådets lovudkast, jf. pkt. 5.4. i de almindelige  

 bemærkninger til lovforslaget.
Efter lovforslagets §§ 75-76 kan straffuldbyrdelsen  

 afbrydes dels ved den indsattes udeblivelse, undvigelse,  

 varetægtsfængsling mv., dels efter tilladelse fra  

 kriminalforsorgen.
Som eksempel på tilfælde, hvor  

 forudsætningerne for straffetidsberegningen i øvrigt  

 ændres, kan nævnes senere beslutning om samtidig fuldbyrdelse af  

 flere fængselsstraffe i forlængelse af hinanden.
I § 16,  

2. pkt. , fastslås, at den dømte snarest muligt skal  

 gøres bekendt med den ændrede straffetidsberegning.
 En ændring af straffetidsberegningen efter § 16  

 er omfattet af den udvidede klageordning, jf. lovforslagets § 112, nr.  

 1, og bemærkningerne til denne bestemmelse.
Til § 17 Bestemmelsen vedrører spørgsmålet om  

 straffetidsberegningen i tilfælde, hvor flere fængselsstraffe  

 skal afsones i umiddelbar forlængelse af hinanden.
Bestemmelsen svarer  

 til § 17 i Straffelovrådets lovudkast, jf. pkt. 5.4. i de  

 almindelige bemærkninger til lovforslaget.
§ 17 indebærer, at straffetidsberegningen i de  

 omhandlede tilfælde foretages som en samlet beregning, der omfatter  

 alle de pågældende straffe.
De nærmere regler om  

 sådan straffetidsberegning forudsættes fastsat administrativt i  

 medfør af lovforslagets § 19.
Til § 18 Bestemmelsen regulerer spørgsmålet om  

 beregning af straffetiden i tilfælde, hvor den dømte har  

 været anholdt eller varetægtsfængslet under behandlingen af  

 den sag, der har ført til straffuldbyrdelsen, eller i en anden sag  

 under straffuldbyrdelsen, såfremt påtale opgives, eller tiltalte  

 frifindes.
Endvidere omfatter bestemmelsen tilfælde, hvor den indsatte  

 uforskyldt har været anbragt i forhørscelle, strafcelle eller  

 sikringscelle eller uforskyldt har været udelukket fra  

 fællesskab, jf. lovforslagets § 106, nr. 2 og 3.
 Bestemmelsen svarer til § 18 i Straffelovrådets  

 lovudkast, jf. pkt. 5.4. i de almindelige bemærkninger til  

 lovforslaget.
Til § 19 Bestemmelsen indeholder en bemyndigelse for  

 justitsministeren til at fastsætte regler om straffetidsberegningen.  

 Bestemmelsen svarer til § 19 i Straffelovrådets lovudkast, jf.  

 pkt. 5.4. i de almindelige bemærkninger til lovforslaget.
Til kapitel 7 Valg af afsoningsinstitution og senere overførsel  

 mellem afsoningsinstitutioner Bestemmelserne i lovforslagets kapitel 7 (§§ 20-30)  

 regulerer afgørelsen af, i hvilken institution (fængsel eller  

 arresthus) den dømte skal anbringes ved påbegyndelsen af  

 straffuldbyrdelsen.
Endvidere indeholder kapitlet bestemmelser om adgangen  

 til senere at overføre indsatte mellem fængsler og  

 arresthuse.
 Institutioner mv.
Til § 20 Bestemmelsen indeholder en angivelse af de institutioner  

 mv., hvori fængselsstraf kan fuldbyrdes.
Bestemmelsen svarer til  

 § 20 i Straffelovrådets lovudkast, jf. pkt. 5.5.1. i de  

 almindelige bemærkninger til lovforslaget.
 Det følger af § 20, at fængselsstraf  

 normalt fuldbyrdes i fængsel eller arresthus.
 Udtrykket »fængselsstraf« og reglerne om  

 fuldbyrdelse heraf omfatter tillige fuldbyrdelse af frihedsstraffe, der som  

 forvandlingsstraf træder i stedet for bødestraf, jf.  

 lovforslagets § 93. § 20 skal endvidere ses i sammenhæng med,  

 at hæftestraffen foreslås afskaffet, jf. pkt. 2 i de almindelige  

 bemærkninger til forslag til lov om ændring af forskellige  

 lovbestemmelser i forbindelse med gennemførelsen af en særlig  

 lov om fuldbyrdelse af straf mv.
 Udtrykket »fængsel« omfatter de eksisterende  

 åbne og lukkede anstalter, herunder Anstalten ved Herstedvester.
 Udtrykket »arresthus« omfatter  

 varetægtsinstitutionerne, herunder Københavns Fængsler.  

 Fuldbyrdelse af fængselsstraf i »kriminalforsorgens pensioner« og i  

 »institutioner mv. uden for kriminalforsorgen« sker efter reglerne i  

 lovforslagets § 78, der afløser den gældende regel i  

 straffelovens § 49, stk. 2.
Det er ikke fundet hensigtsmæssigt i lovforslaget at  

 medtage særlige bestemmelser om den nærmere indretning af  

 institutioner til fuldbyrdelse af fængselsstraf.
Der henvises herved  

 til lovforslagets § 5 og bemærkningerne til denne bestemmelse.
Anbringelse i fængsel eller arresthus Til § 21 Bestemmelsen regulerer spørgsmålet om,  

 hvorvidt fuldbyrdelsen af en fængselsstraf skal påbegyndes i  

 fængsel eller arresthus.
Bestemmelsen svarer med en enkelt  

 ændring til § 21 i Straffelovrådets lovudkast, jf. pkt.  

 5.5.2.3., jf. pkt. 5.5.2.2.2., i de almindelige bemærkninger til  

 lovforslaget.
Det fastslås i stk. 1, at  

 fængselsstraf normalt skal fuldbyrdes i fængsel.
Arresthuse er  

 særligt indrettet med henblik på at fungere som  

 varetægtsinstitutioner og har kun begrænsede  

 beskæftigelses- og fællesskabsmuligheder i modsætning til  

 et fængsel, der er særligt indrettet med henblik på  

 fuldbyrdelsen af frihedsstraffe.
Det forudsættes, at en indsat, der er  

 varetægtsfængslet i arresthus efter endelig dom, snarest muligt  

 overføres til det fængsel, hvor straffen skal fuldbyrdes, jf.  

 herved retsplejelovens § 999, stk. 2, som affattet ved § 2,  

 nr. 24, i forslag til lov om ændring af forskellige lovbestemmelser i  

 forbindelse med gennemførelsen af en særlig lov om fuldbyrdelse  

 af straf mv.
 Uanset at afsoning af fængselsstraf i arresthus  

 således må antages at være mere belastende end afsoning af  

 fængsels straf i et fængsel, er det i en række  

 tilfælde fundet nødvendigt at tillade afsoning af  

 fængselsstraf i arresthus. § 21, stk. 2-4, tager sigte  

 på disse tilfælde.
Efter § 21, stk. 2, kan kortvarig  

 fængselsstraf fuldbyrdes i arresthus af hensyn til udnyttelsen af  

 kriminalforsorgens cellekapacitet.
En sådan anvendelse af arresthusene  

 er i overensstemmelse med den nuværende praksis og er begrundet i, at  

 det kun ved en sådan udnyttelse af kriminalforsorgens samlede  

 afsoningskapacitet er muligt at undgå såkaldte »ventepukler«.  

 Hensynet til at undgå uhensigtsmæssigt lange ventetider på  

 afsoning er så væsentligt, at det fortsat bør kunne  

 begrunde, at kortvarige fængselsstraffe fuldbyrdes i arresthus i det  

 omfang, hensynet til udnyttelsen af kriminalforsorgens cellekapacitet  

 gør det nødvendigt.
Det er ikke fundet hensigtsmæssigt  

 nærmere at lovfæste, hvad der skal forstås ved kortvarig  

 fængselsstraf, idet det følger af bestemmelsen, at arresthuse  

 kun kan benyttes til fuldbyrdelse af fængselsstraffe i det omfang, de  

 kapacitetsmæssige hensyn gør det påkrævet.
 I § 21, stk. 3, angives en række  

 yderligere tilfælde, hvor fængselsstraf kan fuldbyrdes i  

 arresthus uden samtykke fra den dømte.
Efter stk. 3, nr. 1, kan fængselsstraf  

 fuldbyrdes i arresthus, hvis det må anses for nødvendigt for at  

 forebygge overgreb på medindsatte, personale eller andre i  

 institutionen, f.eks. de medindsattes børn, besøgende eller  

 håndværkere m.fl.
Bestemmelsen sigter bl.a. på  

 tilfælde, hvor der ved anmeldelsen til straffuldbyrdelse foreligger  

 kendskab til, at den dømte hører til gruppen af »stærke«  

 indsatte.
Et sådant kendskab vil typisk basere sig på oplysninger  

 modtaget fra politiet eller fra tidligere ophold i fængsel eller  

 arresthus, herunder i forbindelse med forudgående  

 varetægtsfængsling, jf. pkt. 5.5.2.2.2., jf. pkt. 5.5.2.2.1., i  

 de almindelige bemærkninger til lovforslaget.
Efter stk. 3, nr. 2, kan fængselsstraf  

 fuldbyrdes i arresthus, hvis der er bestemte grunde til at antage, at den  

 dømtes farlighed eller kriminalitet gør det nødvendigt  

 for at forebygge undvigelse, brandstiftelse eller indsmugling eller handel  

 med euforiserende stoffer.
Bestemmelsen kræver ikke, at den  

 dømte må antages at ville indsmugle eller handle med  

 euforiserende stoffer i større omfang.
Bestemmelsen forudsættes  

 dog alene anvendt, når der er spørgsmål om at forebygge  

 indsmugling eller handel af ikke bagatelagtig karakter.
De oplysninger, der  

 kan begrunde anbringelse i arresthus i medfør af denne bestemmelse,  

 vil navnlig være oplysninger hidrørende fra straffesagen eller  

 fra tidligere ophold i fængsel eller arresthus.
Stk. 3, nr. 3, tager sigte på  

 dømte, der på grund af kriminalitetens art eller deres  

 adfærd i øvrigt må antages at ville blive mødt med  

 overgreb fra medindsatte, såfremt de anbringes i fællesskab i et  

 åbent eller lukket fængsel.
I praksis vil de her omhandlede  

 dømte, der f.eks. kan være dømte med gæld til andre  

 indsatte, i almindelighed selv ønske en beskyttet anbringelse.
Sker  

 anbringelsen i arresthus med den pågældendes samtykke, er  

 forholdet omfattet af § 21, stk. 4, nr. 2, jf. nedenfor.
Stk. 3, nr. 4, giver mulighed for i  

 overensstemmelse med den nuværende praksis at anbringe den dømte  

 i Vestre Hospital (Vestre Fængsel), såfremt det efter de  

 lægelige oplysninger er nødvendigt.
Baggrunden for bestemmelsen  

 er, at der ikke i fængslerne er egentlige hospitalsafdelinger.
§ 21, stk. 4, indeholder regler om  

 fuldbyrdelse af fængselsstraf i arresthus i de tilfælde, hvor den  

 dømte selv ønsker sådan anbringelse.
Bestemmelsen  

 indebærer i overensstemmelse med den nuværende praksis, at  

 straffuldbyrdelsen sker i arresthus, når den dømte har udgang  

 til arbejde, uddannelse eller anden godkendt aktivitet (frigang), eller  

 særlige familiemæssige eller andre personlige forhold taler for  

 det.
Anbringelse i åbent eller lukket fængsel Til § 22 Bestemmelsen regulerer spørgsmålet om,  

 hvorvidt fuldbyrdelse af en fængselsstraf i et fængsel skal ske  

 (påbegyndes) i et åbent eller lukket fængsel.
Bestemmelsen  

 svarer med enkelte ændringer til § 22 i Straffelovrådets  

 lovudkast, jf. pkt. 5.5.2.3., jf. pkt. 5.5.2.2.3., i de almindelige  

 bemærkninger til lovforslaget.
I stk. 1 fastslås som hovedregel, at  

 fuldbyrdelse af straf i fængsel skal ske i åbent fængsel.  

 Denne hovedregel er i overensstemmelse med gældende ret og bygger  

 på det grundlæggende princip, at frihedsberøvelsen ikke  

 må være mere indgribende, end formålet tilsiger.
Kan  

 frihedsberøvelsen gennemføres i åbent fængsel uden  

 begrundet antagelse af risiko for undvigelse eller for, at de friere forhold  

 i et åbent fængsel udnyttes til kriminel eller dermed ligestillet  

 adfærd, skal den dømte således i almindelighed anbringes i  

 åbent fængsel.
 Hovedreglen om, at fuldbyrdelse af fængselsstraf  

 skal ske i åbent fængsel, er ikke til hinder for, at der  

 administrativt fastsættes regler om, at fuldbyrdelse af straf for visse  

 indsatte skal påbegyndes i en særlig modtagelses- eller  

 visitationsafdeling i et lukket fængsel, f.eks. med henblik på at  

 tilvejebringe det fornødne grundlag for at træffe  

 afgørelse om i hvilken institution, straffen skal udstås,  

 herunder om anbringelse skal ske i åbent eller lukket fængsel.
 Bestemmelserne i stk. 2-4 regulerer adgangen til mod  

 den dømtes vilje at lade straffen fuldbyrde (fuldbyrdelsen  

 påbegynde) i lukket fængsel, mens stk. 5 vedrører  

 anbringelse i lukket fængsel efter den dømtes eget  

 ønske.
Efter § 22, stk. 2, skal en straf af  

 fængsel i mindst 5 år normalt fuldbyrdes i lukket fængsel.  

 Er det efter den dømtes forhold i øvrigt ikke betænkeligt  

 at lade straffen fuldbyrde i åbent fængsel, skal dette ske, jf.  

 stk. 2, 2. pkt.
Ved vurderingen af, om det uanset straffens længde  

 ikke er betænkeligt at lade straffen fuldbyrde (fuldbyrdelsen  

 påbegynde) i åbent fængsel, kan der som hidtil bl.a. tages  

 hensyn til f.eks. længden af en eventuel varetægtsperiode og  

 dermed den resterende afsoningstid samt muligheden for  

 prøveløsladelse.
 Efter § 22, stk. 3 og 4, er der adgang  

 til i visse tilfælde at lade straffen fuldbyrde i lukket fængsel,  

 selv om de objektive betingelser i stk. 2 ikke er opfyldt.
 Det gælder for det første, hvis det må  

 anses for nødvendigt for at forebygge overgreb på medindsatte,  

 personale eller andre i institutionen, f.eks. de medindsattes børn,  

 besøgende eller håndværkere m.fl., jf. stk. 3. Med  

 denne bestemmelse sigtes bl.a. til tilfælde, hvor der ved anmeldelsen  

 til straffuldbyrdelse foreligger kendskab til, at den dømte  

 hører til gruppen af »negativt stærke« indsatte med deraf  

 følgende risiko for overgreb på medindsatte eller personale, jf.  

 pkt. 5.5.2.2.3., jf. pkt. 5.5.2.2.1., i de almindelige bemærkninger til  

 lovforslaget.
Anbringelse i lukket fængsel kan også ske,  

 hvis der efter de i øvrigt foreliggende oplysninger om den  

 dømte og efter kriminalitetens art er bestemte grunde til at antage,  

 at den dømte ved anbringelse i åbent fængsel vil undvige  

 eller begå strafbart eller groft disciplinært forhold eller  

 udvise anden adfærd, der er åbenbart uforenelig med ophold i  

 åbent fængsel, jf. stk. 4. Bedømmelsen af, om  

 fuldbyrdelse af straf skal ske i lukket fængsel i medfør af  

 denne bestemmelse, må bl.a. træffes på grundlag af en  

 vurdering af den dømtes farlighed såvel under  

 fængselsopholdet som under en eventuel undvigelse.
Også  

 oplysninger, der begrunder en konkret undvigelsesrisiko eller risiko for  

 indsmugling af og handel med euforiserende stoffer eller andre strafbare  

 forhold, må tillægges betydning.
Endvidere kan oplysninger om den  

 pågældendes adfærd under tidligere ophold i  

 kriminalforsorgens institutioner tillægges betydning, navnlig når  

 den pågældende under sådanne ophold har givet anledning til  

 betydelig ulempe eller gene for medindsatte, uden at denne adfærd blev  

 afdækket, mens vedkommende fortsat var i institutionen, så der  

 kunne være taget stilling til en eventuel overførsel til lukket  

 fængsel.
 Efter § 22, stk. 5, nr. 1, er der  

 mulighed for i beskyttelsesøjemed at anbringe den dømte i  

 lukket fængsel, selv om anbringelsen sker mod den dømtes vilje.  

 Denne bestemmelse sigter bl.a. til »svage« indsatte, jf. pkt. 5.5.2.2.3., jf.  

 pkt. 5.5.2.2.1., i de almindelige bemærkninger til lovforslaget.  

 Endvidere kan der som hidtil ske anbringelse i Anstalten ved Herstedvester,  

 såfremt det af lægelige grunde er nødvendigt at anbringe  

 den dømte på denne institution, der er særligt indrettet  

 på at modtage indsatte, der har behov for psykiatrisk behandling eller  

 bistand.
 § 22, stk. 6, giver i overensstemmelse  

 med den nuværende praksis mulighed for frivillig afsoning i lukket  

 fængsel, hvis særlige familiemæssige eller andre personlige  

 forhold, herunder arbejds- og uddannelsesmæssige forhold, taler for  

 det.
Valg af afsoningsinstitution Til § 23 Bestemmelsen regulerer valget af den konkrete  

 afsoningsinstitution.
Dette valg forudsætter, at der i medfør af  

 lovforslagets §§ 21 og 22 er truffet afgørelse om, i hvilken  

 institutionstype (arresthus, åbent fængsel eller lukket  

 fængsel) straffen skal fuldbyrdes.
Bestemmelsen svarer med enkelte  

 ændringer, der i det væsentlige er af redaktionel karakter, til  

 § 23 i Straffelovrådets lovudkast, jf. pkt. 5.5.2.3., jf. pkt.  

 5.5.2.2.4., i de almindelige bemærkninger til lovforslaget.
Det bemærkes i øvrigt, at et udvalg under  

 Justitsministeriet for tiden overvejer, hvorvidt de grundlæggende  

 principper for fordelingen af indsatte i kriminalforsorgens institutioner,  

 herunder det geografiske nærhedsprincip, fortyndingsprincippet og  

 princippet om fællesskab, bør lempes eller eventuelt erstattes  

 af andre principper.
Udvalget forventes at afslutte overvejelserne med en  

 betænkning i begyndelsen af år 2000.
I stk. 1, 1. pkt., fastslås  

 nærhedskriteriet som udgangspunktet for valget af det konkrete  

 afsoningssted.
Dette kriterium bygger på, at der er åbenbare  

 fordele ved at lade den dømte afsone straffen i nærheden af sit  

 hjemsted.
I stk. 1, 2. pkt., fastslås det, at der ved valget af  

 den konkrete afsoningsinstitution skal tages hensyn til den dømtes  

 egne ønsker.
Denne regel indebærer ikke nogen forpligtelse til  

 at følge disse ønsker.
 I stk. 2 reguleres adgangen til at fravige  

 nærhedskriteriet.
 Af stk. 2, nr. 1, fremgår det, at  

 nærhedskriteriet kan fraviges ved kortvarige fængselsstraffe.  

 Baggrunden for denne bestemmelse er, at hensynet til opretholdelsen af  

 kontakten til familie mv. har størst betydning ved  

 længerevarende straffe.
Stk. 2, nr. 2, åbner mulighed for at  

 fravige nærhedskriteriet af hensyn til den samlede udnyttelse af  

 pladserne i kriminalforsorgens institutioner.
Om dette hensyn til  

 kriminalforsorgens cellekapacitet henvises til bemærkningerne til  

 lovforslagets § 21.
Efter stk. 2, nr. 3, kan  

 nærhedskriteriet fraviges for at beskytte den dømte mod  

 overgreb.
Om dette hensyn kan bl.a. henvises til bemærkningerne til  

 lovforslagets § 21.
Stk. 2, nr. 4, giver mulighed for at fravige  

 nærhedsprincippet med henblik på at kunne yde den dømte  

 pædagogisk, lægelig eller anden særlig bistand.
Det  

 gælder også i tilfælde, hvor anbringelsen sker mod den  

 dømtes ønske.
Stk. 2, nr. 5, tager sigte på  

 tilfælde, hvor fravigelsen har baggrund i hensynet til at forebygge  

 overgreb på medindsatte, personale eller andre i institutionen, f.eks.  

 de med indsattes børn, besøgende eller håndværkere  

 m.fl.
Om dette hensyn kan bl.a. henvises til bemærkningerne til  

 lovforslagets § 21.
 Stk. 2, nr. 6, retter sig mod de  

 tilfælde, hvor det er nødvendigt at placere den indsatte i en  

 anden afsoningsinstitution end den, der følger af  

 nærhedsprincippet, for at forhindre, at den pågældende  

 undviger, herunder i tilfælde hvor undvigelsen søges  

 gennemført ved en befrielsesaktion, der f.eks. iværksættes  

 uden for den pågældende afsoningsinstitution.
Endelig giver stk. 2, nr. 7, mulighed for at  

 fravige nærhedskriteriet for at undgå, at den indsatte kommer til  

 at afsone i en institution, hvor en af den indsattes nærstående  

 gør tjeneste.
Med denne bestemmelse lovfæstes den gældende  

 administrative praksis, som tilsigter at undgå, at der opstår  

 mistanke om, at den ansatte ikke kan udføre tjenesten korrekt og  

 uafhængigt, jf.
Justitsministeriets cirkulære af 1. februar 1979  

 om kriminalforsorgens personales private forbindelser med indsatte og  

 klienter mv.
Overførsel af indsatte fra lukket til åbent  

 fængsel Til § 24 Bestemmelsen regulerer sammen med lovforslagets  

 §§ 25-30 betingelserne for og fremgangsmåden ved overførsel  

 af indsatte mellem fængsler og arresthuse.
Bestemmelsen svarer med  

 enkelte redaktionelle ændringer til § 24 i Straffelovrådets  

 lovudkast, jf. pkt. 5.5.2.3., jf. pkt. 5.5.2.2.5., i de almindelige  

 bemærkninger til lovforslaget.
Bestemmelser om overførsel af indsatte supplerer  

 reglerne om anbringelse af dømte, idet reglerne om anbringelse af  

 dømte alene regulerer spørgsmålet om, i hvilken  

 institution fuldbyrdelsen af en idømt fængselsstraf skal  

 påbegyndes.
Valget af det umiddelbare anbringelsessted er imidlertid  

 ikke udtryk for, at hele straffuldbyrdelsen bør foregå i den  

 pågældende institution.
§ 24 vedrører overførsel af  

 dømte fra lukket til åbent fængsel.
I overensstemmelse med  

 gældende ret fastslås det i stk. 1, at en indsat i  

 lukket fængsel skal overføres til åbent fængsel,  

 når betingelserne for ophold i lukket fængsel ikke længere  

 kan antages at foreligge, eller fortsat fuldbyrdelse af straffen i  

 åbent fængsel i øvrigt ikke kan anses for  

 betænkelig.
Ved vurderingen af muligheden for overførsel til  

 åbent fængsel vil der efter nogen tids afsoning kunne  

 lægges mindre vægt på erfaringer fra tidligere  

 strafudståelser og tilsvarende mere vægt på den  

 dømtes adfærd under den forløbne del af den aktuelle  

 strafudståelse.
Også den nu relativt kortere straffetid kan  

 medvirke til afkræftelse af en tidligere antagelse af f.eks. risiko for  

 undvigelse.
I lovforslagets § 89 er der fastsat en særlig  

 sagsbehandlingsregel, der sikrer, at bl.a. spørgsmålet om  

 overførsel fra lukket til åbent fængsel jævnligt  

 vurderes også uden en egentlig ansøgning herom fra den indsatte,  

 jf. bemærkningerne til denne bestemmelse.
Nægtelse af at overføre en indsat til  

 åbent fængsel forudsætter, at kriminalforsorgen kan  

 godtgøre, at betingelserne for ophold i lukket fængsel fortsat  

 er til stede.
En indsat, der er anbragt i eller overført til lukket  

 fængsel af hensyn til muligheden for at forebygge overgreb på  

 medindsatte eller personale m.fl., skal således overføres til  

 åbent fængsel, når denne grund til anbringelse ikke  

 længere er opfyldt, f.eks. fordi den indsatte under ophold i det  

 lukkede fængsel har udvist en adfærd, som giver grundlag for at  

 antage, at der ikke længere består en risiko for overgreb  

 på medindsatte eller personale ved anbringelse i et åbent  

 fængsel, jf. pkt. 5.5.2.2.6. i de almindelige bemærkninger til  

 lovforslaget.
Endvidere vil en indsat, der efter eget ønske er anbragt  

 i lukket fængsel, kunne overføres til åbent fængsel  

 efter anmodning, såfremt der ikke i øvrigt har været  

 grundlag for at anbringe den pågældende i lukket fængsel  

 eller for nu at anse fuldbyrdelse i åbent fængsel for  

 betænkelig.
 Overførsel til åbent fængsel kan  

 imidlertid undlades, hvis én eller flere af straffuldbyrdelseslovens  

 øvrige betingelser for anbringelse i eller overførsel til  

 lukket fængsel er opfyldt på det tidspunkt, hvor der er  

 spørgsmål om at overføre til åbent fængsel.  

 En dømt vil således f.eks. som udgangspunkt kunne  

 fortsætte afsoningen i lukket fængsel, hvis den  

 pågældende ønsker det, jf. § 24, stk. 1, jf.  

 § 22, stk. 6, og § 25, stk. 6, om frivillig anbringelse  

 og overførsel til lukket fængsel.
I § 24, stk. 2, er der endvidere givet  

 kriminalforsorgen mulighed for at undlade overførsel til åbent  

 fængsel, hvis den resterende straffetid er ganske kort.
Bestemmelsen  

 indebærer ikke, at kriminalforsorgen kan undlade at tage stilling til,  

 om den indsatte i øvrigt opfylder betingelserne for overførsel  

 til åbent fængsel, idet en afgørelse herom kan få  

 betydning ved en eventuel senere afsoning, jf. § 22, stk. 2, og  

 bemærkningerne til den pågældende bestemmelse.
 § 24 omfatter både tilfælde, hvor den  

 dømte oprindeligt er anbragt i lukket fængsel, og  

 tilfælde, hvor den indsatte senere er overført til lukket  

 fængsel.
 Ved valget af det åbne fængsel, hvortil den  

 indsatte skal overføres, finder § 23 tilsvarende anvendelse, jf.  

 § 29.
Overførsel af indsatte fra åbent til lukket  

 fængsel Til § 25 Bestemmelsen regulerer spørgsmålet om  

 overførsel af indsatte fra åbent til lukket fængsel.  

 Bestemmelsen svarer med enkelte ændringer, der i det væsentlige  

 er af redaktionel karakter, til § 25 i Straffelovrådets lovudkast,  

 jf. pkt. 5.5.2.3., jf. pkt. 5.5.2.2.6., i de almindelige bemærkninger  

 til lovforslaget.
 I stk. 1 er opregnet visse kendsgerninger  

 eller en begrundet formodning om tilstedeværelsen af visse  

 kendsgerninger, jf. udtrykket »bestemte grunde til at antage«, som  

 sædvanligvis fører til overførsel af den dømte til  

 lukket fængsel.
Efter stk. 1, nr. 1, kan der således ske  

 overførsel til lukket fængsel, hvis den pågældende  

 er undveget eller har forsøgt herpå.
I overensstemmelse med  

 gældende ret omfatter ordet »undveget« ikke udeblivelse efter  

 udgang.
Efter stk. 1, nr. 2 og 3, kan der ske  

 overførsel til lukket fængsel, hvis den pågældende  

 er fundet i besiddelse af en ikke ubetydelig mængde af euforiserende  

 stoffer, eller der er bestemte grunde til at antage, at den  

 pågældende har indsmuglet eller handlet med euforiserende  

 stoffer.
Adgangen til overførsel er ikke betinget af, at der rejses en  

 formel sigtelse mod den pågældende.
Overførsel kan f.eks.  

 også ske i tilfælde, hvor den indsatte gribes på fersk  

 gerning eller i øvrigt tilstår indsmugling af eller handel med  

 euforiserende stoffer.
Overførsel kan dog kun ske efter en konkret  

 vurdering.
Må det på baggrund af den indsattes forklaring f.eks.  

 antages, at de euforiserende stoffer er »plantet« hos den  

 pågældende af medindsatte, kan overførsel ikke finde sted,  

 jf. pkt. 5.5.2.2.6. i de almindelige bemærkninger til lovforslaget.
 Herudover kan der efter stk. 1, nr. 4, ske  

 overførsel til lukket fængsel, hvis der er bestemte grunde til  

 at antage, at den pågældende har udøvet overgreb på  

 medindsatte, personale eller andre i institutionen, f.eks. de medindsattes  

 børn, besøgende eller håndværkere m.fl.  

 Bestemmelsen indebærer, at en indsat kan overføres til lukket  

 fængsel, hvis kriminalforsorgen kan påvise bestemte grunde til at  

 antage, at den indsatte under sit ophold i det åbne fængsel ved  

 sin adfærd eller på anden vis har udøvet overgreb på  

 medindsatte m.fl., jf. pkt. 5.5.2.2.6. i de almindelige bemærkninger  

 til lovforslaget.
At overførsel til lukket fængsel »kan« ske,  

 jf. § 25, stk. 1, indebærer, at overførsel skal  

 undlades, hvis fortsat fuldbyrdelse i åbent fængsel ikke findes  

 betænkelig efter det i øvrigt oplyste om den indsatte.
I  

 vurderingen af, om overførsel skal ske, bør således  

 indgå den indsattes forhold i øvrigt under den aktuelle  

 strafudståelse og den indsattes egne forklaringer om baggrunden for de  

 forhold, der efter stk. 1 kan danne grundlag for overførsel til  

 lukket fængsel.
Ved vurderingen bør det endvidere  

 tillægges betydning, om de omstændigheder, der kan have begrundet  

 det pågældende forhold, kan påregnes at ville gøre  

 sig gældende under fortsat ophold i åbent fængsel.
 Stk. 2 og 3 indeholder adgang til  

 overførsel til lukket fængsel på grundlag af en  

 fremadrettet vurdering af visse forhold vedrørende den indsattes  

 adfærd, som er åbenbart uforenelig med fortsat ophold i  

 åbent fængsel.
Efter stk. 2 kan der således ske  

 overførsel til lukket fængsel, hvis det må anses for  

 nødvendigt for at forebygge overgreb på medindsatte, personale  

 eller andre i institutionen.
Bestemmelsen medfører, at der kan ske  

 overførsel bl.a. i tilfælde, hvor der på det tidspunkt,  

 hvor beslutningen om anbringelse i åbent fængsel blev truffet,  

 ikke forelå oplysninger, der kunne begrunde anbringelse i lukket  

 fængsel af hensyn til muligheden for at forebygge overgreb på  

 medindsatte m.fl.
Hvis det efterfølgende viser sig, at den indsatte i  

 kraft af sin fysiske eller psykiske styrke eller sit tilhørsforhold  

 til en særlig gruppe eller lignende udgør en risiko for overgreb  

 på medindsatte m.fl., vil den indsatte kunne overføres til  

 lukket anstalt, hvis det er nødvendigt for at forebygge denne risiko,  

 jf. pkt. 5.5.2.2.6. i de almindelige bemærkninger til lovforslaget samt  

 § 22, stk. 3, og bemærkningerne til denne bestemmelse.
 Stk. 3 indeholder adgang til overførsel  

 til lukket fængsel på grundlag af en særlig bestyrket  

 mistanke om visse forhold, der er åbenbart uforenelige med fortsat  

 ophold i åbent fængsel (undvigelse, grovere strafbart eller groft  

 disciplinært forhold mv.). Det følger bl.a. af kravet om  

 særlig bestyrket mistanke, at der skal vægtigere grunde til at  

 overføre en indsat fra åbent til lukket fængsel i de her  

 omhandlede tilfælde end til at anbringe en dømt i lukket  

 fængsel fra straffuldbyrdelsens påbegyndelse på et lignende  

 grundlag, jf. § 22, stk. 4, og bemærkningerne til denne  

 bestemmelse.
Efter stk. 4, nr. 1, vil en indsat mod sin  

 vilje kunne overføres til lukket fængsel i  

 beskyttelsesøjemed.
Denne adgang til overførsel sigter bl.a.  

 på »svage« indsatte, jf. pkt. 5.5.2.2.6., jf. pkt. 5.5.2.2.1., i de  

 almindelige bemærkninger til lovforslaget.
Endvidere kan der som hidtil  

 ske overførsel til Anstalten ved Herstedvester, hvis det af  

 lægelige grunde skønnes nødvendigt, jf. stk. 4,  

nr. 2.
I stk. 5 foreslås det i overensstemmelse  

 med gældende ret fastsat, at en dømt i åbent fængsel  

 kan anbringes midlertidigt i arresthus under behandlingen af en sag om  

 overførsel til lukket fængsel, når der er grund til at  

 antage, at betingelserne for overførsel er opfyldt.
Efter den  

 nuværende praksis vil en indsat, der opholder sig midlertidigt i  

 arresthus, ofte efter kortere tids ophold i arresthuset blive  

 tilbageført til det åbne fængsel, uden at der derefter  

 sker overførsel til lukket fængsel.
Med § 25, stk. 5,  

 tilsigtes ingen ændring af denne praksis, der forekommer  

 hensigtsmæssig i de tilfælde, hvor den midlertidige anbringelse i  

 arresthuset findes at have været tilstrækkelig til over for den  

 dømte at understrege betingelserne for ophold i åbent  

 fængsel, så fortsat ophold i åbent fængsel ikke kan  

 anses for betænkeligt.
For yderligere at begrænse anvendelsen af  

 overførsel til lukket fængsel giver lovforslagets § 28,  

 stk. 2, mulighed for, at en indsat, der opfylder betingelserne i  

 § 25, stk. 1, 2 eller 3, for overførsel til lukket  

 fængsel, i stedet kan overføres midlertidigt til arresthus for  

 et bestemt tidsrum af højst 8 uger.
En sådan beslutning  

 indebærer, at den indsatte efter det fastsatte ophold i arresthus skal  

 tilbage til åbent fængsel, medmindre nye oplysninger eller den  

 indsattes forhold under opholdet i arresthuset giver grundlag for en anden  

 anbringelse.
Stk. 5 åbner også mulighed for, at den  

 midlertidige anbringelse kan ske i lukket fængsel.
Dette  

 forudsætter dog, at den indsatte samtykker heri, medmindre den  

 midlertidige anbringelse af lægelige grunde sker i Anstalten ved  

 Herstedvester.
 Bestemmelsen i stk. 6 om frivillig  

 overførsel fra åbent til lukket fængsel svarer til den  

 nuværende praksis og til bestemmelserne i § 22, stk. 6, og  

 § 24, stk. 1, nr. 1, om frivillig anbringelse i lukket  

 fængsel.
 Ved valget af det lukkede fængsel, hvortil den  

 dømte skal overføres, finder § 23 tilsvarende anvendelse,  

 jf. lovforslagets § 29.
Overførsel af indsatte mellem ensartede  

 afsoningsinstitutioner Til § 26 Bestemmelsen vedrører spørgsmålet om  

 overførsel mellem ensartede afsoningsinstitutioner.
Bestemmelsen  

 svarer med enkelte ændringer, der i det væsentlige er af  

 redaktionel karakter, til § 26 i Straffelovrådets lovudkast, jf.  

 pkt. 5.5.2.3., jf. pkt. 5.5.2.2.7., i de almindelige bemærkninger til  

 lovforslaget.
 Bestemmelsen giver i overensstemmelse med den  

 nuværende praksis mulighed for, at den dømte efter eget  

 ønske eller under særlige omstændigheder  

 tvangsmæssigt kan overføres mellem åbne fængsler,  

 mellem lukkede fængsler og mellem arresthuse.
 § 26, nr. 1-4 og 8 svarer til  

 bestemmelserne i lovforslagets § 23, stk. 2, nr. 2-5 og 7.
 § 26, nr. 5 og 6, giver i overensstemmelse med  

 den nuværende praksis mulighed for at overføre den indsatte til  

 en anden ligeartet institution i tilfælde, hvor der er bestemte grunde  

 til at antage, at den indsatte har udøvet overgreb på  

 medindsatte, personale eller andre i institutionen, f.eks. de medindsattes  

 børn, besøgende eller håndværkere m.fl., og i  

 tilfælde, hvor der er bestemte grunde til at antage, at den indsatte  

 vil undvige, forvolde brand eller indsmugle eller handle med euforiserende  

 stoffer, og det må anses for nødvendigt for at forhindre den  

 indsatte i at begå forhold af denne karakter.
§ 26, nr. 7, tilsigter at opretholde den  

 nuværende adgang til at kunne overføre indsatte mellem ensartede  

 institutioner, når den indsatte selv ønsker en sådan  

 overførsel, og særlige familiemæssige eller andre  

 personlige forhold taler for det.
Blandt sådanne forhold kan kan bl.a.  

 nævnes hensynet til den indsattes uddannelse eller arbejde, eventuelt i  

 forbindelse tilladelse til udgang hertil (frigang).
 Ved valget af den nye institution gælder  

 bestemmelsen i lovforslagets § 23 tilsvarende, jf. lovforslagets  

 § 29.
Overførsel af indsatte fra arresthus til  

 fængsel Til § 27 Bestemmelsen vedrører spørgsmålet om  

 overførsel af indsatte fra arresthus til fængsel.
Bestemmelsen  

 svarer med en enkelt ændring til § 27 i Straffelovrådets  

 lovudkast, jf. pkt. 5.5.2.3., jf. pkt. 5.5.2.2.8., i de almindelige  

 bemærkninger til lovforslaget.
Som det fremgår af § 21, stk. 1, og  

 bemærkningerne hertil, skal fængselsstraf normalt fuldbyrdes i  

 fængsel.
Kun hvor særlige hensyn gør sig gældende,  

 kan fængselsstraf fuldbyrdes i arresthus.
I overensstemmelse med dette princip fastslås det i  

stk. 1, at en indsat i et arresthuse skal overføres til  

 fængsel, når de særlige forhold, der begrundede  

 anbringelsen i arresthus, ikke længere foreligger, medmindre den  

 resterende straffetid er kortvarig.
Det indebærer bl.a., at en indsat,  

 der er anbragt i eller overført til arresthus af hensyn til muligheden  

 for at forebygge overgreb på medindsatte, personale m.fl. skal  

 overføres til fængsel, når denne grund til anbringelse  

 eller overførsel ikke længere består, f.eks. fordi den  

 indsatte under ophold i arresthuset har udvist en adfærd, som giver  

 grundlag for at antage, at der ikke længere består en risiko for  

 overgreb på medindsatte eller personale m.fl. ved anbringelse i et  

 fængsel, jf. pkt. 5.5.2.2.8. i de almindelige bemærkninger til  

 lovforslaget.
Det er ikke fundet hensigtsmæssigt at  

 fastsætte en bestemt tidsperiode for den resterende straffetid.
Ved  

 vurderingen af, om overførsel skal ske, kan der derfor tages hensyn  

 til de ulemper, der konkret vil være forbundet med en forbliven i  

 arresthuset.
I stk. 2, gives der adgang til at  

 overføre indsatte fra arresthus til fængsel af hensyn til  

 udnyttelsen af kriminalforsorgens cellekapacitet, af hensyn til muligheden  

 for at yde den dømte pædagogisk, lægelig eller anden  

 særlig bistand eller af hensyn til muligheden for at forebygge overgreb  

 på medindsatte, personale eller andre i institutionen.
Den  

 pågældende bestemmelse svarer til § 26, nr. 1, 3 og 4, der  

 vedrører betingelserne for at overføre indsatte mellem bl.a.  

 arresthuse.
Bestemmelsen i stk. 2, nr. 2, giver bl.a. mulighed for at  

 overføre såkaldt »negativt stærke« indsatte til et lukket  

 fængsel, hvor der eventuelt kan ske anbringelse på en  

 særlig afdeling for sådanne indsatte, jf. pkt. 5.1.1.1. i de  

 almindelige bemærkninger til lovforslaget samt bemærkningerne til  

 lovforslagets § 25, stk. 2.
 Der er ikke fundet grundlag for i § 27 at medtage  

 bestemmelser svarende til § 26, nr. 2 og 5 og 6, idet disse bestemmelser  

 vedrører forhold, der indgår i vurderingen af, om de  

 særlige betingelser for afsoning i arresthus i det hele taget er  

 opfyldt.
I stk. 3 fastslås det, at bestemmelserne  

 i § 22, jf. §§ 24 og 25, finder tilsvarende anvendelse ved  

 afgørelsen af, om overførslen fra arresthus skal ske til  

 åbent eller lukket fængsel.
Det indebærer, at en indsat,  

 der overføres til fængsel, f.eks. fordi muligheden for at  

 forebygge overgreb på medindsatte eller personale m.fl. ikke  

 længere kan begrunde, at afsoningen sker i arresthus, normalt skal  

 anbringes i åbent fængsel, jf. § 22, stk. 1, og pkt.  

 5.5.2.2.8. i de almindelige bemærkninger til lovforslaget.
Er  

 betingelserne for at overføre den indsatte fra arresthus til  

 fængsel opfyldt, men er betingelserne for ophold i åbent  

 fængsel ikke opfyldt, skal den pågældende imidlertid  

 overføres til lukket fængsel.
 Ved valget af det fængsel, hvortil den indsatte skal  

 overføres fra arresthuset, finder § 23 tilsvarende anvendelse,  

 jf. lovforslagets § 29.
Overførsel af indsatte fra fængsel til  

 arresthus Til § 28 Bestemmelsen regulerer spørgsmålet om  

 overførsel af en indsat fra fængsel til arresthus.
Bestemmelsen  

 svarer til § 28 i Straffelovrådets lovudkast, jf. pkt. 5.5.2.3.,  

 jf. pkt. 5.5.2.2.9., i de almindelige bemærkninger til  

 lovforslaget.
Ved stk. 1 og 3 gives mulighed for at  

 overføre en indsat fra fængsel til arresthus i samme omfang, som  

 der efter § 21, stk. 3 og 4, kan ske anbringelse i arresthus, jf.  

 bemærkningerne ovenfor til denne bestemmelse. § 28, stk. 1,  

 nr. 1, om overførsel for at forebygge overgreb på medindsatte,  

 personale m.fl. sigter bl.a. på tilfælde, hvor der på det  

 tidspunkt, hvor beslutning om anbringelse i fængsel blev truffet, ikke  

 forelå oplysninger, der kunne begrunde anbringelse i arresthus af  

 hensyn til muligheden for at forebygge overgreb på medindsatte,  

 personale m.fl., men hvor det efterfølgende viser sig, at der er  

 risiko for, at den indsatte i kraft af sin fysiske eller psykiske styrke  

 eller sit tilhørsforhold til en særlig gruppe eller lignende  

 begår overgreb på medindsatte eller personale.
Er den indsatte  

 anbragt i åbent fængsel, forudsætter overførsel til  

 arresthus, at overførsel til lukket fængsel ikke er  

 tilstrækkelig til at forebygge sådanne overgreb, jf. pkt.  

 5.5.2.2.9. i de almindelige bemærkninger til lovforslaget.
§ 28, stk. 1 og 3, indeholder i modsætning  

 til § 21, stk. 2, ikke bestemmelser om fuldbyrdelse i arresthus af  

 hensyn til kriminalforsorgens cellekapacitet.
Det forudsættes  

 imidlertid, at der som hidtil kan ske overførsel til anden  

 afsoningsinstitution, herunder arresthus, i særlige  

 nødsituationer, f.eks. efter brand.
§ 28, stk. 2, åbner mulighed for,  

 at en indsat, der opfylder betingelserne i § 25, stk. 1, 2 eller 3,  

 for overførsel til lukket fængsel, i stedet kan overføres  

 midlertidigt til arresthus for et bestemt tidsrum af højst 8 uger.
Der  

 henvises herom til bemærkningerne til lovforslagets § 25. Den  

 indsatte skal under det midlertidige ophold i arresthuset behandles som andre  

 strafafsonere.
 Ved valget af det arresthus, som den indsatte skal  

 overføres til, finder § 23 tilsvarende anvendelse, jf.  

 lovforslagets § 29.
Valg af ny afsoningsinstitution Til § 29 Efter bestemmelsen skal reglerne i § 23  

 vedrørende valget af afsoningsinstitution ved straffuldbyrdelsens  

 påbegyndelse finde tilsvarende anvendelse ved valget af  

 afsoningsinstitution i forbindelse med overførsler efter lovforslagets  

 §§ 24-28. Bestemmelsen svarer til § 29 i Straffelovrådets  

 lovudkast, jf. pkt. 5.5.2.3., jf. pkt. 5.5.2.2.10., i de almindelige  

 bemærkninger til lovforslaget.
 Det bemærkes i øvrigt, at et udvalg under  

 Justitsministeriet for tiden overvejer ændringer af de  

 grundlæggende principper for fordelingen af indsatte, jf.  

 bemærkningerne til lovforslagets § 23.
Bestemmelsen indebærer, at valget af den  

 institution, hvortil den indsatte skal overføres, skal træffes  

 under hensyntagen til den indsattes egne ønsker og således, at  

 straffen så vidt muligt fuldbyrdes i nærheden af den indsattes  

 hjemsted.
De begrænsninger, der efter § 23, stk. 2,  

 gælder i anvendelsen af nærhedsprincippet ved valget af det  

 umiddelbare afsoningssted, gælder tilsvarende ved valget af den  

 institution, hvortil den indsatte senere skal overføres.
Administrative bestemmelser Til § 30 Bestemmelsen indeholder en bemyndigelse for  

 justitsministeren til at fastsætte regler om anbringelse og  

 overførsel efter lovforslagets §§ 21-29. Bestemmelsen svarer til  

 § 30 i Straffelovrådets lovudkast, jf. pkt. 5.5.2.3., jf. pkt.  

 5.5.2.2.10., i de almindelige bemærkninger til lovforslaget.
Regler om anbringelse og overførsel kan bl.a.  

 indeholde forskrifter om den geografiske fordeling på de enkelte  

 afsoningsinstitutioner efter den dømtes hjemsted.
Endvidere kan der  

 med hjemmel i § 30 fastsættes grænse for, hvilke straffe der  

 afhængig af udnyttelsen af kriminalforsorgens cellekapacitet skal anses  

 for omfattet af lovforslagets bestemmelser om kortvarige  

 fængselsstraffe.
Til kapitel 8 Indsattes rettigheder og pligter under opholdet i  

 afsoningsinstitutionen Lovforslagets kapitel 8 (§§ 31-45) indeholder en  

 række bestemmelser vedrørende indsattes rettigheder og pligter  

 under selve opholdet i afsoningsinstitutionen.
Disse bestemmelser, der skal  

 ses i forlængelse af de almindelige bestemmelser om fuldbyrdelse af  

 straf i lovforslagets §§ 3 og 4, vedrører spørgsmål  

 om vejledning og planlægning, anbringelse i fællesskab eller  

 efter den indsattes eget ønske uden fællesskab, medindflydelse,  

 deltagelse i gudstjenester, dispositioner over egne penge og genstande samt  

 udgivelse af et informationsblad.
Endvidere indeholder kapitel 8 regler om de  

 indsattes beskæftigelse ved arbejde, undervisning og uddannelse mv.  

 samt i fritiden og regler om forsorgs- og sundhedsmæssig bistand.
Vejledning og planlægning Til § 31 Bestemmelsen fastsætter regler om institutionens  

 pligt til at vejlede den indsatte om dennes rettigheder, pligter og  

 øvrige forhold under straffuldbyrdelsen.
Endvidere indeholder  

 bestemmelsen pligt for institutionen til sammen med den indsatte at udarbejde  

 en plan for strafudståelsen og tiden efter løsladelsen.  

 Bestemmelsen svarer til § 31 i Straffelovrådets lovudkast, jf.  

 pkt. 5.6.1. i de almindelige bemærkninger til lovforslaget.
Stk. 1 indeholder bestemmelsen om  

 institutionens pligt til at vejlede den indsatte om dennes rettigheder,  

 pligter og øvrige forhold under straffuldbyrdelsen.
I forhold til den  

 nuværende praksis indebærer forslaget, at der i alle  

 institutioner skal gives den dømte en udførlig orientering om  

 regler for opholdet i institutionen og om dennes forhold i øvrigt.
Det  

 fremgår af bestemmelsen, at denne vejledning skal gives snarest efter,  

 at den indsatte er anbragt i institutionen.
Det forudsættes, at der ved  

 modtagelsen af den indsatte til denne udleveres en kort og overskuelig  

 skriftlig orientering om institutionen.
Endvidere forudsættes den  

 dømte sammen med indkaldelsen til afsoning at få tilsendt mere  

 generelt informationsmateriale vedrørende institutionen, så den  

 dømte og eventuelle pårørende har mulighed for på  

 forhånd at være orienteret om bl.a. besøgsregler.
I stk. 2, 1. pkt., fastsættes det, at  

 institutionen sammen med den indsatte snarest efter indsættelsen skal  

 udarbejde en plan for strafudståelsen og tiden efter  

 løsladelsen.
En sådan planlægning udføres efter den  

 nuværende praksis ikke i alle institutioner.
Formålet med  

 planlægningen er bl.a. at fremhæve, at straffuldbyrdelsen  

 så vidt muligt allerede fra dennes påbegyndelse skal søges  

 tilrettelagt med henblik på at styrke og forbedre den dømtes  

 muligheder for at leve en kriminalitetsfri tilværelse efter  

 løsladelsen, jf. lovforslagets § 3. Planlægningen tilsigter  

 også at understrege den indsattes medansvar både for  

 forløbet af strafudståelsen og for perioden efter denne.  

 Særligt med henblik på at fastholde den indsatte i ansvaret for  

 en realistisk planlægning fastsættes det i stk. 2, 2.  

 pkt., at den udarbejdede plan jævnligt skal sammenholdes med den  

 indsattes forhold under strafudståelsen og om nødvendigt  

 søges tilpasset ændringer i disse forhold.
Der er ved forslaget om planlægning i stk. 2  

 ikke fundet grundlag for generelt at undtage indsatte med kortvarige  

 fængselsstraffe fra forslaget, men det er forudsat, at  

 planlægningen og arbejdet hermed navnlig er af betydning for indsatte  

 med ikke helt korte straffe.
For at sikre, at de til enhver tid værende  

 ressourcer også giver mulighed for den fornødne  

 planlægning for disse indsatte, er der i stk. 3 indsat en  

 bemyndigelse for justitsministeren til at fastsætte regler om  

 begrænsning i pligten til planlægning for så vidt  

 angår indsatte med korte straffe.
Anvisninger Til § 32 Bestemmelsen medfører pligt for den indsatte til at  

 efterkomme de anvisninger, som gives af institutionens personale i  

 forbindelse med varetagelsen af opgaver, som institutionen skal udføre  

 i henhold til lovforslagets bestemmelser og administrative forskrifter  

 fastsat med hjemmel i lovforslaget.
Bestemmelsen svarer til § 32 i  

 Straffelovrådets lovudkast, jf. pkt. 5.6.2. i de almindelige  

 bemærkninger til lovforslaget.
Fællesskab Til § 33 Bestemmelsen vedrører spørgsmålet om  

 anbringelse i fællesskab med andre indsatte eller - efter den indsattes  

 eget ønske - uden sådant fællesskab. § 33 regulerer  

 derimod ikke spørgsmålet om institutionens adgang til at  

 udelukke den indsatte fra fællesskab med andre indsatte.
Regler herom  

 er fastsat i lovforslagets §§ 63-64, jf. bemærkningerne til disse  

 bestemmelser.
Den omhandlede bestemmelse svarer til § 33 i  

 Straffelovrådets lovudkast, jf. pkt. 5.6.3. i de almindelige  

 bemærkninger til lovforslaget.
I stk. 1 fastslås det i overensstemmelse  

 med gældende ret, at den indsatte så vidt muligt skal have adgang  

 til fællesskab med andre indsatte.
Bestemmelsen vedrører  

 fællesskab i arbejdstid og fritid, idet den dømte som hidtil  

 forudsættes så vidt muligt at have adgang til at opholde sig i  

 eget opholdsrum om natten.
Ved anvendelsen af udtrykket »så vidt  

 muligt« sigtes til, at der ved fuldbyrdelsen af straf i arresthus er  

 begrænsede muligheder for at tilbyde fællesskab.
I stk. 2 lovfæstes den indsattes ret til  

 at afsone sin straf uden eller med begrænset fællesskab med andre  

 indsatte.
Er dette af praktiske grunde ikke muligt i den institution, hvor  

 den indsatte er anbragt, kan den indsatte anmode om at blive overført  

 til afsoning i arresthus, jf. lovforslagets § 28, stk. 3, nr. 2.  

 Fremsætter den dømte sit ønske om afsoning uden  

 fællesskab, før straffuldbyrdelsen påbegyndes, kan  

 anbringelse eventuelt ske i arresthus, jf. lovforslagets § 21,  

 stk. 4, nr. 2.
I stk. 3 gives den indsatte ret til afsoning  

 uden fællesskab uden for arbejdstiden med indsatte af modsat  

 køn.
Når bestemmelsen undtager arbejdstiden, skyldes det, at  

 stadig flere fængsler modtager indsatte af begge køn, og at det  

 kan være vanskeligt at opdele fængslets arbejds- og  

 uddannelsespladser efter de indsattes køn.
 Stk. 4 indeholder en henvisning til  

 lovforslagets §§ 63-64, hvorefter fængselsstraf efter  

 institutionens bestemmelse og mod den indsattes ønske i særlige  

 tilfælde kan fuldbyrdes uden fællesskab med andre indsatte.
Stk. 5 indeholder en bemyndigelse for  

 justitsministeren til at fastsætte regler om gennemførelse af  

 fællesskab.
Bestemmelsen vedrører bl.a. regler om adgangen til  

 at låse de indsatte inde i arbejdstid, fritid og om natten.
Bemyndigelsen i stk. 5 skal bl.a. benyttes til at  

 fastsætte regler om de indsattes adgang til at låse eget  

 opholdsrum.
Adgangen hertil er af betydning, dels fordi tilladte effekter  

 udleveres til den indsatte på dennes eget ansvar, jf. lovforslagets  

 § 36 og bemærkningerne til denne bestemmelse, dels fordi det  

 må anses for rimeligt, at den indsatte kan være alene uden at  

 skulle anmode personalet om at blive låst inde.
Personalet vil i sagens  

 natur altid kunne låse op til et opholdsrum, som er aflåst af den  

 indsatte, hvis det er nødvendigt.
I øvrigt bemærkes, at udtrykket  

 »fællesskab« hverken efter de nugældende regler mv. eller efter  

 lovforslagets § 33 omfatter en adgang for de indsatte til selv at  

 vælge, hvilke andre indsatte de vil være sammen med, eller ret  

 til samvær med alle øvrige indsatte.
Efter den nuværende  

 praksis har flertallet af de indsatte i lukkede fængsler kun adgang til  

 fællesskab i fritiden med indsatte på den afdeling, hvor de selv  

 er anbragt.
Endvidere forudsættes institutionerne som hidtil at  

 kunne træffe afgørelse om, på hvilken af institutionens  

 forskellige afdelinger de enkelte indsatte skal placeres.
Det gælder  

 også placering på særlige afdelinger for bestemte  

 kategorier af indsatte, f.eks. stofmisbrugere, indsatte med tilknytning til  

 visse organiserede grupper, herunder rockergrupper, eller indsatte med  

 særlig lange eller særlig korte straffe.
Selv om en sådan  

 placering udelukker de pågældende fra samvær med indsatte,  

 der ikke hører til de særlige kategorier, indebærer dette  

 ikke brud på de indsattes adgang til fællesskab, forudsat at de  

 indsatte har adgang til indbyrdes fællesskab, jf. pkt. 5.6.3.2. i de  

 almindelige bemærkninger til lovforslaget.
Medindflydelse Til § 34 Bestemmelsen vedrører spørgsmålet om  

 de indsattes medindflydelse på tilværelsen i institutionen.  

 Bestemmelsen svarer til § 34 i Straffelovrådets lovudkast, jf.  

 pkt. 5.6.4. i de almindelige bemærkninger til lovforslaget.
Det fastslås i stk. 1, at en indsat skal  

 have mulighed for at øve indflydelse på sin tilværelse i  

 institutionen gennem valgte talsmænd.
Denne ret til medindflydelse  

 medvirker til at understrege den indsattes medansvar for sin tilværelse  

 under afsoningen og den pågældendes ansvar for sin  

 tilværelse efter denne.
Stk. 1 forudsætter, at institutionen  

 tilvejebringer de fornødne muligheder for de indsattes  

 medindflydelse.
I stk. 2 fastsættes det, at de indsattes  

 medindflydelse udøves gennem talsmænd valgt af indsatte på  

 en afdeling eller af bestemte grupper af indsatte, f.eks. indsatte på  

 et værksted eller undervisningshold eller udenlandske indsatte.
Det  

 fremgår endvidere, at alle indsatte er valgbare som talsmænd, og  

 at valg af talsmænd og fælles talsmand skal foregå ved  

 skriftlige og hemmelige afstemninger, der skal kontrolleres af institutionen  

 og repræsentanter for de indsatte i fællesskab.
Bestemmelsen  

 udelukker ikke, at institutionens ledelse i stedet kan afholde møder  

 med alle indsatte eller med grupper af indsatte.
Sådanne møder  

 kan dog ikke træde i stedet for møder med talsmænd,  

 medmindre de indsatte ikke ønsker at vælge talsmænd.
I stk. 3 fastslås det i overensstemmelse  

 med gældende ret, at de indsattes talsmænd i lighed med andre  

 tillidsmænd ikke har ret til at deltage i drøftelser  

 vedrørende sager om enkeltpersoner.
Særligt under hensyn til  

 institutionens muligheder for at gennemføre frihedsberøvelsen,  

 jf. lovforslagets § 3, er det i stk. 3 bestemt, at de indsatte  

 heller ikke har ret til at deltage i drøftelser om sager, der  

 vedrører institutionens sikkerhed.
Stk. 4 indeholder en bemyndigelse for  

 justitsministeren til at fastsætte regler om gennemførelsen af  

 de indsattes medindflydelse.
Det forudsættes i den forbindelse, at der  

 udarbejdes regler om adgang for de valgte talsmænd til indbyrdes  

 kontakt til forberedelse af drøftelser med institutionens ledelse.  

 Denne indbyrdes kontakt forudsættes at omfatte såvel  

 talsmændenes indbyrdes kontakt som den enkelte talsmands kontakt med de  

 andre indsatte, som vedkommende særligt repræsenterer.  

 Institutionen kan ikke afskedige en talsmand, men begrænsninger i de  

 valgte talsmænds adgang til indbyrdes kontakt og kontakt med andre  

 indsatte, som de særligt repræsenterer, kan fastsættes i de  

 særlige tilfælde, hvor en talsmand er udelukket fra  

 fællesskab efter reglerne i lovforslagets § 63, eller hvor to  

 eller flere talsmænd er anbragt på hver sin afdeling i den  

 pågældende institution for at forhindre undvigelse.
I  

 sådanne særlige tilfælde kan det være  

 nærliggende at lade en suppleant varetage hvervet som talsmand,  

 så længe den egentlige talsmand er forhindret i at varetage sit  

 hverv.
Deltagelse i gudstjenester Til § 35 Bestemmelsen vedrører indsattes ret til deltagelse  

 i gudstjenester mv., der afholdes i institutionen.
Bestemmelsen svarer til  

 § 35 i Straffelovrådets lovudkast, jf. pkt. 5.6.5. i de  

 almindelige bemærkninger til lovforslaget.
 Efter stk. 1 har en indsat i overensstemmelse  

 med de gældende regler ret til at deltage i gudstjenester, der afholdes  

 i institutionen, medmindre ordens- eller sikkerhedsmæssige hensyn  

 gør det påkrævet at nægte den pågældende  

 adgang til sådan deltagelse.
Efter stk. 2 har en indsat en ubetinget ret  

 til samtale med en præst eller lignende fra sit trossamfund.  

 Bestemmelsen omfatter præst m.fl. fra såvel anerkendte som  

 godkendte trossamfund.
I andre tilfælde vil det som hidtil bero  

 på en konkret vurdering, om en person kan anses for præst eller  

 lignende fra et trossamfund, jf. pkt. 5.6.5.2. i de almindelige  

 bemærkninger til lovforslaget.
 De besøg, som en indsat efter stk. 2 har af en  

 præst m.fl., er ikke omfattet af lovforslagets § 51, stk. 1,  

 hvorefter en indsat har ret til mindst ét ugentligt besøg, jf.  

 bemærkningerne til denne bestemmelse.
 Om den indsattes adgang til at være fritaget for  

 beskæftigelse på visse dage som følge af den  

 pågældendes religiøse tilhørsforhold henvises til  

 lovforslagets § 41 og bemærkningerne til denne bestemmelse.
Egne penge og genstande Til § 36 Bestemmelsen regulerer de indsattes ret til at medtage,  

 besidde og råde over egne penge og genstande i institutionen.  

 Bestemmelsen svarer til § 36 i Straffelovrådets lovudkast, jf.  

 pkt. 5.6.6. i de almindelige bemærkninger til lovforslaget.
Efter stk. 1 har de indsatte som udgangspunkt  

 ret til at medtage, besidde og råde over egne genstande i  

 institutionen.
Efter bestemmelsen gælder dette dog kun, såfremt  

 det er foreneligt med institutionens varetagelse af ordens- eller  

 sikkerhedsmæssige hensyn.
Denne begrænsning er i overensstemmelse  

 med gældende ret og er fundet nødvendig både for at sikre  

 kriminalforsorgens sikkerhedsmæssige virksomhed og af  

 ordensmæssige hensyn, herunder navnlig hensynet til at også  

 »svage« indsatte under afsoningen kan have tålelige forhold og ikke af  

 »stærke« indsatte tvinges eller udnyttes til uønskede  

 dispositioner.
I stk. 2 bemyndiges justitsministeren til at  

 fastsætte regler om begrænsninger i de indsattes ret til at  

 medtage, besidde og råde over egne genstande, herunder til at modtage  

 genstande fra andre.
Sådanne regler, der bl.a. kan indeholde forbud mod  

 besiddelse af mobiltelefoner, findes mest hensigtsmæssigt at kunne  

 fastsættes administrativt, bl.a. fordi de i nogen grad er knyttet til  

 de faktiske forhold i den enkelte afsoningsinstitution.
Såfremt den  

 indsatte af sikkerhedsmæssige grunde nægtes ret til at være  

 i besiddelse af egne genstande, forudsættes institutionen i rimeligt  

 omfang at gøre det muligt for den indsatte at besidde tilsvarende  

 møbler mv.
Stk. 3 indeholder en bemyndigelse for  

 justitsministeren til at fastsætte regler om indsattes adgang til at  

 medtage, besidde og råde over egne penge i institutionen.
Bestemmelsen  

 bygger på en forudsætning om, at de indsatte som udgangspunkt  

 ikke har ret til at medtage egne penge, men alene kan besidde og råde  

 over penge, som er modtaget som vederlag for beskæftigelse i  

 institutionen, jf. lovforslagets § 42 og bemærkningerne til denne  

 bestemmelse.
 Bestemmelsen er endvidere ikke til hinder for, at der  

 eventuelt fastsættes regler om, at indsatte ikke må besidde  

 kontante penge i institutionen, således som det forsøgsvis er  

 gennemført i et fængsel, jf. pkt. 5.6.6.1. i de almindelige  

 bemærkninger til lovforslaget.
Udgivelse af blad Til § 37 Bestemmelsen vedrører spørgsmålet om  

 de indsattes ret til i institutionen at udgive et informationsblad.  

 Bestemmelsen svarer til § 37 i Straffelovrådets lovudkast, jf.  

 pkt. 5.6.7. i de almindelige bemærkninger til lovforslaget.
I stk. 1 fastsættes det, at de indsatte  

 i institutionen har ret til at udgive blade.
Denne ret omfatter samtlige  

 institutioner, dvs. både åbne og lukkede fængsler,  

 arresthuse og kriminalforsorgens pensioner.
Efter stk. 2 yder fængslet støtte  

 til udgivelse af ét blad.
Ordet »fængslet« sigter til åbne  

 og lukkede fængsler.
Arresthuse og pensioner omfattes ikke af  

 bestemmelsen.
Støtten forudsættes at omfatte økonomisk  

 støtte, herunder til anskaffelse af kontormaskiner mv. samt  

 fremstilling af informationsbladet.
Endvidere forudsættes  

 fængslets støtte at omfatte tilladelse til, at redaktøren  

 af informationsbladet kan opfylde sin pligt til at være  

 beskæftiget med godkendte aktiviteter, jf. lovforslagets § 38,  

 stk. 1, og bemærkningerne til denne bestemmelse, ved at arbejde  

 med udgivelsen af bladet.
Det indebærer bl.a., at den  

 pågældende får vederlag af fængslet for den  

 nødvendige varetagelse af hvervet som redaktør.
Fængslet  

 kan ikke afskedige redaktøren, der udpeges af de indsatte.
Overholder  

 redaktøren ikke de vilkår, der måtte blive fastsat, jf.  

 stk. 4 og bemærkningerne nedenfor, kan fængslet imidlertid  

 nægte at anerkende hvervet som en godkendt aktivitet og henvise  

 redaktøren til at udøve hvervet i fritiden.
 I overensstemmelse med den nuværende praksis er det  

 i stk. 3 fastsat, at institutionens leder har adgang til at  

 gennemlæse de indsattes blade, før de udgives, og at  

 institutionens leder i forbindelse hermed i visse tilfælde kan forbyde  

 offentliggørelsen af bestemte artikler.
 Ordet »institutionens« omfatter her de samme  

 institutioner, som er omfattet af stk. 1, jf. ovenfor.
 Udtrykket »de indsattes blade« omfatter både  

 tilfælde, hvor fremstillingen af bladet sker i institutionen, eventuelt  

 med støtte fra fængslet efter § 37, stk. 2, og  

 tilfælde, hvor fremstillingen sker uden for vedkommende institution,  

 når bladet må antages at være bestemt til udgivelse i  

 institutionen. Øvrige blade, der bringes til institutionen udefra,  

 f.eks. blade, der retter sig mod alle i kriminalforsorgens institutioner,  

 forudsættes at kunne gennemlæses og nægtes udleveret i  

 medfør af lovforslagets § 36 om egne genstande, § 55 om  

 brevveksling og § 60 om undersøgelse af den indsattes person og  

 opholdsrum, jf. pkt. 5.6.7.2. i de almindelige bemærkninger til  

 lovforslaget.
Med udtrykket »sikkerhedsmæssige hensyn«  

 tænkes bl.a. på forebyggelse af, at de indsatte begår  

 strafbart forhold under afsoningen, f.eks. ved at overtræde  

 straffelovens bestemmelser om freds- og ærekrænkelser.
Som  

 eksempel på personer, der kan være omfattet af udtrykket »groft  

 forulemper enkeltpersoner«, kan nævnes ofre for forbrydelser og  

 medindsatte og - i særligt grove tilfælde - ansatte ved  

 institutionen, jf. pkt. 5.6.7.2. i de almindelige bemærkninger til  

 lovforslaget.
I stk. 4 bemyndiges justitsministeren til at  

 fastsætte regler om gennemførelsen af retten til bladudgivelse  

 efter stk. 2 og 3, herunder om fastsættelse af vilkår for  

 støtte til udgivelsen og om mulighed for inddragelse af denne  

 støtte, såfremt de fastsatte vilkår ikke overholdes.
Det  

 forudsættes herved, at inddragelse af støtten kan ske både  

 indtil videre og for en bestemt periode.
 Arbejde og uddannelse mv.
Til § 38 Bestemmelsen regulerer sammen med §§ 39-42 de  

 indsattes ret og pligt til at være beskæftiget ved deltagelse i  

 arbejde, uddannelse eller anden godkendt aktivitet under straffuldbyrdelsen.  

 Bestemmelsen svarer til § 38 i Straffelovrådets lovudkast, jf.  

 pkt. 5.6.8. i de almindelige bemærkninger til lovforslaget.
I stk. 1, fastslås det, at de indsatte  

 har såvel ret som pligt til under straffuldbyrdelsen at være  

 beskæftiget med en af institutionen godkendt aktivitet.
I forhold til  

 den nuværende bestemmelse i straffelovens § 35 om arbejdspligt for  

 de indsatte og i forhold til den nuværende praksis åbner  

 bestemmelsen mulighed for en udvidelse af de aktiviteter, som den indsatte  

 kan være beskæftiget med til opfyldelse af sin pligt til at  

 være beskæftiget under straffuldbyrdelsen.
Samtidig  

 indebærer bestemmelsen, at pligten til at være beskæftiget  

 modsvares af en ret til at være beskæftiget, således at det  

 påhviler kriminalforsorgen at tilvejebringe de fornødne  

 beskæftigelsesmuligheder.
Med bestemmelsen tilsigtes endvidere en  

 understregning af undervisning og uddannelse som ligestillet med tilbud om  

 beskæftigelse i institutionens værksteder eller med  

 institutionens drift.
Denne ligestilling har bl.a. betydning for  

 spørgsmålet om vederlæggelse, jf. lovforslagets § 42,  

 og bemærkningerne til denne bestemmelse, og tilsigter en forbedring af  

 indsattes motivation til at udnytte institutionsopholdet til undervisning og  

 uddannelse.
 I stk. 2 bemyndiges justitsministeren til at  

 fravige bestemmelsen om ret og pligt til at være beskæftiget  

 under fuldbyrdelsen af fængselsstraffen.
 Denne bestemmelse påtænkes at få  

 betydning dels for særlige institutioner, der ikke har mulighed for at  

 tilbyde alle beskæftigelse, dels for bestemte grupper af indsatte.  

 Bestemmelsen giver f.eks. mulighed for at fritage efterlønsmodtagere  

 og andre pensionister for pligten til at være beskæftiget,  

 herunder med egentligt arbejde, mod at være beskæftiget med andre  

 godkendte aktiviteter.
Bestemmelsen vil endvidere give mulighed for at fritage  

 indsatte, der afsoner i arresthuse, for pligten til at være  

 beskæftiget.
Arresthusene huser primært  

 varetægtsarrestanter, mens afsonere udgør en relativt lille  

 gruppe, der som hovedregel kun udstår kortvarige straffe.  

 Varetægtsarrestanter har ikke beskæftigelsespligt, og det kan  

 derfor være vanskeligt for arresthusene at administrere en  

 beskæftigelsespligt for denne lille gruppe af afsonere.
Til § 39 Bestemmelsen vedrører spørgsmålet om  

 valg af beskæftigelse til den enkelte indsatte under  

 straffuldbyrdelsen.
Bestemmelsen svarer til § 39 i  

 Straffelovrådets lovudkast, jf. pkt. 5.6.8. i de almindelige  

 bemærkninger til lovforslaget.
 I stk. 1 fastslås princippet om  

 individuelt beskæftigelsesvalg.
Stk. 2, 1. pkt., indeholder en angivelse af de  

 hensyn, der skal tages i betragtning ved det individuelle  

 beskæftigelsesvalg.
Det forudsættes, at kriminalforsorgen  

 løbende søger at tilpasse aktivitetstilbuddene til de indsattes  

 arbejdsmæssige og uddannelsesmæssige forudsætninger,  

 så institutionernes beskæftigelses- og uddannelsesmuligheder i  

 videst muligt omfang kan medvirke til at hjælpe eller påvirke den  

 indsatte til at leve en kriminalitetsfri tilværelse, jf. lovforslagets  

 § 3. Bl.a. med sigte herpå indeholder stk. 2, 2. pkt.,  

 en forpligtelse for kriminalforsorgen til at vejlede den indsatte om  

 mulighederne for ved undervisning eller uddannelse at afhjælpe  

 manglende skolekundskaber eller mangel på erhvervsmæssig eller  

 anden uddannelse.
 For så vidt angår mulighederne for  

 undervisning, uddannelse eller arbejde uden for institutionen henvises til  

 lovforslagets § 46 om udgang og bemærkningerne til denne  

 bestemmelse.
Til § 40 Bestemmelsen indebærer, at institutionens  

 særlige arbejdspladser skal være indrettet således, at  

 arbejdsforholdene for de indsatte er sikkerheds- og sundhedsmæssigt  

 fuldt forsvarlige.
Bestemmelsen svarer til § 40 i Straffelovrådets  

 lovudkast, jf. pkt. 5.6.8. i de almindelige bemærkninger til  

 lovforslaget.
Bestemmelsen træder i stedet for straffelovens  

 § 45, 1. pkt., hvorefter indsatte ikke må beskæftiges med  

 sundhedsfarligt arbejde.
Bestemmelsen indebærer i overensstemmelse med  

 den nuværende praksis, at institutionernes særlige arbejdspladser  

 så vidt muligt skal være indrettet i overensstemmelse med  

 arbejdsmiljølovgivningen, der ikke direkte omfatter kriminalforsorgens  

 beskæftigelse af de indsatte.
Med udtrykket »særlige arbejdspladser« sigtes til  

 arbejdspladser i værksteder i kriminalforsorgens institutioner.  

 Opholdsrum, der tillige anvendes som arbejdssted (typisk enkle montage- eller  

 pakkearbejder), omfattes ikke.
Opholdsrum, der tillige anvendes som  

 arbejdssted, findes navnlig i arresthusene, hvor der af pladsmæssige  

 årsager ikke alle steder er indrettet særlige værksteder  

 til arbejdspladser.
Det forudsættes, at kriminalforsorgens varetagelse  

 af sikkerhedsmæssige opgaver kan begrunde fravigelser af kravene til  

 arbejdspladsernes indretning.
Det samme gælder de bygningsmæssige  

 forhold, idet de særlige fængselsmæssige forhold undertiden  

 bevirker, at lovgivningens regler om flugtveje, placering af vinduer mv.  

 må fraviges.
 Der henvises i øvrigt til lovforslagets § 6 og  

 bemærkningerne til denne bestemmelse, hvorefter justitsministeren  

 fastsætter regler om erstatning til indsatte i kriminalforsorgens  

 institutioner for følger af ulykkestilfælde.
Til § 41 Bestemmelsen indeholder en bemyndigelse for  

 justitsministeren til at fastsætte regler om de indsattes  

 beskæftigelse, herunder om at beskæftigelsespligten skal  

 tilrettelægges under hensyn til de indsattes religiøse  

 tilhørsforhold.
Bestemmelsen svarer til § 41 i  

 Straffelovrådets lovudkast, jf. pkt. 5.6.8. i de almindelige  

 bemærkninger til lovforslaget.
 Baggrunden for bestemmelsen er, at en lang række  

 spørgsmål vedrørende den praktiske tilrettelæggelse  

 af beskæftigelsen af indsatte ikke findes egnet til lovregulering, men  

 bør fastsættes administrativt i henhold til en bemyndigelse i  

 loven.
Bestemmelsen indebærer bl.a., at administrative  

 forskrifter, der skal udstedes, skal indeholde en regel om, at der ved  

 tilrettelæggelsen af de indsattes beskæftigelsespligt skal tages  

 hensyn til den pågældendes religiøse  

 tilhørsforhold.
Det forudsættes i den forbindelse, at  

 vedkommendes samlede forpligtelse til at være beskæftiget med  

 godkendte aktiviteter i institutionen fastholdes, så der blot ved den  

 nærmere tilrettelæggelse heraf skal tages hensyn til  

 religiøse forbud mod beskæftigelse på bestemte dage, jf.  

 pkt. 5.6.8.2. i de almindelige bemærkninger til lovforslaget.
Til § 42 Bestemmelsen regulerer spørgsmålet om  

 vederlag for de indsattes beskæftigelse ved deltagelse i arbejde,  

 undervisning, uddannelse eller anden godkendt aktivitet.
Bestemmelsen svarer  

 til § 42 i Straffelovrådets lovudkast, jf. pkt. 5.6.8. i de  

 almindelige bemærkninger til lovforslaget.
Det fastslås i stk. 1, 1. pkt., at en  

 indsat skal have udbetalt vederlag for sin beskæftigelse.
Denne  

 bestemmelse omfatter indsatte, der i institutionen (fængsler og  

 arresthuse) ikke er beskæftiget med eget arbejde, men er  

 beskæftiget på kriminalforsorgens foranledning.
Efter  

stk. 1, 2. pkt., skal vederlag også udbetales til indsatte,  

 der ikke kan tilbydes beskæftigelse, eller som er uden  

 beskæftigelse efter reglerne i lovforslagets § 38, stk. 2,  

 jf. bemærkningerne ovenfor til denne bestemmelse.
Endelig skal der  

 udbetales vederlag til indsatte, som på grund af sygdom er  

 fraværende fra beskæftigelse, jf. stk. 1, 3. pkt.
 Efter stk. 2 skal andre indsatte alene have  

 dækket deres personlige fornødenheder, jf. dog stk. 3 og  

 lovforslagets § 110, stk. 1. Med udtrykket »andre indsatte« sigtes  

 her til personer, der ikke omfattes af stk. 1, f.eks. personer der har  

 tilsidesat beskæftigelsespligten, og personer, der i institutionen er  

 beskæftiget med eget arbejde.
 Stk. 3 bemyndiger justitsministeren til at  

 fastsætte regler om ydelser efter stk. 1 og 2 og til i den  

 forbindelse at fastsætte regler om, at andre indsatte, der er  

 fraværende fra beskæftigelse, skal have udbetalt vederlag for  

 beskæftigelse.
 Henvisningen i stk. 2 til stk. 3, jf. ovenfor,  

 indebærer, at indsatte, der er fraværende fra  

 beskæftigelse, og som ikke omfattes af stk. 1, alligevel skal have  

 udbetalt vederlag for beskæftigelse, hvis de omfattes af de  

 administrative regler, som stk. 3 giver mulighed for at fastsætte.  

 Som eksempel kan peges på indsatte, der har være fraværende  

 fra beskæftigelse på grund af visse former for udgang,  

 lægebesøg eller lignende, og som efter de nugældende  

 administrative bestemmelser modtager godtgørelse svarende til mistet  

 aflønning.
 Henvisningen i stk. 2 til § 110, stk. 1,  

 medfører, at indsatte, der er beskæftiget med eget  

 indtægtsgivende arbejde i institutionen, eller som under udgang har  

 arbejdsindtægt, end ikke skal have dækket deres personlige  

 fornødenheder, idet det følger af reglen i § 110,  

 stk. 1, jf. bemærkningerne til denne bestemmelse, at sådanne  

 indsatte selv skal betale for opholdet i institutionen.
 Ordet »ydelser« i stk. 3 omfatter i overensstemmelse  

 med de nugældende regler mv. efter omstændighederne både  

 pengebeløb og naturalier og forudsættes  

 størrelsesmæssigt at svare til det beløb, som en  

 kontanthjælpsmodtager har til rådighed efter fradrag af faste  

 udgifter til bolig mv.
 Endvidere forudsættes ydelser til indsatte, der er  

 fraværende fra beskæftigelse på grund af sygdom, som hidtil  

 at kunne fastsættes som et dagpengebeløb svarende til en  

 procentdel af vederlaget for beskæftigelse, hvilket er i  

 overensstemmelse med de regler om dagpenge, der gælder på det  

 almindelige arbejdsmarked.
Endelig omfatter ordet »vederlag« både et  

 pengebeløb for selve beskæftigelsen og et pengebeløb til  

 dækning af personlige fornødenheder.
Det forudsættes, at  

 der som hidtil kan ske modregning for kostens værdi ved udbetaling af  

 vederlag i de institutioner, hvor der ikke er fuld selvforplejning.
 Om adgangen til at enrumsanbringe mv. og ikende  

 disciplinærstraf i form af bøde ved fravær fra  

 beskæftigelse henvises til pkt. 5.6.8.2. i de almindelige  

 bemærkninger til lovforslaget samt til lovforslagets § 64 og  

 § 68, jf. § 67, nr. 3, og bemærkningerne til disse  

 bestemmelser.
Fritiden Til § 43 Bestemmelsen vedrører spørgsmålet om  

 tilrettelæggelse af de indsattes fritid i institutionen.
Bestemmelsen  

 svarer til § 43 i Straffelovrådets lovudkast, jf. pkt. 5.6.9. i de  

 almindelige bemærkninger til lovforslaget.
I stk. 1 fastslås princippet om  

 selvforvaltning.
Med denne bestemmelse tilsigtes det at tilnærme de  

 indsattes former for fritidsudnyttelse til forholdene i det øvrige  

 samfund.
Det forudsættes, at de indsatte selv skal forestå egen  

 kostforplejning, og at servicefunktioner, der ydes af den enkelte  

 institution, i videst muligt omfang overføres til de indsattes  

 selvforvaltning i takt med tilvejebringelsen af de praktiske muligheder og  

 forudsætninger i de enkelte institutioner.
 I stk. 2 fastsættes pligt for  

 institutionen til at tilbyde de indsatte aktiviteter i fritiden.  

 Formålet med bestemmelsen er at fastslå, at institutionen til  

 stadighed skal sikre, at de indsatte tilbydes et passende antal aktiviteter i  

 fritiden.
I stk. 3 fastslås det i overensstemmelse  

 med gældende ret, at en indsat har ret til dagligt at tilbringe mindst  

 1 time i fri luft.
Bestemmelsen er en minimumsbestemmelse, og det bør  

 derfor tilstræbes, at de indsatte gives mulighed for at tilbringe  

 yderligere tid i fri luft.
Det fremgår samtidig af stk. 3, at  

 gennemførelsen af retten til at tilbringe mindst 1 time i fri luft kan  

 fraviges, hvis gennemførelsen af denne ret i det enkelte  

 tilfælde vil være uforenelig med institutionens varetagelse af  

 sikkerhedsmæssige hensyn.
Bestemmelsen finder endvidere ikke  

 anvendelse, hvis den indsatte er anbragt i sikringscelle, jf. lovforslagets  

 § 66. Bestemmelsen, der er i overensstemmelse med gældende ret,  

 medfører bl.a., at indsatte, der er udelukket fra fællesskab,  

 jf. lovforslagets § 63, eller anbragt i strafcelle, jf. lovforslagets  

 § 68, efter en konkret vurdering kan nægtes adgang til at  

 tilbringe mindst én time i fri luft.
I tilslutning til lovforslagets § 43 henvises i  

 øvrigt til bestemmelserne i lovforslagets kapitel 9 om indsattes  

 kontakt til samfundet uden for institutionen.
Også de bestemmelser, der  

 er omfattet af dette kapitel, er således af væsentlig betydning  

 for tilrettelæggelsen af de indsattes fritid under straffuldbyrdelsen.
Forsorgsmæssig bistand Til § 44 Bestemmelsen vedrører spørgsmålet om  

 den forsorgsmæssige bistand til indsatte.
Bestemmelsen svarer til  

 § 44 i Straffelovrådets lovudkast, jf. pkt. 5.6.10. i de  

 almindelige bemærkninger til lovforslaget.
Som det fremgår af lovforslagets § 3 og  

 bemærkningerne til denne bestemmelse, er det en hovedopgave for  

 kriminalforsorgen ved fuldbyrdelsen bl.a. af en fængselsstraf at  

 hjælpe eller påvirke den indsatte til at leve en kriminalitetsfri  

 tilværelse.
Et væsentligt middel til løsning af denne  

 hovedopgave er ydelsen af forsorgsmæssig bistand til den indsatte.
Den forsorgsmæssige bistand er nærmere  

 beskrevet i stk. 1, der indebærer en pligt for  

 institutionen til at vejlede og bistå en indsat med hensyn til den  

 pågældendes beskæftigelsesmæssige, sociale og  

 personlige forhold.
I stk. 1, nr. 1, fastslås det, at  

 institutionen har pligt til at yde forsorgsmæssig bistand med et mere  

 fremadrettet formål, dvs. med henblik på at forbedre den  

 pågældendes muligheder for at leve en kriminalitetsfri  

 tilværelse.
Efter stk. 1, nr. 2, skal den  

 forsorgsmæssige bistand endvidere ydes med henblik på at  

 begrænse de ulemper, som følger af frihedsberøvelsen.
En  

 tilsvarende forpligtelse er for så vidt angår  

 varetægtsarrestanter fastsat i retsplejelovens § 776.
Stk. 2 fastslår institutionens pligt til  

 at formidle kontakt til personer, institutioner og myndigheder, der efter  

 anden lovgivning kan yde bistand.
Forpligtelsen til at yde indsatte bistand  

 efter den sociale lovgivning mv. forudsættes som hidtil i første  

 række at påhvile de almindelige sociale myndigheder.
Sundhedsmæssig bistand Til § 45 Bestemmelsen vedrører spørgsmålet om  

 sundhedsmæssig bistand til indsatte.
Bestemmelsen svarer til § 45  

 i Straffelovrådets lovudkast, jf. pkt. 5.6.11. i de almindelige  

 bemærkninger til lovforslaget.
§ 45 bygger på det hovedsynspunkt, at  

 kriminalforsorgens klientel i sundhedsmæssig henseende så vidt  

 muligt skal sidestilles med befolkningen i almindelighed.
Dette grundprincip  

 er i overensstemmelse med lovforslagets § 4, hvorefter der ikke under  

 fuldbyrdelsen af straf må pålægges en person andre  

 begrænsninger i tilværelsen end sådanne, der er fastsat ved  

 lov eller er en følge af selve straffen.
I stk. 1 fastslås de indsattes ret til  

 sundhedsmæssig bistand.
De nærmere regler om den  

 sundhedsmæssige bistand forudsættes fastsat administrativt af  

 justitsministeren i medfør af bemyndigelsen i stk. 4.
 Stk. 2 indeholder en bemyndigelse for  

 justitsministeren til efter forhandling med sundhedsministeren at  

 fastsætte regler om tvangsbehandling i Anstalten ved Herstedvester af  

 indsatte, der opfylder psykiatrilovens betingelser for tvangstilbageholdelse,  

 og som ikke kan overføres til en almindelig psykiatrisk afdeling.
Stk. 2 suppleres i stk. 3 af en  

 bestemmelse om fremgangsmåden ved tvangsbehandling i de  

 ovennævnte tilfælde, hvorefter behandlingen skal ske i  

 overensstemmelse med psykiatrilovens regler, herunder også for så  

 vidt angår adgang til at klage over anstaltens beslutning om  

 tvangsbehandling til patientklagenævnet.
Patientrådgiver  

 beskikkes dog kun, hvis den pågældende ikke i forvejen har en  

 bistandsværge efter straffelovens § 71.
 Formålet med stk. 2 og 3 er at give mulighed  

 for at fastholde den nuværende restriktive praksis vedrørende  

 tvangsbehandling af forbigående, ekstraordinært farlige sindssyge  

 indsatte, der, fordi tilstanden er forbigående og svingende, ikke  

 opfylder betingelserne i psykiatrilovens § 40 for afsigelse af  

 farlighedsdekret, jf. pkt. 5.6.11.2., jf. pkt. 5.6.11.1.4., i de almindelige  

 bemærkninger til lovforslaget.
Ved klage over beslutning om tvangsbehandling i Anstalten  

 ved Herstedvester forudsættes det at være anstalten, der efter  

 anmodning fra patienten eller patientrådgiveren indbringer  

 afgørelsen for patientklagenævnet.
Af henvisningen til  

 psykiatrilovens regler om klageadgang følger, at  

 patientklagenævnets afgørelse kan indbringes for  

 Sundhedsvæsenets Patientklagenævn.
Til kapitel 9 Indsattes kontakt til samfundet uden for institutionen Lovforslagets kapitel 9 (§§ 46-59) indeholder en  

 række bestemmelser vedrørende de indsattes kontakt til samfundet  

 uden for institutionen.
I §§ 46-50 behandles spørgsmålet om  

 tilladelse til udgang.
I §§ 51-54 behandles spørgsmålet om  

 tilladelse til besøg.
I §§ 55-56 og i § 57 behandles  

 henholdsvis spørgsmålet om ret til brevveksling og til at  

 føre telefonsamtaler.
Endelig indeholder dette kapitel i §§ 58 og  

 59 nærmere regler om de indsattes mulighed for at holde sig orienteret  

 ved avislæsning mv. og om indsattes kontakt til medierne.
Udgang Til § 46 Bestemmelsen vedrører spørgsmålet om,  

 hvornår en indsat kan få tilladelse til udgang.
Bestemmelsen  

 svarer med enkelte ændringer, der i det væsentlige er af  

 redaktionel karakter, til § 46 i Straffelovrådets lovudkast, jf.  

 pkt. 5.7.1. i de almindelige bemærkninger til lovforslaget.
Det fastslås i stk. 1, nr. 1, at  

 tilladelse til udgang kan gives til formål, der er rimeligt begrundet i  

 uddannelsesmæssige, arbejdsmæssige, behandlingsmæssige,  

 familiemæssige og andre personlige hensyn.
Det forudsættes, at  

 tilladelse til udgang fortsat anvendes som et almindeligt led i  

 straffuldbyrdelsen, men at kriminalforsorgen fortsat nøje vurderer  

 misbrugsrisikoen i hvert enkelt tilfælde, så man i de forholdsvis  

 få tilfælde, hvor udgang misbruges til ny kriminalitet,  

 overvejer, om det konstaterede misbrug giver anledning til ændring af  

 praksis med hensyn til meddelelse af udgangstilladelser og vilkårene  

 for sådanne tilladelser.
 I stk. 1, nr. 2 og 3, opstilles visse generelle  

 forudsætninger for, at en indsat kan få tilladelse til  

 udgang.
I overensstemmelse med gældende ret fastslås  

 det i stk. 1, nr. 2, at tilladelse til udgang forudsætter,  

 at der ikke er bestemte grunde til at antage, at den indsatte i forbindelse  

 med udgang vil begå ny kriminalitet, unddrage sig fortsat  

 straffuldbyrdelse eller på anden måde misbruge  

 udgangstilladelsen.
Vurderingen af risikoen for misbrug af en  

 udgangstilladelse forudsættes fortsat at bygge på det kendskab,  

 som institutionen har til den indsatte fra den aktuelle og eventuelt  

 tidligere strafudståelser, fra de sagsakter, som institutionen er i  

 besiddelse af, og i visse særlige sager fra indhentede udtalelser fra  

 særligt sagkyndige, herunder udtalelser fra den politimyndighed, der  

 har behandlet straffesagen.
Vurderingen af risiko må i praksis ske på  

 grundlag af en samlet bedømmelse af de foreliggende oplysninger.
I  

stk. 2 er imidlertid opregnet en række forhold, der skal  

 tillægges særlig vægt ved denne vurdering.
Det  

 forudsættes herved, at forholdenes særlige betydning mindskes i  

 takt med straffens udståelse, såfremt de i øvrigt  

 foreliggende oplysninger om den indsatte taler herfor.
Det gælder ikke  

 mindst i de tilfælde, der er nævnt i stk. 2, nr. 5,  

 vedrørende den indsattes forhold under en tidligere  

 strafudståelse.
Stk. 2, nr. 6, indebærer, at udeblivelse fra  

 strafudståelse kan medføre, at den indsatte må  

 påbegynde udgang på et senere tidspunkt end normalt eller efter  

 omstændighederne ikke opnår tilladelse til udgang under  

 strafudståelsen.
I stk. 1, nr. 3, opstilles som den tredje  

 betingelse for, at en indsat kan få tilladelse til udgang, at hensynet  

 til retshåndhævelsen ikke i øvrigt - dvs. bortset fra  

 misbrugsrisikoen - taler imod udgangstilladelsen.
Dette kan f.eks. være  

 tilfældet, hvis den indsatte ønsker udgangstilladelse til en  

 optræden, hvorved den pågældende i særlig grad kommer  

 i offentlighedens søgelys, eller til bestemte steder, hvor hensynet  

 til at beskytte den forurettede ved lovovertrædelsen klart tilsiger, at  

 den indsatte ikke bør kunne komme på det pågældende  

 tidspunkt.
Hensynet til retshåndhævelsen kan endvidere tale imod,  

 at indsatte med længere straf for alvorlig kriminalitet får  

 tilladelse til udgang før efter udståelse af en vis del af  

 straffen, jf. lovforslagets § 50 og bemærkningerne til denne  

 bestemmelse.
Til § 47 I overensstemmelse med gældende ret fastslås  

 det i bestemmelsen, at det tidsrum, hvori den indsatte har været  

 på udgang, medregnes til straffetiden.
Bestemmelsen svarer til  

 § 47 i Straffelovrådets lovudkast, jf. pkt. 5.7.1. i de  

 almindelige bemærkninger til lovforslaget.
 Såfremt den indsatte udebliver efter udgang,  

 afbrydes fuldbyrdelsen af fængselsstraffen, jf. lovforslagets  

 § 75, nr. 1. Det tidsrum, hvori straffuldbyrdelsen er afbrudt, medregnes  

 ikke i straffetiden.
Til § 48 Bestemmelsen vedrører fastsættelsen af  

 vilkår for tilladelse til udgang.
Bestemmelsen svarer til § 48 i  

 Straffelovrådets lovudkast, jf. pkt. 5.7.1. i de almindelige  

 bemærkninger til lovforslaget.
Det fastslås i stk. 1, at en tilladelse  

 til udgang altid skal gives på vilkår af, at den indsatte under  

 udgangen ikke begår strafbart forhold eller i øvrigt misbruger  

 udgangstilladelsen.
Såfremt de fastsatte eller forudsatte vilkår,  

 f.eks. om at følge den fastsatte rejseplan, ikke overholdes, vil  

 allerede meddelte tilladelser til nye udgange kunne tilbagekaldes eller gives  

 på ændrede vilkår, jf. lovforslagets § 49 og  

 bemærkningerne til denne bestemmelse.
Er der ikke allerede givet  

 tilladelse til nye udgange, skal misbruget tillægges særlig  

 vægt ved vurderingen af risikoen for misbrug af en senere  

 udgangstilladelse, jf. lovforslagets § 46, stk. 2, nr. 4.
Efter stk. 2 kan tilladelsen til udgang  

 betinges af andre vilkår, hvis sådanne vilkår findes  

 formålstjenlige for at undgå misbrug.
Bestemmelsen indeholder i  

 nr. 1-4 en ikke udtømmende opregning af sådanne vilkår.  

 Der kan som hidtil bl.a. fastsættes begrænsninger for så  

 vidt angår indsattes samvær med bestemte personer eller ophold  

 på bestemte steder under udgang, således som det f.eks. sker  

 efter den nuværende praksis vedrørende rockeres samvær med  

 gruppemedlemmer og ophold på gruppetilhørssteder under  

 udgang.
Til § 49 Bestemmelsen vedrører spørgsmålet om  

 tilbagekaldelse eller ændring af vilkår for meddelte  

 udgangstilladelser.
Bestemmelsen svarer med en enkelt ændring til  

 § 49 i Straffelovrådets lovudkast, jf. pkt. 5.7.1. i de  

 almindelige bemærkninger til lovforslaget.
Efter nr. 1 kan en tilladelse til udgang  

 tilbagekaldes, eller vilkårene for tilladelsen ændres  

 (skærpes), hvis den indsatte udebliver fra udgang eller i øvrigt  

 ikke overholder de vilkår, der er fastsat for udgangstilladelsen i  

 medfør af § 48, f.eks. ved at begå nyt strafbart forhold  

 under udgang.
Bestemmelsen i nr. 1 er af særlig betydning i de  

 tilfælde, hvor en indsat har fået tilladelse til  

 regelmæssig udgang.
Efter nr. 2 kan en tilladelse til udgang endvidere  

 tilbagekaldes, eller vilkårene for tilladelsen ændres  

 (skærpes), hvis nye oplysninger om den indsattes forhold giver bestemte  

 grunde til at antage en misbrugsrisiko.
Som eksempel på nye oplysninger  

 af den anførte karakter kan nævnes oplysninger fra politiet om  

 begrundet mistanke om påtænkt ny kriminalitet.
Endvidere kan  

 peges på oplysninger, hvorefter den dømte, før  

 tilladelsen blev givet, havde begået strafbart forhold.
Til § 50 Bestemmelsen indeholder en bemyndigelse for  

 justitsministeren til at fastsætte regler om tilladelse til udgang.  

 Bestemmelsen svarer til § 50 i Straffelovrådets lovudkast, jf.  

 pkt. 5.7.1. i de almindelige bemærkninger til lovforslaget.
Efter § 50, 2. pkt., kan det i forbindelse med  

 de administrative regler om udgang bestemmes, at tilladelse til udgang  

 først kan gives efter ophold i et bestemt tidsrum i institutionen og  

 efter udståelse af en bestemt del af straffen.
Det forudsættes,  

 at der i medfør af denne bestemmelse administrativt fastsættes  

 regler med angivelse af de tidsmæssige betingelser, der normalt skal  

 være opfyldt for udgang til bestemte formål, herunder udgang for  

 at besøge eller være sammen med bestemte personer.
Baggrunden for adgangen til at stille krav om ophold i  

 institutionen i et bestemt tidsrum er hensynet til, at institutionen kan  

 få det fornødne kendskab til den indsatte.
At tilladelse til  

 udgang i visse tilfælde først skal kunne gives efter  

 udståelse af en bestemt del af straffen er begrundet dels i en mere  

 generel antagelse af misbrugsrisiko ved tidlig udgang under fuldbyrdelsen af  

 længere straffe, dels i hensynet til retshåndhævelsen, jf.  

 lovforslagets § 46, stk. 1, nr. 3.
§ 50, 2. pkt., indebærer i øvrigt, at  

 tilladelse til udgang i behandlingsøjemed ikke er forbeholdt  

 dømte med længerevarende fængselsstraf.
Bestemmelsen  

 afviger herved fra den nugældende bestemmelse i straffelovens  

 § 36, 2. pkt., hvorefter udgangstilladelse, der er begrundet i den  

 dømtes behandling, herunder forberedelsen af den  

 pågældendes løsladelse, alene kan gives til personer, der  

 udstår længerevarende fængselsstraf, jf. pkt. 5.7.1.1. i de  

 almindelige bemærkninger til lovforslaget.
 I § 50, 3. pkt., gives mulighed for at  

 videreføre den nuværende administrative praksis, hvorefter der  

 ved udgangsmisbrug kan træffes bestemmelse om, at den indsatte i en  

 bestemt periode afskæres fra at forlange, at der træffes  

 afgørelse om tilladelse til udgang (udgangskarantæne), jf. pkt.  

 5.7.1.2. i de almindelige bemærkninger til lovforslaget.
 Besøg mv.
Til § 51 Bestemmelsen vedrører spørgsmålet om  

 de indsattes ret til at modtage besøg.
Bestemmelsen svarer til  

 § 51 i Straffelovrådets lovudkast, jf. pkt. 5.7.2. i de  

 almindelige bemærkninger.
Det fastslås i stk. 1, 1. pkt., at en  

 indsat har ret til mindst ét ugentligt besøg af mindst  

 én times varighed og så vidt muligt af to timers varighed.  

 Bestemmelsen angiver for så vidt angår antallet og varigheden af  

 besøg et minimum for de besøg, som en indsat har ret til at  

 få.
Det må i almindelighed tillægges stor vægt for  

 den indsattes muligheder for at føre en kriminalitetsfri  

 tilværelse, at den pågældende under straffuldbyrdelsen  

 opretholder og styrker sin forbindelse med familie m.fl.
For at understrege  

 bestemmelsens karakter af en minimumsbestemmelse er det i stk. 1, 2.  

 pkt. , præciseret, at der i den enkelte institution kan gives  

 tilladelse til besøg i videre omfang.
Som eksempel kan nævnes  

 muligheden for, at en indsat kan få besøg af sine børn i  

 videre omfang end efter den almindelige besøgsregel i stk. 1, 1.  

 pkt.
Om den indsattes ret til at have sit barn under 3 år hos sig i  

 institutionen henvises til lovforslagets § 54 og bemærkningerne  

 til denne bestemmelse.
I stk. 2 er det fastsat, at en indsat uden de  

 i stk. 1 nævnte begrænsninger har ret til at modtage  

 besøg af den advokat, der er beskikket for eller valgt af den  

 pågældende som forsvarer i den straffesag, der har ført  

 til indsættelse i institutionen, eller i en verserende straffesag.
Det  

 samme gælder besøg i øvrigt af advokater, der efter  

 retsplejelovens § 733 er antaget af justitsministeren til at beskikkes  

 som offentlige forsvarere.
Afgrænsningen af den kreds, der omfattes af  

 bestemmelsen, svarer til den kreds, der efter lovforslagets § 56,  

 stk. 1, kan have ukontrolleret brevveksling med den indsatte, jf.  

 bemærkningerne til denne bestemmelse.
Endvidere fremgår det af stk. 3, at en  

 udenlandsk indsat ligeledes uden de i stk. 1 nævnte  

 begrænsninger har ret til samtale med hjemlandets diplomatiske eller  

 konsulære repræsentanter.
Sådanne besøg er  

 således heller ikke omfattet af den almindelige besøgsregel i  

 § 51, stk. 1.
Efter lovforslagets § 56, stk. 1, har en indsat  

 ret til ukontrolleret brevveksling med bl.a.
Folketingets Ombudsmand,  

 medlemmer af Folketinget, Den Europæiske Menneskerettighedsdomstol, Den  

 Europæiske Torturkomité, FN's Menneskerettighedskommission og  

 FN's Torturkomité. Det forudsættes, at de nævnte  

 myndigheder mv. som hidtil, bl.a. som led i inspektionsvirksomhed, kan tale  

 med de indsatte uden overværelse af institutionens personale, jf.  

 lovforslagets § 53, stk. 1, 2. pkt., og bemærkningerne til  

 denne bestemmelse.
Disse myndigheder mv. er derfor ikke omfattet af den  

 almindelige besøgsregel i lovforslagets § 51, stk. 1.
 De besøg, som en indsat modtager af en præst  

 eller lignende fra sit trossamfund, jf. lovforslagets § 35, stk. 2,  

 er heller ikke omfattet af besøgsreglerne, jf. bemærkningerne  

 til denne bestemmelse.
Til § 52 Bestemmelsen indeholder regler om indhentelse af  

 forudgående besøgstilladelse og vilkår for  

 besøgstilladelse.
Bestemmelsen svarer til § 52 i  

 Straffelovrådets lovudkast, jf. pkt. 5.7.2. i de almindelige  

 bemærkninger til lovforslaget.
Bestemmelsen indebærer en lovfæstelse af  

 institutionens adgang til at stille krav om, at personer, der ønsker  

 at aflægge den indsatte besøg, herunder også advokater og  

 diplomatiske eller konsulære repræsentanter, skal indhente  

 forudgående tilladelse hertil.
Bestemmelsen medfører også,  

 at institutionen som hidtil kan betinge besøgstilladelse af, at den  

 besøgende går ind på at lade sin yderbeklædning og  

 medbragte effekter undersøge.
Med udtrykket »yderbeklædning«  

 sigtes til beklædningen indtil undertøjet, således som det  

 er praksis i henhold til de nuværende administrative regler.
Efter lovforslagets § 56, stk. 1, har en indsat  

 ret til ukontrolleret brevveksling med bl.a.
Folketingets Ombudsmand,  

 medlemmer af Folketinget, Den Europæiske Menneskerettighedsdomstol, Den  

 Europæiske Torturkomité, FN's Menneskerettighedskommission og  

 FN's Torturkomité. »Besøg«, som disse myndigheder mv.  

 aflægger som led i inspektionsvirksomhed og lignende, omfattes ikke af  

 § 52, jf. bemærkningerne til lovforslagets §§ 51 og 53.
 § 52 skal i øvrigt ses i sammenhæng med  

 lovforslagets § 53, stk. 1, 2. pkt., hvorefter den indsattes ret  

 til besøg kan begrænses ud fra ordens- eller  

 sikkerhedsmæssige hensyn, jf. bemærkningerne til denne  

 bestemmelse.
Til § 53 Bestemmelsen indeholder bemyndigelsesbestemmelser  

 vedrørende fastsættelse af administrative regler om den  

 nærmere gennemførelse af de indsattes ret til besøg.  

 Bestemmelsen svarer til § 53 i Straffelovrådets lovudkast, jf.  

 pkt. 5.7.2. i de almindelige bemærkninger til lovforslaget.
Stk. 1 medfører bl.a. en  

 lovfæstelse af adgangen til ud fra ordens- eller  

 sikkerhedsmæssige hensyn at fastsætte begrænsninger i de  

 indsattes ret til besøg, herunder i form af forbud mod besøg af  

 bestemte personer og gennemførelse af besøg i overværelse  

 af personale i institutionen.
Det fremgår i den forbindelse, at  

 afgørelse om forbud mod besøg af bestemte personer alene kan  

 træffes af institutionens leder eller den, der bemyndiges hertil.  

 Bestemmelsen er herved på linie med de øvrige bestemmelser i  

 lovforslaget, der giver mulighed for at træffe afgørelse af  

 særlig indgribende betydning for den indsatte, jf. bl.a. § 55,  

 stk. 4, og § 60, stk. 5 og 6, om tilbageholdelse af breve og  

 andre effekter i den indsattes besiddelse.
Bemyndigelsen i § 53, stk. 1, kan bl.a. benyttes  

 til at fastsætte regler om afbrydelse af besøg, såfremt  

 det findes påkrævet af ordens- eller sikkerhedsmæssige  

 hensyn, og om begrænsninger med hensyn til antallet af personer, der  

 samtidig kan aflægge besøg hos den indsatte.
Sådanne  

 begrænsninger kan omfatte alle personer, der ønsker at  

 besøge den indsatte, herunder også advokater eller  

 konsulære repræsentanter.
I § 53, stk. 1, 3. pkt., fastsættes det,  

 at besøg af den kreds af advokater, der er nævnt i lovforslagets  

 § 51, stk. 2, altid skal være uoverværet.
Bemyndigelsen  

 i § 53, stk. 1, 2. pkt., kan således ikke benyttes til at  

 stille krav om, at besøg af disse personer skal ske under  

 overværelse af personale i institutionen.
Bestemmelsen skal ses i  

 sammenhæng med lovforslagets § 56, stk. 1, hvorefter den  

 indsatte har adgang til ukontrolleret brevveksling med den samme kreds af  

 advokater.
Stk. 2 indeholder en bemyndigelse for  

 institutionens leder til i øvrigt at fastsætte regler om  

 besøgenes afvikling.
Det forudsættes, at der i medfør af  

 denne bemyndigelse bl.a. fastsættes regler svarende til brev- og  

 besøgscirkulærets § 24, stk. 2, hvorefter de  

 besøgende skal underrettes om eventuelle særlige forskrifter,  

 der er nødvendige af ordens- eller sikkerhedshensyn, og om andre  

 praktiske forhold, som er af betydning for den besøgende.  

 Institutionens leder vil endvidere kunne fastsætte bestemmelser om i  

 hvilke tidsrum, der kan afvikles besøg.
Sådanne bestemmelser kan  

 omfatte alle personer, herunder også advokater eller konsulære  

 repræsentanter.
Til § 54 Bestemmelsen vedrører spørgsmålet om  

 den indsattes ret til at have deres små børn hos sig i  

 institutionen.
Bestemmelsen svarer til § 54 i Straffelovrådets  

 lovudkast, jf. pkt. 5.7.2. i de almindelige bemærkninger til  

 lovforslaget.
I stk. 1 lovfæstes den nuværende  

 mulighed for, at indsatte kan have deres små børn hos sig under  

 afsoningen.
Bestemmelsen indebærer, at der fastsættes en  

 aldersgrænse for barnet på 3 år.
Bestemmelsen udelukker  

 ikke, at der administrativt fastsættes regler om, at børn  

 på 3 år eller derover i visse tilfælde kan forblive eller  

 være hos den indsatte.
Endvidere kan der i medfør af  

 lovforslagets § 51, stk. 1, 2. pkt., som hidtil gives tilladelse  

 til, at den indsatte får besøg af sine børn i videre  

 omfang end efter hovedreglen i § 51, stk. 1, 1. pkt.
Med stk. 1 tilsigtes ikke en øget anbringelse  

 af børn i afsoningsinstitutioner i de tilfælde, hvor man som i  

 gældende praksis kan undgå dette ved at udstationere den  

 indsatte, overføre den indsatte til afsoning uden for fængsel  

 eller arresthus, jf. lovforslagets § 78, eller eventuelt benåde  

 den pågældende.
Vurderingen af, om hensynet til barnet er  

 foreneligt med ophold hos den indsatte i institutionen, påhviler i  

 øvrigt de sociale myndigheder, der i modsat fald kan træffe  

 bestemmelse om anden anbringelse, eventuelt tvangsmæssigt efter de i  

 den sociale lovgivning gældende regler, jf. herved bl.a. §§ 42-43  

 om anbringelse uden for hjemmet uden samtykke i lov om social service.
For  

 disse tilfælde er der endvidere fastsat særlige regler om  

 domstolsprøvelse.
 Stk. 2 indeholder en bemyndigelse for  

 justitsministeren til at fastsætte regler om gennemførelse af  

 retten ifølge stk. 1. Det indebærer bl.a., at retten til at  

 have sit barn under 3 år hos sig i institutionen i overensstemmelse med  

 hidtidig praksis administrativt kan begrænses til at finde anvendelse i  

 visse institutioner, der i henseende til indretning og klientel er egnet til  

 ophold for små børn. Ønsker en indsat at medbringe sit  

 barn, og opfylder den pågældende betingelserne herfor, må  

 vedkommende således efter omstændighederne acceptere, at straffen  

 fuldbyrdes i en anden institution end den, der følger af lovforslagets  

 § 23 om valg af afsoningsinstitution med udgangspunkt i  

 nærhedsprincippet.
Brevveksling Til § 55 Bestemmelsen vedrører spørgsmålet om  

 den indsattes almindelige ret til brevveksling.
Bestemmelsen suppleres i  

 § 56 af bestemmelser, der sikrer indsatte adgang til ukontrolleret  

 brevveksling med visse myndigheder og enkeltpersoner.
Bestemmelsen svarer til  

 § 55 i Straffelovrådets lovudkast, jf. pkt. 5.7.3. i de  

 almindelige bemærkninger til lovforslaget.
I stk. 1 fastslås det, at en indsat har  

 ret til brevveksling.
Med denne bestemmelse tilsigtes det at understrege den  

 betydning, som opretholdelse og styrkelse af forbindelsen med omverdenen i  

 almindelighed må antages at have for den indsattes muligheder for at  

 føre en kriminalitetsfri tilværelse, jf. herved lovforslagets  

 § 3.
Efter stk. 2 kan institutionen åbne og  

 lukke breve til og fra den indsatte.
Formålet med bestemmelsen er bl.a.  

 at modvirke indsmugling af narkotika og udsmugling af penge.
Brevene  

 åbnes og lukkes i den indsattes påsyn, medmindre der efter  

 stk. 3 sker gennemlæsning af brevet.
Udtrykket »til og fra den indsatte« i stk. 2 omfatter  

 ikke alene breve, der er adresseret til den indsatte i institutionen, og hvor  

 afsenderen derfor ved adresseringen til institutionen har tilkendegivet, at  

 vedkommende er bekendt med, at modtageren er strafafsoner.
Bestemmelsen er  

 også anvendelig i tilfælde, hvor brevet oprindeligt er adresseret  

 til den indsattes privatadresse, men efterfølgende omadresseret eller  

 medbragt til den indsatte i forbindelse med besøg.
Som et yderligere  

 eksempel kan nævnes breve, der er bestemt til omdeling blandt flere  

 indsatte, f.eks. breve med spørgeskemaer til brug for videnskabelige  

 undersøgelser.
 Stk. 3 giver institutionen mulighed for at  

 gennemlæse breve til og fra den indsatte, hvis det af institutionen  

 skønnes påkrævet af ordens- eller sikkerhedsmæssige  

 hensyn eller for at beskytte den forurettede ved lovovertrædelsen.  

 Bestemmelsen indebærer, at den nuværende adgang til  

 stikprøvevis gennemlæsning uden konkret mistanke om misbrug af  

 adgangen til brevveksling afskaffes, jf. pkt. 5.7.3.1. i de almindelige  

 bemærkninger til lovforslaget.
Bestemmelserne i stk. 4-6 regulerer de  

 tilfælde, hvor gennemlæsning har fundet sted.
Stk. 4  

 giver mulighed for efter bestemmelse af institutionens leder eller den, der  

 bemyndiges dertil, at tilbageholde breve fra den indsatte, som af ordens-  

 eller sikkerhedsmæssige hensyn eller af hensyn til beskyttelse af den  

 forurettede ved lovovertrædelsen ikke bør afsendes.
Tilsendte  

 breve, der af de grunde, som er nævnt i stk. 4, ikke bør  

 udleveres, skal som udgangspunkt tilbagesendes.
Et tilsendt brev kan dog  

 efter bestemmelse af institutionens leder eller den, der bemyndiges dertil,  

 tilbageholdes, hvis det af sikkerhedsmæssige hensyn anses for  

 påkrævet, jf. stk. 5. For begge former for breve  

 gælder efter stk. 6, at afsenderen som udgangspunkt skal  

 gøres bekendt med tilbageholdelsen af brevet.
Orientering kan dog  

 undlades i indtil 4 uger i det omfang, formålet med tilbageholdelsen  

 ellers ville forspildes.
Breve, der tilbageholdes, kan som hidtil videregives til  

 politiet eller andre myndigheder, hvis indholdet af det  

 pågældende brev må antages at give vedkommende myndighed  

 anledning til videre foranstaltning.
Det bemærkes herved, at udtrykket  

 »sikkerhedsmæssige hensyn« også omfatter hensynet til  

 forebyggelse og opklaring af strafbart forhold, jf. bemærkningerne til  

 lovforslagets § 4.
 Afgørelser efter § 55, stk. 4, om  

 tilbageholdelse af brev er omfattet af den udvidede adgang til  

 domstolsprøvelse, såfremt afgørelsen er begrundet i  

 hensynet til beskyttelse af den forurettede ved lovovertrædelsen, jf.  

 bemærkningerne til denne bestemmelse.
Der henvises i øvrigt til lovforslagets § 52,  

 der regulerer institutionens adgang til at undersøge de  

 besøgendes yderbeklædning og medbragte effekter.
Endvidere  

 henvises til lovforslagets § 60, der i stk. 6 indeholder  

 bestemmelser om institutionens adgang til at gennemlæse breve i den  

 indsattes besiddelse.
Til § 56 Bestemmelsen vedrører spørgsmålet om  

 den indsattes adgang til ukontrolleret brevveksling med visse myndigheder og  

 enkeltpersoner.
Bestemmelsen supplerer lovforslagets § 55 om den  

 indsattes almindelige ret til brevveksling.
Bestemmelsen om ukontrolleret  

 brevveksling svarer med enkelte redaktionelle ændringer til § 56 i  

 Straffelovrådets lovudkast, jf. pkt. 5.7.3. i de almindelige  

 bemærkninger til lovforslaget.
I stk. 1 lovfæstes den indsattes adgang  

 til ukontrolleret brevveksling med en række myndigheder og  

 enkeltpersoner.
Formålet med bestemmelsen er, at den indsatte til  

 enhver tid skal have mulighed for at rette henvendelse til visse myndigheder  

 mv. uden for institutionen og eventuelt tillige uden for kriminalforsorgen  

 vedrørende forholdene i institutionen eller behandlingen af sin  

 sag.
Bestemmelsen åbner bl.a. mulighed for ukontrolleret  

 brevveksling med den samme kreds af advokater, som omfattes af lovforslagets  

 § 51, stk. 2, og § 53, stk. 2, 3. pkt., om  

 uoverværet besøg.
Baggrunden herfor er bl.a. hensynet til at  

 kunne imødekomme den indsattes eventuelle ønske om en ny  

 forsvarer, f.eks. med henblik på udarbejdelse af en ansøgning om  

 genoptagelse af den straffesag, der har ført til indsættelse i  

 institutionen.
 Endvidere indgår Procesbevillingsnævnet i den  

 kreds af myndigheder, som den indsatte kan brevveksle ukontrolleret med.
 At brevvekslingen er »ukontrolleret« indebærer, at  

 institutionen er afskåret fra at åbne, gennemlæse og  

 tilbageholde breve mellem den indsatte og den berørte myndighed eller  

 enkeltperson.
Anvendelsen af ordet »ukontrolleret« tilsigter dog ikke at  

 udelukke, at institutionen som hidtil kan gennemlyse breve, hvis der af  

 ordens- eller sikkerhedsmæssige grunde findes behov for det.
Endvidere  

 kan der i nogle tilfælde være tvivl om, hvorvidt breve til og fra  

 den indsatte reelt er sendt fra eller sendes til de personer og myndigheder,  

 der omfattes af adgangen til ukontrolleret brevveksling.
Med henblik på  

 sådanne tilfælde kan der i medfør af stk. 2, 1.  

 pkt., som hidtil fastsættes regler til kontrol af afsenderens  

 identitet f.eks. i form af, at institutionen retter henvendelse til  

 vedkommende myndighed mv. eller tilbagesender brevet til den angivne  

 afsender, jf. pkt. 5.7.3.2. i de almindelige bemærkninger til  

 lovforslaget.
 § 56 indeholder i stk. 2, 2. pkt., en  

 bemyndigelse for justitsministeren til at fastsætte regler om adgang  

 til ukontrolleret brevveksling med enkeltpersoner eller danske, udenlandske  

 eller internationale offentlige myndigheder, der ikke omfattes af opregningen  

 i stk. 1. Det forudsættes, at der ikke herved sker nogen  

 indskrænkning af den gruppe myndigheder og personer, der omfattes af de  

 nuværende administrative regler på området, f.eks.  

 diplomatiske eller konsulære repræsentanter fra vedkommendes  

 hjemland, jf. pkt. 5.7.3.2. i de almindelige bemærkninger til  

 lovforslaget.
Telefonsamtaler Til § 57 Bestemmelsen vedrører spørgsmålet om  

 de indsattes adgang til at føre telefonsamtaler.
Bestemmelsen svarer  

 til § 57 i Straffelovrådets lovudkast, jf. pkt. 5.7.4. i de  

 almindelige bemærkninger til lovforslaget.
I stk. 1 fastslås det, at en indsat i  

 det omfang, det er praktisk muligt, har ret til at føre  

 telefonsamtaler.
Bestemmelsen omfatter både åbne og lukkede  

 fængsler samt arresthuse.
Forbeholdet om, at det »er praktisk muligt«,  

 indebærer bl.a. en videreførelse af muligheden for at  

 fastsætte begrænsninger vedrørende hyppighed og  

 længde af de indsattes telefonsamtaler under hensyn til de  

 personaleressourcer, der medgår til at påhøre eller  

 aflytte telefonsamtaler i de lukkede institutioner, jf. nedenfor.
Efter stk. 2 kan adgangen til at føre  

 telefonsamtaler nægtes af ordens- eller sikkerhedsmæssige hensyn  

 eller af hensyn til beskyttelse af den forurettede ved  

 lovovertrædelsen.
Denne bestemmelse kan i åbne fængsler  

 have betydning i tilfælde, hvor den indsatte ønsker tilladelse  

 til at installere privat telefon på egen stue.
Om forbud mod besiddelse  

 af mobiltelefon henvises til bemærkningerne til lovforslagets  

 § 36.
I stk. 3 fastsættes det, at  

 telefonsamtaler i lukkede institutioner (arresthuse og lukkede  

 fængsler) påhøres eller aflyttes af personale i  

 institutionen, medmindre dette ikke findes nødvendigt af ordens- eller  

 sikkerhedsmæssige hensyn eller af hensyn til beskyttelse af den  

 forurettede ved lovovertrædelsen.
Endvidere fastsættes det, at  

 samtaleparterne forinden skal gøres bekendt hermed.
Bestemmelsen er i  

 overensstemmelse med den nuværende praksis, hvorefter de indsattes  

 telefonsamtaler i de lukkede institutioner i almindelighed  

 påhøres eller aflyttes af personale i institutionen.
Herudover indeholder stk. 4 en bemyndigelse  

 for justitsministeren til at fastsætte regler om gennemførelse  

 af de indsattes ret til at føre telefonsamtaler.
Det forudsættes  

 herved, at det som hidtil bl.a. kan fastsættes, at udgifterne til  

 telefonsamtaler normalt afholdes af den indsatte.
Endvidere forudsættes  

 indsatte i almindelighed at have mulighed for at føre telefonsamtale  

 med forsvareren i en verserende straffesag eller med andre, som den  

 pågældende kan brevveksle ukontrolleret med, jf. lovforslagets  

 § 56, stk. 1.
 Aviser, bøger mv.
Til § 58 Bestemmelsen vedrører spørgsmålet om  

 de indsattes muligheder for at holde sig orienteret ved avislæsning og  

 gennem radio- og fjernsynsudsendelser mv.
Bestemmelsen svarer til § 58 i  

 Straffelovrådets lovudkast, jf. pkt. 5.7.5. i de almindelige  

 bemærkninger til lovforslaget.
 I stk. 1 fastslås retten til at holde  

 sig orienteret på den anførte måde.
I stk. 2 fastslås endvidere indsattes  

 ret til at låne bøger mv. gennem det offentlige  

 biblioteksvæsen.
Bestemmelsen indebærer således en pligt  

 for det offentlige biblioteksvæsen til at medvirke til  

 tilvejebringelsen af en hensigtsmæssig låneordning.
Den  

 nærmere fremgangsmåde forudsættes tilrettelagt ved aftale  

 mellem den enkelte institution og det lokale bibliotek.
I stk. 3 er det præciseret, at  

 udenlandske indsatte så vidt muligt skal have adgang til at læse  

 aviser mv. på deres eget sprog.
Formålet med bestemmelsen er at  

 understrege, at det for udenlandske indsatte er af væsentlig betydning  

 at kunne holde sig orienteret om samfundsforhold i deres eget land og  

 på deres eget sprog.
Ved anvendelsen af udtrykket »så vidt  

 muligt« er det imidlertid forudsat, at der er økonomiske grænser  

 for institutionens pligt til at gennemføre denne ret.
Kontakt til medierne Til § 59 Bestemmelsen regulerer de indsattes adgang til at udtale  

 sig mv. til medierne.
Bestemmelsen skal sammenholdes med lovforslagets  

 § 55, hvorefter de indsatte har adgang til at rette skriftlig  

 henvendelse til bl.a. dagspressen og de elektroniske medier.
Endvidere  

 henvises til lovforslagets § 46, der indebærer, at de indsatte  

 under udgang sædvanligvis kan opnå kontakt med  

 repræsentanter for medierne, der ligeledes med den indsattes samtykke  

 kan kontakte den pågældende under straffuldbyrdelsen efter  

 reglerne om besøg, jf. herved lovforslagets § 51.
 Bestemmelsen svarer til § 59 i Straffelovrådets  

 lovudkast, jf. pkt. 5.7.6. i de almindelige bemærkninger til  

 lovforslaget.
I stk. 1 fastslås den indsattes ret til  

 i institutionen at udtale sig og i den forbindelse at lade sig fotografere  

 til medierne.
Denne ret har væsentlig betydning bl.a. for  

 offentlighedens mulighed for at få nærmere kendskab til de  

 forhold, hvorunder frihedsstraf fuldbyrdes.
Stk. 1 suppleres i  

stk. 3 af en bemyndigelse for justitsministeren til at  

 fastsætte regler om gennemførelse af de indsattes ret efter  

 stk. 1.
Stk. 1 indebærer i overensstemmelse med den  

 nuværende retstilstand bl.a., at spørgsmålet om  

 fotografering i tilknytning til interviews reguleres på samme  

 måde som adgangen til at udtale sig, dvs. at den indsatte har ret til  

 at lade sig fotografere, men at der kan fastsættes begrænsninger  

 ud fra de hensyn, der fremgår af stk. 2, jf. nedenfor.
Det  

 bemærkes, at der ikke uden for de tilfælde, der omfattes af  

 § 59, består en almindelig adgang til at fotografere uden  

 forudgående tilladelse, jf. herved straffelovens § 264 a.
Ordet  

 »medierne« afgrænses på samme måde som udtrykket  

 »massemedier« i medieansvarsloven, jf. lovbekendtgørelse nr. 85 af 9.  

 februar 1998.
Stk. 2 indebærer i overensstemmelse med  

 den nuværende praksis bl.a., at der kan fastsættes  

 begrænsninger i den indsattes adgang til at kontakte medierne af  

 ordens- eller sikkerhedsmæssige hensyn.
Som eksempel kan peges på  

 kontakt, der kræver særlig overvågning af personale i form  

 af, at en fængselsfunktionær følger med rundt under  

 filmoptagelse mv. i institutionen.
Endvidere medfører stk. 2 en lovfæstelse  

 af adgangen til at gøre indgreb i de særlige tilfælde,  

 hvor indgrebet sker for at beskytte den forurettede ved  

 lovovertrædelsen eller for i øvrigt at modvirke en åbenbar  

 krænkelse af retsfølelsen, jf. herved pkt. 5.7.6.1. i de  

 almindelige bemærkninger til lovforslaget.
Det forudsættes, at  

 begrænsninger i retten til at kontakte medierne som hidtil alene  

 gennemføres, når hensynene i bestemmelsen med afgørende  

 vægt taler for en sådan begrænsning.
Stk. 2 medfører i øvrigt, at der ikke  

 kan fastsættes begrænsninger i den indsattes adgang til medierne  

 for at beskytte den indsatte selv.
Baggrunden er, at der i medieansvarsloven  

 er optaget bestemmelser om presseetik, der bl.a. indebærer, at  

 Pressenævnet overvåger, om massemediernes indhold og  

 handlemåde er i overensstemmelse med god presseskik, jf. lovens  

 § 34 og § 43, stk. 1, nr. 1.
Til kapitel 10 Indgreb over for den indsatte Lovforslagets kapitel 10 (§§ 60-66) regulerer  

 betingelserne for og fremgangsmåden ved en række indgreb over for  

 den indsatte.
De indgreb, der omfattes, er undersøgelse af den  

 indsattes person og opholdsrum (visitation), fotografering og optagelse af  

 fingeraftryk, magtanvendelse, udelukkelse fra fællesskab og  

 sikringsmidler i form af håndjern og sikringscelle.
Undersøgelse af den indsattes person og  

 opholdsrum Til § 60 Bestemmelsen vedrører spørgsmålet om  

 institutionens adgang til at undersøge den indsattes person og  

 opholdsrum (visitation). Bestemmelsen svarer til § 60 i  

 Straffelovrådets lovudkast, jf. pkt. 5.8.1. i de almindelige  

 bemærkninger til lovforslaget.
I stk. 1 angives, under hvilke betingelser  

 institutionen kan undersøge, hvilke effekter en indsat har i sin  

 besiddelse i sit opholdsrum eller på sin person.
Den  

 grundlæggende betingelse for sådan undersøgelse er, at den  

 er nødvendig for at sikre, at ordensbestemmelser overholdes eller  

 sikkerhedshensyn iagttages.
Stk. 1 indeholder på den baggrund en  

 ikke udtømmende opregning af nogle praktisk forekommende  

 tilfælde, hvor undersøgelse kan komme på tale.  

 Bestemmelsen er således ikke til hinder for, at institutionen til  

 varetagelse af sine ordens- og sikkerhedsmæssige opgaver  

 undersøger andre lokaliteter for effekter eller gennemgår den  

 indsattes opholdsrum for eksempelvis beskadigelse af vinduesarmatur og andre  

 bygningsdele.
Endvidere vil der være mulighed for at undersøge  

 grupper af indsatte på tilfældige tidspunkter og steder.
Med udtrykket »undersøge, hvilke effekter en indsat  

 har i sin besiddelse på sin person« sigtes til indgreb, der har  

 karakter af legemsbesigtigelse, dvs. de former for indgreb, hvor der ikke  

 sker nogen indtrængen i det menneskelige legeme eller nogen egentlig  

 beføling af legemet i undersøgelsesøjemed.
Der  

 tænkes bl.a. på besigtigelse, der ikke kræver egentlig  

 afklædning, men f.eks. opknapning af en skjorte eller opsmøgning  

 af et ærme for at se efter skjulte effekter.
Om fotografering og  

 optagelse af fingeraftryk af den indsatte i identifikationsøjemed  

 henvises til lovforslagets § 61 og bemærkningerne til denne  

 bestemmelse.
Stk. 2 indebærer en lovfæstelse af  

 adgangen til at foretage en nærmere undersøgelse af den  

 indsattes person, dvs. indgreb, hvor beføling af legemet er et led i  

 selve undersøgelsen.
Der tænkes bl.a. på ydre  

 undersøgelser, der består i en beføling af legemets  

 overflade, f.eks. for at finde kapsler skjult under huden, udtagelse af  

 blodprøver og ultralyd- og røntgenundersøgelser.  

 Omfattet er også undersøgelse af legemets hulrum og andre  

 undersøgelser af legemets indre, f.eks. rectoskopi og  

 gynækologisk undersøgelse.
Under hensyn til den indgribende karakter er adgangen til  

 at undersøge i de her omhandlede tilfælde betinget af, at der  

 kan påvises bestemte grunde til at antage, at den indsatte er i  

 uretmæssig besiddelse af effekter.
Endvidere kan bestemmelse om  

 gennemførelse af en sådan nærmere undersøgelse  

 alene træffes af institutionens leder eller den, der bemyndiges  

 hertil.
 Stk. 3 indeholder den såkaldte  

 proportionalitetsgrundsætning, hvorefter det er en forudsætning  

 for undersøgelse efter såvel stk. 1 som stk. 2, at  

 andre og lempeligere midler har været forsøgt eller  

 åbenbart vil være utilstrækkelige.
 Stk. 4 indeholder den såkaldte  

 skånsomhedsgrundsætning, hvorefter visitation skal foretages  

 så skånsomt, som omstændighederne tillader.
 I stk. 5 fastsættes det, at  

 undersøgelse, der indebærer afklædning af den indsatte,  

 kun undtagelsesvis må foretages og overværes af andre end  

 personer af samme køn som den indsatte eller sundhedspersonale.
I stk. 6 fastsættes det, at  

 undersøgelse som nævnt i stk. 2, jf. ovenfor, kun må  

 foretages under medvirken af en læge, og at lægen tager stilling  

 til, om indgrebets gennemførelse under hensyn til den hermed forbundne  

 smerte og risiko samt den indsattes tilstand er lægeligt forsvarlig.  

 Reglerne om medvirken af læge ved visse undersøgelser af den  

 indsatte svarer til reglerne om medvirken af læge ved  

 legemsundersøgelse i retsplejelovens § 792 e, stk. 3, jf.  

 § 792, stk. 1, nr. 2. Det indebærer bl.a., at der for  

 lægers foretagelse af legemsundersøgelser også  

 gælder de almindelige lægelige regler, herunder etiske regler og  

 principper, jf.
Folketingstidende 1988-89, tillæg A, sp. 2252.
 Stk. 7 indebærer en lovfæstelse af  

 adgangen til efter bestemmelse af institutionens leder eller den, der  

 bemyndiges hertil, at tilbageholde effekter, der findes i den indsattes  

 besiddelse, i tilfælde, hvor det skønnes påkrævet af  

 ordens- eller sikkerhedsmæssige hensyn.
Stk. 8 medfører en lovfæstelse af  

 adgangen til at gennemlæse og efter bestemmelse af institutionens leder  

 eller den, der bemyndiges hertil, at tilbageholde breve og andre optegnelser  

 i den indsattes besiddelse, hvis det skønnes påkrævet af  

 ordens- eller sikkerhedsmæssige hensyn.
Henvisningen til lovforslagets  

 § 56 indebærer, at reglerne om ukontrolleret brevveksling finder  

 tilsvarende anvendelse på breve, der findes ved undersøgelse i  

 medfør af lovforslagets § 60.
Endelig indeholder stk. 9 en bemyndigelse for  

 justitsministeren til at fastsætte regler om gennemførelsen af  

 undersøgelser af den indsattes person og opholdsrum.
Det  

 forudsættes herved, at institutionen i de tilfælde, hvor  

 undersøgelsen indebærer en fuldstændig gennemgang af den  

 indsattes effekter i opholdsrummet, som hidtil enten lader den indsatte  

 overvære undersøgelsen eller gennemgår  

 undersøgelsen og dens resultat med den indsatte umiddelbart efter dens  

 foretagelse.
Fotografering og optagelse af fingeraftryk Til § 61 Bestemmelsen vedrører fotografering og optagelse af  

 fingeraftryk i identifikationsøjemed.
Bestemmelsen svarer til  

 § 61 i Straffelovrådets lovudkast, jf. pkt. 5.8.2. i de  

 almindelige bemærkninger til lovforslaget.
Bestemmelsen indebærer mulighed for at fotografere  

 og optage fingeraftryk af den indsatte med henblik på senere  

 identifikation.
Endvidere indeholder bestemmelsen en bemyndigelse for  

 justitsministeren til efter behov at fastsætte regler bl.a. om  

 opbevaring og destruktion af sådant materiale.
 Adgangen for institutionen til at fotografere mv. i  

 identifikationsøjemed har bl.a. betydning for muligheden for at  

 opspore indsatte, der er undveget fra straffuldbyrdelse.
Magtanvendelse Til § 62 Bestemmelsen vedrører spørgsmålet om  

 institutionens adgang til at anvende magt overfor en indsat.
Bestemmelsen  

 svarer med visse ændringer til § 62 i Straffelovrådets  

 lovudkast, jf. pkt. 5.8.3.3., jf. pkt. 5.8.3.2., i de almindelige  

 bemærkninger til lovforslaget.
Stk. 1 indeholder de nærmere betingelser  

 for, at institutionen kan anvende magt over for en indsat.
Bestemmelsen skal  

 ses i sammenhæng med stk. 3, der også for så  

 vidt angår magtanvendelse fastslår  

 proportionalitetsgrundsætningen, jf. bemærkningerne til  

 lovforslagets § 60 om undersøgelse af den indsattes person og  

 opholdsrum.
Bestemmelsen i stk. 1, nr. 3, giver bl.a. mulighed for, at  

 institutionens personale kan anvende den fornødne magt i  

 tilfælde, hvor retten i medfør af udlændingelovens  

 § 40, stk. 3, 2. pkt., på begæring af politiet har  

 truffet bestemmelse om, at en udlænding skal fremstilles for  

 hjemlandets eller et andet lands repræsentation, jf. udtrykket  

 »påbudt foranstaltning«.
Stk. 2 indeholder en angivelse af, hvilke  

 magtmidler der kan komme på tale over for de indsatte.
Ved det konkrete  

 valg af magtmiddel må såvel proportionalitetsgrundsætningen  

 som skånsomhedsgrundsætningen, der fastslås i stk. 4,  

 tages i betragtning.
Efter stk. 4, 2. pkt., skal der  

 gennemføres lægetilsyn efter magtanvendelse, hvis der er  

 mistanke om sygdom, herunder om tilskadekomst, hos den indsatte i forbindelse  

 med anvendelsen af magt, eller hvis den indsatte selv anmoder om  

 lægehjælp.
Bestemmelsen svarer til de nugældende regler om  

 lægetilsyn efter magtanvendelse.
Stk. 5 indeholder en bemyndigelse for  

 justitsministeren til fastsættelse af regler om magtanvendelse.
Disse  

 administrative regler forudsættes bl.a. at indeholde bestemmelser om  

 godkendelse af magtmidlerne stav og tåregas samt nærmere  

 bestemmelser om udarbejdelse af rapport i tilknytning til magtanvendelse.
Udelukkelse fra fællesskab Til § 63 Bestemmelsen vedrører spørgsmålet om  

 institutionens adgang til at udelukke en indsat fra fællesskab.  

 Bestemmelsen skal bl.a. ses på baggrund af bestemmelsen i lovforslagets  

 § 33, hvorefter en indsat skal anbringes i fællesskab, medmindre  

 den pågældende selv ønsker, at straffen fuldbyrdes uden  

 eller med begrænset fællesskab med andre indsatte.
Bestemmelsen i  

 lovforslagets § 33 regulerer således normalsituationen, mens  

 § 63 sammen med § 64 regulerer de situationer, hvor der fra  

 institutionens side er anledning til at gribe ind over for den indsattes  

 anbringelse sammen med andre indsatte.
 Bestemmelsen svarer med en enkelt ændring til  

 § 63 i Straffelovrådets lovudkast, jf. pkt. 5.8.4. i de  

 almindelige bemærkninger til lovforslaget.
Stk. 1 indeholder betingelserne for, at  

 institutionen kan udelukke en indsat fra fællesskab.
Det er et  

 fællestræk for disse betingelser, at indgrebet skal være  

 nødvendigt for at forebygge uberettiget adfærd.
Udelukkelse fra  

 fællesskab kan således ikke ske udelukkende som reaktion på  

 en allerede begået handling.
En sådan reaktion skal i givet fald  

 gennemføres efter reglerne i lovforslagets kapitel 11 om  

 disciplinærstraffe.
 Stk. 2 indeholder i overensstemmelse med  

 gældende ret mulighed for midlertidigt at udelukke en indsat fra  

 fællesskab, når der er grund til at antage, at betingelserne i  

 stk. 1 for udelukkelse fra fællesskab, i § 25 for  

 overførsel til lukket fængsel, i § 26 for overførsel  

 mellem ensartede lukkede institutioner eller i § 28 for  

 overførsel til arresthus er opfyldt.
Stk. 3 indeholder nærmere regler om  

 gennemførelsen af udelukkelse fra fællesskab.
Den nærmere  

 gennemførelse er bl.a. afhængig af de bygningsmæssige  

 forhold i de enkelte institutioner.
Bestemmelsen giver i lighed med  

 fuldbyrdelse af strafcelle, jf. lovforslagets § 70, stk. 2,  

 mulighed for, at udelukkelse fra fællesskab kan ske ved anbringelse i  

 arresthus.
At den indsatte isoleres indebærer bl.a., at den indsatte  

 kan nægtes adgang til besøg af medindsatte eller brevveksling  

 med disse.
Stk. 4 indebærer en lovfæstelse af  

 den nuværende adgang til at gennemføre en beslutning om  

 udelukkelse fra fællesskab på skift i særligt sikrede  

 afsnit og opholdsrum i forskellige lukkede fængsler og arresthuse.  

 Anvendelse af bestemmelsen kræver ikke, at en særlig bestyrket  

 mistanke om nye undvigelsesforsøg også skal omfatte det forhold,  

 at undvigelsen vil ske ved anvendelse af personfarlige metoder.
Afsoner en  

 indsat straf for grov kriminalitet under anvendelse af våben eller  

 andre personfarlige metoder, og er vedkommende under fuldbyrdelsen af  

 straffen eller under forudgående varetægtsfængsling  

 undveget eller har forsøgt at undvige ved anvendelse af våben  

 eller andre personfarlige metoder, er det således tilstrækkeligt  

 grundlag for anbringelse i særligt sikrede afsnit eller opholdsrum, at  

 der er en særlig bestyrket mistanke om, at den indsatte på ny vil  

 forsøge at undvige.
Bestemmelsen er ikke til hinder for, at særligt  

 sikrede celler i fængsler og arresthuse i medfør af § 63,  

 stk. 3, og i overensstemmelse med hidtidig praksis kan benyttes til  

 placering af andre indsatte, som - uanset de ikke er omfattet af den i  

 bestemmelsen beskrevne personkreds - efter en konkret vurdering  

 skønnes at være særligt undvigelsestruede, eller hvor der  

 befrygtes at bestå en risiko for, at den indsatte vil blive søgt  

 befriet.
I sådanne tilfælde finder afsoningen sted i  

 overensstemmelse med de almindelige regler, der gælder for indsatte,  

 som er udelukket fra fællesskab, og overflytning til andet  

 fængsel eller arresthus, herunder til særligt sikret afsnit i  

 andet fængsel eller arresthus, vil kunne ske, hvis betingelserne herfor  

 i det konkrete tilfælde er opfyldt, jf. reglerne i lovforslagets  

 kapitel 7 om overførsel mellem afsoningsinstitutioner.
 I stk. 5 og 6 fastslås det, at  

 proportionalitets- og skånsomhedsgrundsætningen også finder  

 anvendelse i sager om udelukkelse fra fællesskab.
I stk. 7 opstilles nogle betingelser for  

 institutionens behandling af sager vedrørende indsatte, som er  

 udelukket fra fællesskab.
Bestemmelsen tilsigter at skabe sikkerhed  

 for, at den indsatte snarest på ny får mulighed for anbringelse i  

 fællesskab.
Ved bestemmelsens 2. pkt. sikres, at  

 spørgsmålet overvejes, også uanset om den indsatte anmoder  

 herom.
Endelig indeholder stk. 8 en bemyndigelse for  

 justitsministeren til at fastsætte regler om udelukkelse af indsatte  

 fra fællesskab med andre indsatte.
Det forudsættes herved bl.a.  

 sikret, at der som hidtil føres et indgående tilsyn med  

 indsatte, der er isoleret i særligt sikrede afsnit eller opholdsrum,  

 jf. herved Justitsministeriets cirkulæreskrivelse af 2. maj 1989 om  

 afsoningsforholdene for visse nærmere bestemte indsatte og pkt.  

 5.8.4.1. i de almindelige bemærkninger til lovforslaget.
 Såfremt en indsat uberettiget har været  

 udelukket fra fællesskab, kan der rejses spørgsmål om  

 erstatning i medfør af lovforslagets § 106, nr. 3, jf.  

 bemærkningerne til denne bestemmelse.
Til § 64 Bestemmelsen undtager visse tvungne ophold uden  

 fællesskab med andre indsatte fra bestemmelserne i lovforslagets  

 § 63. Endvidere fastsættes regler om observationsceller.  

 Bestemmelsen svarer til § 64 i Straffelovrådets lovudkast, jf.  

 pkt. 5.8.4. i de almindelige bemærkninger til lovforslaget.
 I stk. 1, nr. 1, er det præciseret, at  

 visse almindeligt forekommende kortvarige tvungne ophold i eget opholdsrum  

 ikke er omfattet af begrebet udelukkelse fra fællesskab.
Stk. 1, nr. 2, skal ses i sammenhæng med  

 det, der er anført i pkt. 5.6.8.2. i de almindelige bemærkninger  

 til lovforslaget vedrørende § 42, hvorefter den normale reaktion  

 over for indsatte, der nægter at være beskæftiget med en af  

 institutionen godkendt aktivitet, alene skal være af økonomisk  

 karakter (disciplinærstraf i form af bøde) og ikke  

 indebære udelukkelse fra fællesskab i fritiden.
Det er forudsat,  

 at institutionen fortsat skal kunne træffe bestemmelse om, hvor den  

 indsatte skal opholde sig i institutionen i arbejdstiden.
Institutionens  

 bestemmelser herom er ikke omfattet af begrebet udelukkelse fra  

 fællesskab.
Stk. 2 indeholder en bemyndigelse for  

 justitsministeren til at fastsætte regler om indsattes ophold efter  

 stk. 1, herunder om godkendelse og anvendelse af observationsceller.
Med  

 bestemmelsen videreføres den nuværende mulighed for at anvende  

 observationsceller til kortvarigt ophold for indsatte, jf. pkt. 5.8.4.1. i de  

 almindelige bemærkninger til lovforslaget.
Sikringsmidler Håndjern Til § 65 Bestemmelsen vedrører spørgsmålet om  

 institutionens adgang til at anvende håndjern.
Bestemmelsen svarer med  

 enkelte ændringer til § 65 i Straffelovrådets lovudkast, jf.  

 pkt. 5.8.5. i de almindelige bemærkninger til lovforslaget.
Stk. 1 indeholder en angivelse af,  

 hvornår institutionen kan anvende håndjern.
Betingelserne i  

stk. 1, nr. 1 og 2, for anvendelse af håndjern med henblik  

 på at afværge truende vold mv. og hindre selvmord eller anden  

 selvbeskadigelse svarer til betingelserne i lovforslagets § 66,  

 stk. 1, for at anbringe en indsat i sikringscelle, jf.  

 bemærkningerne til denne bestemmelse.
Er anbringelse i sikringscelle  

 ikke mulig eller nødvendig, kan der i stedet anvendes  

 håndjern.
 Bestemmelsen i stk. 1, nr. 3, om anvendelse af  

 håndjern for at forhindre undvigelse tilsigtes navnlig anvendt under  

 transport af den indsatte uden for institutionen.
I stk. 2 og 3 præciseres, at  

 proportionalitets- og skånsomhedsgrundsætningen også  

 gælder ved anvendelse af håndjern.
Disse grundsætninger  

 sammenholdt med nødvendighedsbetingelsen i stk. 1  

 indebærer, at en institution ikke vil være berettiget til at  

 træffe bestemmelse om, at håndjern skal anvendes i alle  

 tilfælde af transport.
Institutionen bør endvidere være  

 opmærksom på den særlige krænkelse, som kan  

 være forbundet med at bære håndjern under ophold sammen med  

 andre mennesker i offentlige venteværelser mv.
Endvidere fastsættes det i stk. 3, 2.  

 pkt., at der skal gennemføres lægetilsyn, hvis der er  

 mistanke om sygdom, herunder om tilskadekomst, hos den indsatte i forbindelse  

 med anvendelsen af håndjern, eller hvis den indsatte selv anmoder om  

 lægehjælp.
Bestemmelsen svarer til de nugældende regler om  

 lægetilsyn ved anvendelse af håndjern.
Stk. 4 indeholder en bemyndigelse for  

 justitsministeren til at fastsætte regler om anvendelse af  

 håndjern.
Sådanne administrative bestemmelser forudsættes  

 bl.a. at indeholde regler om godkendelse af håndjern og om udarbejdelse  

 af rapport efter anvendelsen af håndjern.
Sikringscelle Til § 66 Bestemmelsen vedrører spørgsmålet om  

 institutionens adgang til at anbringe en indsat i sikringscelle og herunder  

 til at tvangsfiksere den indsatte.
Bestemmelsen svarer med visse  

 ændringer til § 66 i Straffelovrådets lovudkast, jf. pkt.  

 5.8.5. i de almindelige bemærkninger til lovforslaget.
Stk. 1 indeholder de nærmere betingelser  

 for anvendelse af sikringscelle og tvangsfiksering.
Betingelserne skal bl.a.  

 ses i sammenhæng med proportionalitets- og  

 skånsomhedsgrundsætningerne, der efter stk. 2 og 3  

 også finder anvendelse ved de her omhandlede indgreb.
I stk. 4 fastsættes det i  

 overensstemmelse med gældende ret, at en indsat, der er tvangsfikseret,  

 skal have fast vagt.
En fast vagt er en dertil udpeget fængselsbetjent,  

 enhedsfunktionær eller andet kvalificeret personale, som ikke samtidig  

 har andre arbejdsopgaver end at tage sig af den fikserede indsatte.
Stk. 5 indebærer i overensstemmelse med  

 de nugældende regler, at institutionen ved tvangsfiksering af en indsat  

 i sikringscelle straks skal anmode en læge om at foretage tilsyn med  

 den indsatte, og at lægen skal tilse den pågældende,  

 medmindre lægen skønner sådant tilsyn åbenbart  

 unødvendigt.
Det er således lægens ansvar at vurdere  

 nødvendigheden af lægetilsyn.
 I stk. 6 fastsættes det i  

 overensstemmelse med gældende ret, at der ved anbringelse i  

 sikringscelle uden tvangsfiksering skal tilkaldes læge, hvis der er  

 mistanke om sygdom, eller hvis den indsatte selv anmoder om  

 lægehjælp.
Stk. 7 indeholder en bemyndigelse for  

 justitsministeren til at fastsætte regler om godkendelse af  

 sikringsceller og om anvendelse af sikringsceller og tvangsfiksering,  

 herunder om lægetilsyn og andet tilsyn.
Denne bemyndigelse  

 forudsættes bl.a. udnyttet til fastsættelse af regler om  

 indberetning til Direktoratet for Kriminalforsorgen om ophold i sikringscelle  

 og anvendelse af tvangsfiksering, jf. pkt. 5.8.5.1. i de almindelige  

 bemærkninger til lovforslaget.
 Såfremt en indsat uforskyldt har været anbragt  

 i sikringscelle, kan der efter lovforslagets § 106, nr. 2, rejses  

 spørgsmål om erstatning for uberettiget ophold i sikringscelle,  

 jf. bemærkningerne til denne bestemmelse.
Til kapitel 11 Disciplinærstraf, konfiskation og indeholdelse af  

 erstatningsbeløb Lovforslagets kapitel 10 (§§ 67-74) indeholder en  

 regulering af institutionens adgang til at ikende indsatte  

 disciplinærstraf samt til at træffe bestemmelse om konfiskation  

 og om indeholdelse af erstatningsbeløb, som indsatte skal betale for  

 skader forvoldt under opholdet i institutionen.
Disciplinærstraf Til § 67 Bestemmelsen vedrører spørgsmålet om,  

 hvornår der kan ikendes en indsat disciplinærstraf.
Bestemmelsen  

 svarer til § 67 i Straffelovrådets lovudkast, jf. pkt. 5.9.1. i de  

 almindelige bemærkninger til lovforslaget.
Det fremgår af den foreslåede bestemmelse, at  

 disciplinærstraf alene kan ikendes for forseelser, når det af en  

 lovbestemmelse eller en administrativ forskrift udtrykkeligt fremgår,  

 at den pågældende forseelse kan medføre  

 disciplinærstraf.
Dette krav om præcisering af, hvornår der  

 kan anvendes disciplinærstraf, er nyt i forhold til gældende  

 ret.
Bestemmelsen giver i nr. 2 bl.a. mulighed for at  

 ikende disciplinærstraf ved undvigelse.
Ordet »undvigelse« omfatter  

 også tilfælde, hvor den indsatte bortgår fra en åben  

 anstalt.
 Særlig for så vidt angår adgangen til at  

 ikende disciplinærstraf ved overtrædelse af regler fastsat af  

 institutionens leder, jf. nr. 6, er det ved den foreslåede  

 bestemmelse forudsat, at sådanne bestemmelser fortsat fremsendes til  

 Direktoratet for Kriminalforsorgen med henblik på at sikre ensartethed  

 i grundlaget for anvendelsen af disciplinærstraffe.
 Disciplinærmyndigheden vedrører »indsatte«.  

 Det indebærer, at reglerne om disciplinærstraf finder anvendelse  

 indtil det tidspunkt, hvor den indsatte løslades efter udståelse  

 af hele straffen eller i forbindelse med prøveløsladelse,  

 strafafbrydelse eller benådning, jf. lovforslagets § 79.  

 Forseelser begået under udgang fra institutionen vil som følge  

 af det anførte også kunne danne grundlag for ikendelse af  

 disciplinærstraf.
 Afgørelse efter lovforslagets § 70,  

 stk. 1, jf. § 67, om disciplinærstraf i form af strafcelle i  

 mere end 7 dage er omfattet af forslaget om en udvidet adgang til  

 domstolsprøvelse, jf. lovforslagets § 112, nr. 3, og  

 bemærkningerne til denne bestemmelse.
Til § 68 Bestemmelsen vedrører spørgsmålet om  

 de foranstaltninger, der kan ikendes som disciplinærstraffe.  

 Bestemmelsen svarer til § 68 i Straffelovrådets lovudkast, jf.  

 pkt. 5.9.1. i de almindelige bemærkninger til lovforslaget.
Stk. 1 medfører, at der alene kan  

 anvendes 3 former for disciplinærstraffe (advarsel, bøde og  

 strafcelle). I forhold til straffelovens § 47, som § 68 tilsigter  

 at erstatte, indebærer § 68 således en indskrænkning i  

 anvendelsen af mulige disciplinærstraffe.
Efter gældende praksis  

 anvendes dog alene bøde og strafcelle som mulige  

 disciplinærstraffe.
Når en (skriftlig) advarsel er medtaget som  

 en disciplinærstraf, skyldes det, at man i praksis ofte giver en  

 advarsel i stedet for en disciplinærstraf, men at denne advarsel  

 tillægges betydning ved senere disciplinærforseelser.
Ved at  

 medtage advarslen som en disciplinærstraf sikres det, at de  

 retssikkerhedsgarantier, der opstilles bl.a. med hensyn til  

 fremgangsmåden ved ikendelse af disciplinærstraffe, også  

 finder anvendelse i sager, der afgøres med en advarsel.
Stk. 2 indeholder en angivelse af,  

 hvornår strafcelle kan anvendes som disciplinærstraf.
Det  

 foreslåede krav om præcisering indebærer i forhold til  

 gældende regler og praksis en skærpelse af betingelserne for  

 anvendelse af strafcelle som disciplinærstraf.
Bestemmelsen skal  

 endvidere ses i sammenhæng med lovforslagets § 112, nr. 3,  

 hvorefter en afgørelse om disciplinærstraf i form af strafcelle  

 i mere end 7 dage omfattes af den udvidede klageadgang.
 I stk. 3-4 fastsættes det i  

 overensstemmelse med gældende praksis, at disciplinærstraffe i  

 form af bøde og strafcelle kan ikendes i forening, samt at  

 sådanne disciplinærstraffe kan gøres helt eller delvis  

 betingede.
Til § 69 Bestemmelsen vedrører spørgsmålet om  

 fastsættelsen af bøde som disciplinærstraf og om  

 fuldbyrdelsen af sådanne disciplinærstraffe.
Bestemmelsen svarer  

 til § 69 i Straffelovrådets lovudkast, jf. pkt. 5.9.1. i de  

 almindelige bemærkninger til lovforslaget.
 Stk. 1 indebærer i overensstemmelse med  

 gældende praksis, at en bøde højst kan udgøre et  

 beløb svarende til det almindelige vederlag, der udbetales indsatte  

 for en uges beskæftigelse, dvs. den normale grundløn for en uges  

 beskæftigelse uden tillæg (for tiden ca. 245 kr.), med fradrag af  

 den del af vederlaget, som er beregnet til dækning af personlige  

 fornødenheder.
 Stk. 2 medfører, at en indsat ved  

 modregning af en ikendt bøde i den pågældendes vederlag  

 efter § 42 altid mindst skal have udbetalt en ydelse svarende til  

 dækning af de personlige fornødenheder.
Til § 70 Bestemmelsen vedrører spørgsmålet om  

 den nærmere fastsættelse af strafcelle som disciplinærstraf  

 og om fuldbyrdelsen af sådanne disciplinærstraffe.
Bestemmelsen  

 svarer med enkelte i det væsentlige redaktionelle ændringer til  

 § 70 i Straffelovrådets lovudkast, jf. pkt. 5.9.1. i de  

 almindelige bemærkninger til lovforslaget.
Stk. 1 indebærer, at strafcelle i  

 overensstemmelse med gældende praksis højst kan idømmes  

 for et tidsrum af 4 uger.
Strafcelle i mere end 1 uge (7 dage) foreslås  

 omfattet af den udvidede klageadgang, jf. lovforslagets § 112, nr. 3, og  

 bemærkningerne hertil.
Stk. 2 indeholder de nærmere regler om  

 fuldbyrdelsen af strafcelle som disciplinærstraf.
Den indsatte er under  

 fuldbyrdelsen af en disciplinærstraf i form af strafcelle udelukket fra  

 fællesskab i institutionen og skal anbringes i en særlig afdeling  

 i institutionen, i eget opholdsrum eller i et arresthus.
Muligheden for at  

 anbringe i arresthus tager sigte på tilfælde, at hvor den  

 institution, som den indsatte afsoner i, ikke har en særlig afdeling  

 til fuldbyrdelse af strafcelle.
 Indsatte, der udstår strafcelle, har ret til dagligt  

 at tilbringe mindst én time i fri luft, medmindre dette vil være  

 uforeneligt med institutionens varetagelse af sikkerhedsmæssige hensyn,  

 jf. lovforslagets § 43, stk. 3, f.eks. i tilfælde, hvor der  

 kan opstå betydelig risiko for undvigelse eller forsøg  

 herpå.
Stk. 3 indeholder en bemyndigelse for  

 justitsministeren til at fastsætte regler om udståelse af  

 strafcelle.
Denne bestemmelse tilsigter ikke at afskære muligheden for  

 at lempe i den udelukkelse fra fællesskab, der er udgangspunktet efter  

 stk. 2, 1. punktum.
 Såfremt anbringelse i strafcelle har været  

 uforskyldt, kan der efter lovforslagets § 106, nr. 2, rejses  

 spørgsmål om erstatning for uberettiget ophold i strafcelle, jf.  

 bemærkningerne til denne bestemmelse.
Til § 71 Bestemmelsen vedrører institutionens muligheder for  

 midlertidigt at anbringe en indsat i forhørscelle.
Bestemmelsen svarer  

 til § 71 i Straffelovrådets lovudkast, jf. pkt. 5.9.1. i de  

 almindelige bemærkninger til lovforslaget.
Stk. 1 indebærer, at en indsat  

 midlertidigt kan anbringes i forhørscelle, hvis dette er  

 nødvendigt af hensyn til gennemførelsen af undersøgelser  

 i disciplinærsagen.
Denne bestemmelse er i overensstemmelse med  

 gældende praksis og er begrundet i, at det i modsat fald kan være  

 nødvendigt at overføre den indsatte til en anden institution,  

 mens disciplinærsagen gennemføres.
Det er en forudsætning  

 for anbringelse i forhørscelle, at der er begrundet mistanke om et  

 forhold, der må antages at ville medføre strafcelle som  

 disciplinærstraf.
Efter stk. 2 er anbringelse i  

 forhørscelle begrænset til den tid, der er nødvendig til  

 undersøgelsen af disciplinærsagen.
Endvidere foreslås en  

 absolut tidsbegrænsning på 5 dage.
Dette er nyt i forhold til  

 gældende ret.
 Stk. 3 indebærer, at den tid, som en  

 indsat har været anbragt i forhørscelle, som hidtil skal  

 fradrages i udståelsen af strafcelle.
 I stk. 4 er det fastsat, at anbringelse i  

 forhørscelle sker efter samme regler som udståelse af  

 strafcelle, jf. herved lovforslagets § 70, stk. 2 og 3.
 Såfremt anbringelse i forhørscelle har  

 været uforskyldt, kan der efter lovforslagets § 106, nr. 2, rejses  

 spørgsmål om erstatning for uberettiget ophold i  

 forhørscelle, jf. bemærkningerne til denne bestemmelse.
Til § 72 Bestemmelsen indeholder en bemyndigelse for  

 justitsministeren til fastsættelse af regler om behandlingen af  

 disciplinærsager.
Bestemmelsen svarer til § 72 i  

 Straffelovrådets lovudkast, jf. pkt. 5.9.1. i de almindelige  

 bemærkninger til lovforslaget.
De administrative regler, der skal udstedes i  

 medfør af § 72, forudsættes bl.a. at omfatte forskrifter om  

 fremgangsmåden ved sagernes behandling.
Endvidere forudsættes der  

 foretaget en nærmere afgrænsning af de sager, der (alene eller  

 tillige) skal behandles af politiet, så der skabes sikkerhed for en  

 ensartet afgrænsning mellem disciplinærstraffesystemet og det  

 almindelige strafferetlige system.
Konfiskation Til § 73 Bestemmelsen vedrører spørgsmålet om  

 institutionens adgang til at træffe bestemmelse om konfiskation.  

 Bestemmelsen svarer med enkelte ændringer, der i det væsentlige  

 er af redaktionel karakter, til § 73 i Straffelovrådets lovudkast,  

 jf. pkt. 5.9.2. i de almindelige bemærkninger til lovforslaget.
 De foreslåede regler om adgang for institutionen til  

 at træffe bestemmelse om konfiskation skal ses i sammenhæng med  

 de almindelige bestemmelser om konfiskation i straffelovens §§ 75-77 a.  

 Efter gældende ret og efter lovforslaget er de almindelige  

 konfiskationsregler ikke anset for tilstrækkelige til at modvirke, at  

 indsatte kommer i besiddelse af genstande eller penge, som de af hensyn til  

 institutionens varetagelse af ordens- og navnlig sikkerhedsmæssige  

 opgaver ikke findes at burde være i besiddelse af, jf. herved pkt.  

 5.9.2.1. og 5.9.2.2. i de almindelige bemærkninger til  

 lovforslaget.
 Stk. 1 svarer til den gældende regel i  

 straffelovens § 47, stk. 3, der samtidig foreslås  

 ophævet som led i gennemførelsen af straffuldbyrdelsesloven, jf.  

 § 1, nr. 9, i forslaget til lov om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
Stk. 2 indebærer i forhold til  

 gældende regler og praksis en lovfæstelse af adgangen til at  

 konfiskere i tilfælde af indsmugling.
Det præciseres samtidig, at  

 konfiskation ikke er mulig, hvis de berørte genstande eller penge  

 enten tilhører tredjemand, som ikke er ansvarlig for det ulovlige  

 forhold, eller tilhører den indsatte, forudsat at den indsatte kan  

 godtgøre ikke at have haft kendskab til det ulovlige forhold.
Stk. 3 indebærer en lovfæstelse af  

 den nuværende praksis, hvorefter der kan ske konfiskation af genstande  

 og penge som nævnt i stk. 1, som findes på institutionens  

 terræn, når det ikke kan klarlægges, hvem der er ejer  

 heraf.
Det bemærkes herved, at lovlige genstande mv., som findes  

 på institutionens terræn, f.eks. beklædningsgenstande,  

 forudsættes afleveret til politiet efter lov om hittegods.
Stk. 4 indeholder en bemyndigelse for  

 justitsministeren til at fastsætte regler om behandlingen af sager om  

 konfiskation.
Sådanne regler forudsættes bl.a. at omhandle  

 fremgangsmåden ved destruktion af konfiskerede effekter.
Endvidere  

 forudsættes der fastsat pligt for institutionen til som hidtil på  

 forhånd at orientere besøgende om, hvad der må medtages  

 til den indsatte, og om, at andet kan konfiskeres.
 Der tilsigtes ingen ændring af den gældende  

 praksis, hvorefter den indsatte ved afslutningen af et besøg får  

 mulighed for til opbevaring at aflevere penge eller genstande, som uden den  

 indsattes medvirken og under formildende omstændigheder er indbragt af  

 den besøgende.
 I øvrigt forudsættes afgørelsen om  

 konfiskation som hidtil at ske under iagttagelse af  

 proportionalitetsgrundsætningen, så konfiskation undlades, hvis  

 det må anses for et uforholdsmæssigt indgreb.
En afgørelse om konfiskation af genstande eller  

 penge, hvis værdi overstiger det almindelige vederlag, der udbetales  

 indsatte for en uges beskæftigelse, foreslås omfattet af den  

 udvidede klageadgang, jf. lovforslagets § 112, nr. 4, og  

 bemærkningerne hertil.
Ved at inddrage disse afgørelser under  

 den foreslåede klageordning sikres indsatte og deres besøgende -  

 for så vidt angår værdier over den anførte  

 beløbsgrænse - samme ret til en domstolsprøvelse af en  

 konfiskation, som generelt er gældende ved konfiskation efter  

 straffelovens almindelige bestemmelser herom.
Særligt vedrørende  

 adgangen for andre end indsatte til at klage over konfiskation henvises til  

 lovforslagets § 124 og bemærkningerne hertil.
Modregning af erstatningsbeløb Til § 74 Bestemmelsen vedrører spørgsmålet om  

 institutionens ret til at sikre indsattes betaling af erstatning ved  

 modregning af erstatningsbeløbet i den indsattes vederlag for  

 beskæftigelse.
Bestemmelsen svarer til § 74 i  

 Straffelovrådets lovudkast, jf. pkt. 5.9.3. i de almindelige  

 bemærkninger til lovforslaget.
I stk. 1 fastsættes det i  

 overensstemmelse med gældende praksis, at institutionen af  

 præventive grunde har ret til at sikre sig betaling af  

 erstatningsbeløb gennem indeholdelse i den indsattes vederlag for  

 beskæftigelsen.
En sådan modregningsret kan følge af de  

 almindelige modregningsregler, men det findes rigtigst at præcisere  

 denne generelle modregningsadgang i selve loven.
 Modregningsadgangen omfatter alene tilfælde, hvor  

 der er forvoldt skade på ting, der tilhører institutionen.  

 Erstatningsbeløb i anledning af personskade eller skade på ting,  

 der tilhører andre end institutionen, f.eks. medindsatte eller ansatte  

 i institutionen, omfattes ikke af bestemmelsen.
Det forudsættes i øvrigt, at  

 modregningsadgangen alene bringes i anvendelse, hvor erstatningskravet er  

 utvivlsomt.
Er dette ikke tilfældet, må Justitsministeriet  

 anlægge erstatningssag mod den indsatte ved domstolene.
 Afgørelse om modregning af erstatningsbeløb,  

 der overstiger størrelsen af det almindelige vederlag, der udbetales  

 indsatte for en uges beskæftigelse, foreslås omfattet af den  

 udvidede klageadgang, jf. lovforslagets § 112, nr. 5.
Stk. 2 indeholder en bemyndigelse for  

 justitsministeren til at fastsætte regler om behandlingen af sager om  

 modregning af erstatningsbeløb.
Bestemmelsen vil bl.a. kunne anvendes  

 til at fastslå, at erstatningskrav over en vis størrelse skal  

 forelægges for Direktoratet for Kriminalforsorgen.
Endvidere  

 forudsættes det i administrative regler præciseret, at  

 erstatningssag skal anlægges på sædvanlig måde ved  

 domstolene, såfremt erstatningsansvaret ikke er utvivlsomt, jf.  

 ovenfor.
Til kapitel 12 Strafafbrydelse Lovforslagets kapitel 12 (§§ 75-77) indeholder  

 bestemmelser om afbrydelse af fuldbyrdelsen af fængselsstraffen.  

 Sådan strafafbrydelse kan ske i anledning af handlinger foretaget af  

 den indsatte.
Strafafbrydelse kan imidlertid også tillades af  

 kriminalforsorgen i særlige tilfælde.
 Strafafbrydelse ved undvigelse, udeblivelse,  

 varetægtsfængsling mv.
Til § 75 Bestemmelsen vedrører spørgsmålet om  

 strafafbrydelse i de tilfælde, hvor dette følger umiddelbart af  

 handlinger foretaget af den indsatte.
Bestemmelsen svarer til § 75 i  

 Straffelovrådets lovudkast, jf. pkt. 5.10. i de almindelige  

 bemærkninger til lovforslaget.
 Strafafbrydelse indebærer, at der skal foretages en  

 omberegning af straffetiden, jf. herved lovforslagets § 16.
I stk. 1 opregnes de tilfælde, hvor  

 fuldbyrdelsen af fængselsstraffen afbrydes.
For så vidt  

 angår anholdelse eller varetægtsfængsling, er  

 tidsbegrænsningen på mindst 24 timer fastsat på baggrund  

 af, at sådan frihedsberøvelse i 24 timer eller derover kan  

 medføre fradrag efter straffelovens § 86 ved fuldbyrdelsen af en  

 eventuel ny straf eller begrunde enten et erstatningskrav efter  

 retsplejelovens kapitel 93 a eller en mulighed for fradrag i den  

 straffuldbyrdelse, der blev afbrudt ved anholdelsen eller  

 varetægtsfængslingen, jf. herved lovforslagets § 18,  

 stk. 2.
 For så vidt angår strafafbrydelse som  

 følge af udeblivelse efter udgang, vil det i medfør af  

 bemyndigelsen i stk. 2 kunne bestemmes, at mere kortvarige  

 udeblivelser (forsinkelser) ikke skal føre til strafafbrydelse.
Bestemmelsen om strafafbrydelse ved i øvrigt  

 selvforskyldt unddragelse af strafudståelsen svarer til straffelovens  

 § 46, stk. 1 om indlæggelse på hospital som  

 følge af den indsattes egne forhold under strafudståelsen.
Det  

 forudsættes, at bestemmelsen i overensstemmelse med hidtidig praksis  

 kun sjældent vil finde anvendelse og da i sådanne tilfælde,  

 hvor en indsat ved selvbeskadigelse har tilsigtet og opnået  

 indlæggelse på et almindeligt sygehus.
Også i sådanne  

 tilfælde giver bemyndigelsen i stk. 2 mulighed for at holde mere  

 kortvarige hospitalsophold uden for reglerne om strafafbrydelse.
Tilladelse til strafafbrydelse Til § 76 Bestemmelsen vedrører spørgsmålet om  

 strafafbrydelse efter særlig tilladelse fra kriminalforsorgen.  

 Bestemmelsen svarer med en enkelt ændring til § 76 i  

 Straffelovrådets lovudkast, jf. pkt. 5.10. i de almindelige  

 bemærkninger til lovforslaget.
Stk. 1 indeholder en regulering af,  

 hvornår strafafbrydelse kan tillades.
Det fremgår af  

 bestemmelsen, at strafafbrydelse kun tillades under ganske særlige  

 omstændigheder, idet såvel hensynet til  

 retshåndhævelsen som til den indsatte selv i almindelighed findes  

 at tale for gennemførelse af straffuldbyrdelsen uden afbrydelser.
I  

 bestemmelsen er som praktiske eksempler på sådanne ganske  

 særlige omstændigheder fremhævet omstændigheder af  

 arbejds-, uddannelses-, familie- eller helbredsmæssig karakter.
I stk. 2 er det fastsat, at tilladelse til  

 strafafbrydelse betinges af, at den pågældende ikke begår  

 strafbart forhold, og kan betinges af overholdelsen af andre vilkår,  

 herunder tilsyn af kriminalforsorgen.
Tilladelsen gives for et bestemt  

 tidsrum.
Strafafbrydelse er midlertidig og kan ikke gives indtil videre.
Den  

 periode, hvori der er givet tilladelse til strafafbrydelse, medregnes ikke  

 ved straffetiden, der derfor skal omberegnes, jf. lovforslagets  

 § 16.
 Stk. 3 regulerer adgangen til at tilbagekalde  

 tilladelsen, såfremt de fastsatte vilkår ikke overholdes.  

 Lignende bestemmelser er fastsat bl.a. i lovforslagets § 13,  

 stk. 2, om tilbagekaldelse af tilladelse til udsættelse af  

 straffuldbyrdelsen og i § 78, stk. 4, om tilbagekaldelse af  

 tilladelse til anbringelse uden for fængsel eller arresthus, jf.  

 bemærkningerne til disse bestemmelser.
 Stk. 4 indeholder en bemyndigelse for  

 justitsministeren til at fastsætte regler om tilladt strafafbrydelse.  

 Det forudsættes i den forbindelse bl.a. fastsat, at tilladelse til  

 strafafbrydelse udformes således, at strafafbrydelsen regnes fra  

 udløbet af den (kortvarige) periode, hvor den indsatte kan få  

 udgang.
Genoptagelse af straffuldbyrdelsen Til § 77 Bestemmelsen indeholder en regulering i overensstemmelse  

 med gældende ret af, hvornår straffuldbyrdelsen skal anses for  

 genoptaget efter en strafafbrydelse.
Bestemmelsen svarer til § 77 i  

 Straffelovrådets lovudkast, jf. pkt. 5.10. i de almindelige  

 bemærkninger til lovforslaget.
Til kapitel 13 Fuldbyrdelse af fængselsstraf i kriminalforsorgens  

 pensioner og i institutioner mv. uden for kriminalforsorgen Til § 78 Bestemmelsen vedrører spørgsmålet om  

 fuldbyrdelse af en fængselsstraf i institution mv. uden for  

 fængsel og arresthus.
Bestemmelsen svarer med en enkelt ændring  

 til § 78 i Straffelovrådets lovudkast, jf. pkt. 5.11. i de  

 almindelige bemærkninger til lovforslaget.
 Bestemmelsen træder i stedet for straffelovens  

 § 49, stk. 2. Der tilsigtes med den foreslåede bestemmelse en  

 lovfæstelse af den nuværende praksis vedrørende  

 anbringelse af dømte i behandlingsinstitution mv., jf. pkt. 5.11.1. og  

 5.11.2. i de almindelige bemærkninger til lovforslaget.
Stk. 1 regulerer sammen med stk. 2  

 anvendelsesområdet for fuldbyrdelse af fængselsstraf ved  

 anbringelse uden for fængsel og arresthus.
Dette  

 anvendelsesområde svarer til anvendelsesområdet for straffelovens  

 § 49, stk. 2. I forhold til denne bestemmelse er det dog i  

 § 78 præciseret, at anbringelse uden for fængsel og  

 arresthus kan - og for så vidt angår unge under 18 år som  

 udgangspunkt skal - ske fra straffuldbyrdelsens begyndelse, ligesom  

 bestemmelsen åbner mulighed for, at anbringelse kan ske i familiepleje.  

 Det forudsættes, at der som hidtil gives adgang til at anbringe  

 indsatte med mindreårige børn uden for fængsel og  

 arresthus, selv om anbringelsen særligt måtte være  

 motiveret af hensynet til, hvad der er bedst for barnet, jf.  

 bemærkningerne til lovforslagets § 54.
 Det er et fællestræk for anbringelse efter  

 § 78, at den dømte i stedet for at være anbragt i en  

 afsoningsinstitution anbringes under andre institutions- eller  

 institutionslignende forhold med en heri liggende kontrol af den  

 dømtes tilstedeværelse og adfærd. § 78 er derfor ikke  

 anvendelig i tilfælde, hvor den dømte ønskes anbragt  

 under forhold, der indebærer, at den pågældende er uden  

 tilsyn eller kontrol i et ikke uvæsentligt omfang.
I stk. 3 fastslås det, at en anbringelse  

 efter stk. 1 og 2 skal betinges af, at den dømte ikke begår  

 strafbart forhold, og kan betinges af andre vilkår.
Disse vilkår  

 har virkning for den periode, hvori fængselsstraffen fuldbyrdes uden  

 for fængsel og arresthus.
Manglende overholdelse af de fastsatte  

 vilkår mv. kan bevirke tilbageførsel eller overførsel til  

 fængsel eller arresthus, jf.  stk. 4 og  

 bemærkningerne til lovforslagets § 13, stk. 2.
 Stk. 5 indeholder en bemyndigelse for  

 justitsministeren til at fastsætte regler om anbringelse af  

 dømte i institution mv. uden for fængsel og arresthus.  

 Sådanne regler forudsættes bl.a. at omfatte  

 spørgsmålet om tilbage- eller overførsel til  

 fængsel eller arresthus i tilfælde af manglende overholdelse af  

 fastsatte vilkår for anbringelsen.
Endvidere forudsættes der gennemført en  

 administrativ forenkling af fremgangsmåden ved anvendelse af reglerne  

 om anbringelse uden for fængsel og arresthus, så der hurtigere  

 kan træffes afgørelse om, hvorvidt anbringelse er mulig.
Det  

 forudsættes herved, at der fortsat sker en grundig vurdering af de  

 konkrete omstændigheder, herunder forsvarligheden af anbringelsen,  

 så de hidtidige positive erfaringer på området kan  

 opretholdes også i forhold til eventuelle nye grupper af dømte,  

 jf. pkt. 5.11.2. i de almindelige bemærkninger til lovforslaget.
Til kapitel 14 Løsladelse Lovforslagets kapitel 14 (§§ 79-88) indeholder  

 forskellige bestemmelser vedrørende løsladelsen fra  

 afsoningsinstitutionen.
I § 79 reguleres tidspunktet for  

 løsladelsen.
I § 80 findes en regel om sagsbehandlingen i  

 forbindelse med afgørelsen om ordinær  

 prøveløsladelse fra tidsbestemt straf og i forbindelse med  

 afgørelsen om prøveløsladelse fra straf af fængsel  

 på livstid og i §§ 81-88 findes en række bestemmelser om  

 gennemførelsen af tilsyn og eventuelle særvilkår ved  

 prøveløsladelse.
Tidspunkt for løsladelsen Til § 79 Bestemmelsen vedrører tidspunktet for  

 løsladelsen fra afsoningsinstitutionen.
Bestemmelsen svarer til  

 § 79 i Straffelovrådets lovudkast, jf. pkt. 5.12. i de almindelige  

 bemærkninger til lovforslaget.
 Det fastslås i stk. 1, at  

 løsladelse sker enten efter endt strafudståelse eller i  

 forbindelse med prøveløsladelse, strafafbrydelse eller  

 benådning.
 I stk. 2 bemyndiges justitsministeren til at  

 fastsætte regler om det faktiske tidspunkt for løsladelsen samt  

 om adgang til en kortere fremrykning af dette tidspunkt.
 Tidspunktet for løsladelsen forudsættes  

 fastlagt således, at løsladelse efter endt strafudståelse  

 som hidtil sker på et sådant tidspunkt, at den løsladte  

 ved benyttelse af offentlige trafikmidler kan nå til en bopæl her  

 i landet inden straffetidens udløb.
For så vidt angår mulighederne for at  

 fremrykke tidspunktet for løsladelsen forudsættes de  

 administrative regler herom bl.a. at give mulighed for at fastholde  

 gældende praksis vedrørende fremrykning af  

 løsladelsestidspunktet, f.eks. i tilfælde, hvor en sådan  

 fremrykning findes rimelig af hensyn til den indsattes muligheder for at  

 tiltræde et arbejde.
De administrative regler forudsættes  

 endvidere at fastholde muligheden for kortere fremrykning af tidspunktet for  

 løsladelsen, hvis løsladelsesdatoen er en  

 lørdag-søndag eller anden helligdag eller f.eks. falder i  

 forbindelse med jul eller andre højtider, jf. pkt. 5.12.1.2. i de  

 almindelige bemærkninger til lovforslaget.
Beslutning om prøveløsladelse Til § 80 Bestemmelsen indeholder bl.a. en regel om sagsbehandlingen  

 i de tilfælde, hvor der er mulighed for ordinær  

 prøveløsladelse fra tidsbestemt straf efter straffelovens  

 § 38, stk. 1, og for prøveløsladelse fra straf af  

 fængsel på livstid efter straffelovens § 41, jf. § 1,  

 nr. 8, i forslag til lov om ændring af forskellige lovbestemmelser i  

 forbindelse med gennemførelse af en lov om fuldbyrdelse af straf mv.  

 Bestemmelsen svarer til § 80 i Straffelovrådets lovudkast, jf.  

 pkt. 5.12., jf. pkt. 5.1.2.2., i de almindelige bemærkninger til  

 lovforslaget.
Bestemmelsen forudsætter, at reglerne om betingelserne  

 for prøveløsladelse og om retsvirkninger af overtrædelse  

 af vilkår for prøveløsladelse fortsat findes i  

 straffeloven.
Bestemmelsen tilsigter bl.a. at skabe sikkerhed for, at  

 den indsatte kan løslades, så snart betingelserne for en  

 prøveløsladelse måtte anses for opfyldt.
Det  

 forudsættes, at institutionen også regelmæssigt overvejer  

 spørgsmålet om prøveløsladelse af indsatte, der  

 har fået afslag på prøveløsladelse, jf. herved  

 tillige lovforslagets § 89.
 Nægtelse af prøveløsladelse fra  

 tidsbestemt straf og fra straf af fængsel på livstid er i visse  

 tilfælde omfattet af forslaget om udvidet klageadgang, jf.  

 lovforslagets § 112, nr. 6.
Gennemførelse af tilsyn og eventuelle  

 særvilkår ved prøveløsladelse Almindelige bestemmelser om gennemførelse af tilsyn  

 mv.
Til § 81 Bestemmelsen vedrører spørgsmålet om,  

 hvilken myndighed der skal gennemføre tilsyn og andre vilkår  

 fastsat i forbindelse med prøveløsladelse.
Bestemmelsen svarer  

 til § 81 i Straffelovrådets lovudkast, jf. pkt. 5.12. i de  

 almindelige bemærkninger til lovforslaget.
Bestemmelsen fastslår, at kriminalforsorgen er den  

 myndighed, som i almindelighed gennemfører tilsyn og andre  

 vilkår.
Såfremt tilsyn og andre vilkår mere undtagelsesvis  

 skal gennemføres af andre myndigheder, skal dette efter forslaget  

 være udtrykkeligt bestemt i afgørelsen om  

 prøveløsladelse.
Til § 82 Bestemmelsen pålægger tilsynsmyndigheden en  

 vejledningspligt samt en pligt til i samarbejde med den  

 prøveløsladte at planlægge tilsynsperioden og tiden  

 derefter.
Bestemmelsen svarer til § 82 i Straffelovrådets  

 lovudkast, jf. pkt. 5.12. i de almindelige bemærkninger til  

 lovforslaget.
I stk. 1 fastslås det, at  

 tilsynsmyndigheden har pligt til at vejlede den prøveløsladte  

 om tilsynets nærmere indhold.
Den foreslåede vejledningspligt er  

 uafhængig af, om tilsynsmyndigheden er kriminalforsorgen eller anden  

 myndighed, jf. herved § 81. Den foreslåede vejledningspligt skal  

 ses i sammenhæng med den vejledning, der forudsættes givet af  

 afsoningsinstitutionen i forbindelse med prøveløsladelsen, jf.  

 herved lovforslagets § 80, stk. 2.
I stk. 2 fastslås det, at  

 tilsynsmyndigheden sammen med den prøveløsladte skal udarbejde  

 en plan for tilsynsperioden og tiden derefter.
Formålet med denne  

 bestemmelse er at fastholde den prøveløsladte i ansvaret for  

 den pågældendes forhold også i tilsynsperioden og tiden  

 derefter.
Det findes af væsentlig betydning, at tilsynsforløbet  

 hurtigst muligt bringes i mere faste rammer, og det er derfor anført i  

 bestemmelsen, at den nødvendige planlægning skal søges  

 udarbejdet senest i forbindelse med tilsynets iværksættelse.  

 Bl.a. for at fastholde den prøveløsladte i dennes ansvar skal  

 den udarbejdede plan jævnligt sammenholdes med forholdene, herunder den  

 prøveløsladtes forhold, under tilsynet og om nødvendigt  

 søges tilpasset ændringer i disse forhold.
 Nærmere regler om tilsynsmyndighedens  

 vejledningspligt og pligt til sammen med den prøveløsladte at  

 planlægge tilsynsperioden og tiden derefter forudsættes fastsat  

 administrativt med hjemmel i bemyndigelsesbestemmelsen i lovforslagets  

 § 85, jf. bemærkningerne til denne bestemmelse.
Tilsyn mv. af kriminalforsorgen Til § 83 Bestemmelsen regulerer den prøveløsladtes  

 pligter i forbindelse med kriminalforsorgens gennemførelse af tilsyn  

 og andre vilkår (særvilkår). Bestemmelsen svarer til  

 § 83 i Straffelovrådets lovudkast, jf. pkt. 5.12. i de almindelige  

 bemærkninger til lovforslaget.
Et vilkår om tilsyn indebærer, at den  

 prøveløsladte undergives et kontrolmæssigt tilsyn med en  

 deraf følgende forpligtelse til at holde sig i kontakt med  

 tilsynsmyndigheden efter dennes nærmere bestemmelse.
Denne forpligtelse  

 for den prøveløsladte fastslås i stk. 1.
Stk. 2-4 vedrører de tilfælde,  

 hvor der efter reglerne i straffelovens § 57, jf. § 39,  

 stk. 2, er fastsat yderligere vilkår (særvilkår) end  

 vilkår om tilsyn i forbindelse med prøveløsladelsen.
Det  

 fastslås, at den prøveløsladte skal overholde fastsatte  

 særvilkår og give kriminalforsorgen de oplysninger, som  

 gennemførelsen af det pågældende særvilkår  

 nødvendiggør, ligesom den prøveløsladte skal  

 overholde de forskrifter, som kriminalforsorgen fastsætter til  

 gennemførelse heraf.
Sådanne forskrifter kan f.eks. omfatte den  

 nærmere gennemførelse af et vilkår om  

 afvænningsbehandling for misbrug af alkohol eller narkotika.
Formålet med den fastsatte oplysningspligt for den  

 prøveløsladte er at sikre kriminalforsorgen de  

 nødvendige oplysninger til gennemførelse af vilkår om  

 tilsyn og eventuelle særvilkår.
Er de pågældende  

 oplysninger af en sådan karakter, at de kan dokumenteres af den  

 prøveløsladte, har denne efter stk. 3 pligt til at  

 fremlægge sådan dokumentation, såfremt det forlanges af  

 kriminalforsorgen.
Til § 84 Bestemmelsen vedrører kriminalforsorgens  

 hjælpefunktion i forbindelse med gennemførelsen af tilsyn.  

 Bestemmelsen svarer til § 84 i Straffelovrådets lovudkast, jf.  

 pkt. 5.12. i de almindelige bemærkninger til lovforslaget.
Bestemmelsen indebærer, at kriminalforsorgen skal  

 tilbyde den prøveløsladte støtte med hensyn til  

 løsning af sociale og personlige problemer med henblik på at  

 forbedre den pågældendes muligheder for at leve en  

 kriminalitetsfri tilværelse.
Denne støtte skal ses i  

 forlængelse af den behandlingsmæssige virksomhed, der  

 udøves af afsoningsinstitutionen under strafudståelsen, jf.  

 herved lovforslagets § 3 og bemærkningerne til denne bestemmelse.  

 Hjælpefunktionen er endvidere et fast element i et tilsyn med en  

 prøveløsladt på samme måde, som et sådant  

 tilsyn altid indebærer en kontrol med den  

 prøveløsladte.
Det fremgår af den foreslåede bestemmelse, at  

 vejledning og bistand enten kan ydes af kriminalforsorgen selv eller af andre  

 myndigheder mv.
Det bemærkes herved, at bistandsforpligtelsen overfor  

 personer, der ikke er frihedsberøvede, påhviler de almindelige  

 sociale og sundhedsmæssige myndigheder.
Kriminalforsorgens bistand vil  

 derfor i en række tilfælde ofte bestå i en formidling af  

 kontakt til og bistand fra sådanne andre myndigheder.
Til § 85 Bestemmelsen bemyndiger justitsministeren til at  

 fastsætte regler om gennemførelse af tilsyn og eventuelle  

 særvilkår.
Bestemmelsen svarer til § 85 i  

 Straffelovrådets lovudkast, jf. pkt. 5.12. i de almindelige  

 bemærkninger til lovforslaget.
Bemyndigelsen skal bl.a. udnyttes til at fastsætte  

 nærmere regler om kriminalforsorgens forpligtelser som  

 tilsynsmyndighed.
Det fremgår i den forbindelse af bestemmelsen, at de  

 administrative regler skal omfatte tilsynets iværksættelse,  

 kriminalforsorgens kontakthyppighed med den prøveløsladte og  

 kriminalforsorgens samarbejde med andre myndigheder mv.
Det  

 forudsættes, at der på grundlag af de administrative regler sker  

 en vis koordinering af kriminalforsorgens virksomhed i forhold til  

 prøveløsladte.
Vilkårsovertrædelse Til § 86 Bestemmelsen vedrører spørgsmålet om  

 de foranstaltninger og indberetninger, som kriminalforsorgen som  

 tilsynsmyndighed skal foretage, såfremt den prøveløsladte  

 gør sig skyldig i overtrædelse af vilkår fastsat i  

 forbindelse med prøveløsladelsen.
Bestemmelsen svarer til  

 § 86 i Straffelovrådets lovudkast, jf. pkt. 5.12. i de almindelige  

 bemærkninger til lovforslaget.
Bestemmelsen vedrører alene de foranstaltninger  

 mv., som kriminalforsorgen skal foretage som tilsynsmyndighed.
Bestemmelsen  

 indebærer således ingen ændring af straffelovens regler om  

 retsvirkninger af overtrædelse af vilkår for  

 prøveløsladelse, jf. straffelovens § 40  

 (overtrædelse af vilkår ved prøveløsladelse fra  

 tidsbestemt straf) og § 42 (overtrædelse af vilkår ved  

 prøveløsladelse fra straf af fængsel på livstid),  

 jf. § 1, nr. 8, i forslag til lov om ændring af forskellige  

 lovbestemmelser i forbindelse med gennemførelsen af en lov om  

 fuldbyrdelse af straf mv.
Stk. 1 indeholder en forpligtelse for  

 kriminalforsorgen som tilsynsmyndighed til at søge et tilsyn  

 genetableret og særvilkår overholdt, såfremt den  

 prøveløsladte unddrager sig tilsynet eller  

 gennemførelsen af særvilkåret.
Blandt de mulige  

 foranstaltninger, som kriminalforsorgen selv kan træffe med det  

 nævnte formål, er forsøg på kontakt med den  

 prøveløsladte ved fremsendelse af anbefalet brev eller ved  

 husbesøg.
Endvidere kan nævnes fremsættelse af  

 begæring til politiet om anholdelse af den prøveløsladte,  

 jf. retsplejelovens § 756, og fremstilling i retten med begæring  

 om varetægtsfængsling, jf. retsplejelovens § 763. Det er ved  

 bestemmelsen forudsat, at der foretages en nærmere regulering af valget  

 af foranstaltninger, jf. herved bemyndigelsesbestemmelsen i stk. 5, som  

 omtales nedenfor.
Stk. 2 indeholder en pligt for  

 kriminalforsorgen som tilsynsmyndighed til at afgive indberetning til  

 Direktoratet for Kriminalforsorgen, såfremt den  

 prøveløsladte gør sig skyldig i en  

 vilkårsovertrædelse, som begrunder en nærliggende risiko  

 for kriminalitet.
Indberetning sker i disse tilfælde med henblik  

 på overvejelse af at iværksætte reaktioner efter  

 straffelovens regler.
Det forudsættes, at det i de administrative  

 regler, der i medfør af stk. 5 skal udstedes bl.a. om  

 indberetninger efter stk. 2, kan fastsættes, at indberetning kan  

 undlades i visse nærmere angivne tilfælde, f.eks. hvor den  

 pågældende allerede er sigtet for strafbart forhold, og hvor  

 overtrædelsen af det faste vilkår om ikke at begå strafbart  

 forhold uden videre inddrages ved den nye straffedom.
Stk. 3 vedrører de  

 vilkårsovertrædelser, som ikke giver grundlag for at antage en  

 nærliggende risiko for kriminalitet.
I sådanne tilfælde kan  

 der efter omstændighederne være grund til at indskærpe  

 forskrifter og vilkår om tilsyn mv. over for den  

 pågældende.
Er dette tidligere sket i anledning af tilsvarende  

 overtrædelser, skal der afgives indberetning til Direktoratet for  

 Kriminalforsorgen.
Det forudsættes, at der i de administrative regler,  

 der i medfør af stk. 5 skal udstedes bl.a. om indberetninger  

 efter stk. 3, kan fastsættes, at indberetning kan undlades i visse  

 nærmere angivne tilfælde, f.eks. ved mere bagatelagtige eller  

 formelle vilkårsovertrædelser.
I stk. 4 er det fastsat, at der snarest skal  

 træffes afgørelse om eventuel reaktion efter straffelovens  

 § 40, stk. 2 eller 3, eller § 42, stk. 2, som  

 følge af vilkårsovertrædelsen.
Træffes der  

 afgørelse om genindsættelse til udståelse af  

 (rest)straffen, er denne afgørelse omfattet af forslaget om udvidet  

 klageadgang, jf. lovforslagets § 112, nr. 7, og bemærkningerne til  

 denne bestemmelse.
Stk. 5 indeholder en bemyndigelse for  

 justitsministeren til at fastsætte regler om behandlingen af sager om  

 vilkårsovertrædelse.
Denne bemyndigelse omfatter efter sin  

 placering alene sagsbehandlingen i kriminalforsorgen som tilsynsmyndighed og  

 i Direktoratet for Kriminalforsorgen som klageinstans i sådanne  

 sager.
Tilsyn mv. af andre myndigheder end  

 kriminalforsorgen Til § 87 Bestemmelsen åbner mulighed for fastsættelse  

 af regler om gennemførelse af tilsyn mv. i de tilfælde, hvor  

 tilsyn mv. udøves af andre myndigheder end kriminalforsorgen.  

 Bestemmelsen svarer til § 87 i Straffelovrådets lovudkast, jf.  

 pkt. 5.12. i de almindelige bemærkninger til lovforslaget.
 Gennemførelse af tilsyn mv.ved betinget  

 benådning og ved strafafbrydelse mv.
Til § 88 Bestemmelsen vedrører gennemførelsen af  

 tilsyn og særvilkår, som er fastsat i forbindelse med betinget  

 benådning (straffelovens § 43, jf. § 1, nr. 8, i forslag til  

 lov om ændring af forskellige lovbestemmelser i forbindelse med  

 gennemførelsen af en lov om fuldbyrdelse af straf mv.),  

 strafafbrydelse eller i øvrigt i medfør af bestemmelser i denne  

 lov, jf. herved navnlig § 13, stk. 1 (udsættelse af  

 straffuldbyrdelsen) og § 78, stk. 2 (fuldbyrdelse uden for  

 fængsel eller arresthus). Bestemmelsen svarer til § 88 i  

 Straffelovrådets lovudkast, jf. pkt. 5.12. i de almindelige  

 bemærkninger til lovforslaget.
Det følger af bestemmelsen, at lovforslagets regler  

 vedrørende tilsyn og særvilkår fastsat ved  

 prøveløsladelse finder tilsvarende anvendelse i de her  

 omhandlede tilfælde.
Ved meget kortvarige tilsyn mv. fastsat i  

 forbindelse med udgang, jf. lovforslagets § 48, stk. 2,  

 forudsættes dette dog kun at være tilfældet i det omfang,  

 det er praktisk muligt.
Til kapitel 15 Særlige spørgsmål vedrørende  

 sagsbehandlingen ved fuldbyrdelse af fængselsstraf Til § 89 Bestemmelsen indeholder en særlig  

 sagsbehandlingsregel, der forpligter vedkommende institution til med visse  

 mellemrum og af egen drift at overveje og tage stilling til nogle  

 væsentlige spørgsmål vedrørende den indsatte.  

 Bestemmelsen svarer til § 89 i Straffelovrådets lovudkast, jf.  

 pkt. 5.13. i de almindelige bemærkninger til lovforslaget.
Formålet med bestemmelsen er at sikre, at  

 institutionen jævnligt af egen drift overvejer muligheden for at lempe  

 forholdene for de indsatte.
De nærmere regler herom, herunder  

 hvornår og med hvilke mellemrum de enkelte spørgsmål skal  

 tages op til afgørelse, skal fastsættes administrativt, jf.  

 stk. 2. Det forudsættes, at den indsatte orienteres om  

 institutionens behandling af de pågældende  

 spørgsmål.
Til afsnit III Bødestraffe Lovforslagets afsnit III (kapitel 16 (§§ 90-93))  

 indeholder bestemmelser om fuldbyrdelsen af bødestraffe, der er  

 idømt eller vedtaget for en domstol eller vedtaget efter  

 tilkendegivelse fra politiet eller anden administrativ myndighed.
I afsnit  

 III fastsættes nærmere regler om betalingen af bøden og om  

 mulighederne for at opnå henstand eller afdragsvis betaling.
Afsnit III  

 indeholder endvidere en bestemmelse om, efter hvilke regler en  

 forvandlingsstraf for en bøde skal fuldbyrdes.
Afsnit III indeholder ikke bestemmelser om, hvornår  

 en forvandlingsstraf skal fuldbyrdes.
Afgørelsen af dette  

 spørgsmål skal fortsat træffes efter bestemmelser i  

 straffeloven og administrative forskrifter udstedt i tilknytning hertil.
Som  

 anført i bemærkningerne til lovforslagets § 1, omfattes  

 heller ikke tvangsbøder af lovforslaget.
Til kapitel 16 Fuldbyrdelse af bødestraf Til § 90 I bestemmelsen fastsættes regler om betaling af  

 bøder.
Bestemmelsen svarer til § 90 i Straffelovrådets  

 lovudkast, jf. pkt. 6. i de almindelige bemærkninger til  

 lovforslaget.
Det fastslås i stk. 1, at en bøde  

 skal betales til politiet, medmindre andet - undtagelsesvis - måtte  

 være bestemt i afgørelsen om bødebetalingen.
Det er ved  

 bestemmelsen forudsat, at den, som bøden er pålagt, normalt kan  

 vente med at betale, indtil vedkommende afkræves bøden af  

 politiet.
 De nærmere regler om politiets opkrævning af  

 bøder fastsættes administrativt, jf. stk. 3.
Ifølge militær retsplejelovs § 24, jf.  

 retsplejelovens § 997 varetages fuldbyrdelsen af bøder i  

 militære straffesager af forsvarets rettergangschefer.
I disse sager  

 skal indbetaling af bøder fortsat ske til den pågældende  

 rettergangschef, medmindre denne har overgivet straffuldbyrdelsen til  

 politiet.
I stk. 2 fastsættes det, at  

 justitsministeren eller den, der bemyndiges dertil, kan tillade henstand med  

 eller afdragsvis betaling af bøden.
Det forudsættes, at der ikke  

 sker væsentlige ændringer i den nuværende praksis med  

 hensyn til at tillade henstand eller afdragsvis betaling.
Stk. 3 indeholder bl.a. en bemyndigelse for  

 justitsministeren til at fastsætte regler om den administrative  

 behandling af sager om eftergivelse af bøder.
Når bestemmelsen  

 alene omtaler den administrative behandling af de pågældende  

 sager og ikke angiver, hvornår der bør ske eftergivelse, skyldes  

 dette, at eftergivelse af en bødestraf principielt er benådning,  

 jf. grundlovens § 24 og bemærkningerne til lovforslagets  

 § 11.
Endelig indeholder stk. 4 en bemyndigelse for  

 justitsministeren til at fastsætte bestemmelser om, at politiets  

 afgørelse om henstand med eller afdragsvis betaling af bøder  

 ikke kan indbringes for højere administrativ myndighed.
Bestemmelsen  

 erstatter, for så vidt angår bøder, den tilsvarende  

 bestemmelse i retsplejelovens § 1003, der samtidig foreslås  

 ophævet, jf. § 2, nr. 22, i forslag til lov om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv.
Til § 91 I bestemmelsen fastsættes regler om inddrivelse af  

 bøder.
Bestemmelsen svarer med enkelte redaktionelle ændringer  

 til § 91 i Straffelovrådets lovudkast, jf. pkt. 6. i de  

 almindelige bemærkninger til lovforslaget.
 Bestemmelsen viderefører, for så vidt  

 angår bøder, de gældende bestemmelser i straffelovens  

 § 52, stk. 3-5, med de ændringer, der følger af loven  

 om Det Fælles Lønindeholdelsesregister, jf. herved pkt. 6.2.,  

 jf. pkt. 6.1., i de almindelige bemærkninger til lovforslaget.
 Bestemmelsen er ikke udtømmende, idet bøder  

   som hidtil   efter dansk rets almindelige regler kan inddrives ved  

 modregning, herunder med eventuelle erstatningskrav, som skyldneren  

 måtte have efter kapitel 20 i denne lov eller efter retsplejelovens  

 kapitel 93 a.
 Det forudsættes, at politiet efter  

 § 91, stk. 3, 1. pkt., som hidtil kan indhente oplysninger hos  

 andre offentlige myndigheder om bl.a. indkomst- og formueforhold til brug ved  

 indeholdelsen, jf. straffelovens § 52, stk. 5, 3. pkt.
Til § 92 Bestemmelsen indeholder en bemyndigelse for  

 justitsministeren til at fastsætte regler om indeholdelse af  

 indtægter efter lovforslagets § 91, stk. 2. Bestemmelsen  

 svarer til § 92 i Straffelovrådets lovudkast, jf. pkt. 6. i de  

 almindelige bemærkninger til lovforslaget.
 Bestemmelsen viderefører, for så vidt  

 angår bøder, i det væsentlige de nugældende  

 bestemmelser i straffelovens § 52, stk. 6-7, med de  

 ændringer, der følger af loven om Det Fælles  

 Lønindeholdelsesregister, jf. pkt. 6.2., jf. pkt. 6.1., i de  

 almindelige bemærkninger til lovforslaget.
Til § 93 Bestemmelsen indeholder regler om fuldbyrdelse af  

 forvandlingsstraf for en bøde.
Bestemmelsen svarer til § 93 i  

 Straffelovrådets lovudkast, jf. pkt. 6. i de almindelige  

 bemærkninger til lovforslaget.
Bestemmelsen indebærer, at en forvandlingsstraf for  

 en bøde skal fuldbyrdes efter samme regler, som er foreslået for  

 fængselsstraffe.
Det bemærkes herved, at lovforslaget er  

 udarbejdet under den forudsætning, at hæftestraffen afskaffes, og  

 at fængselsstraffens minimum som følge heraf nedsættes,  

 jf. pkt. 2. i de almindelige bemærkninger til forslag til lov om  

 ændring af forskellige lovbestemmelser i forbindelse med  

 gennemførelse af en lov om fuldbyrdelse af straf mv.
Under denne  

 forudsætning er der ikke fundet grundlag for i øvrigt at  

 opstille særlige regler for fuldbyrdelsen af forvandlingsstraffe.
Til afsnit IV Betingede domme og domme med vilkår om  

 samfundstjeneste Lovforslagets afsnit IV indeholder i kapitel 17  

 (§§ 94-100) bestemmelser om fuldbyrdelse af betingede domme uden  

 vilkår om samfundstjeneste og i kapitel 18 (§§ 101-104)  

 bestemmelser om fuldbyrdelse af betingede domme med vilkår om  

 samfundstjeneste.
Disse bestemmelser vedrører navnlig  

 gennemførelsen af vilkår om tilsyn og af andre vilkår  

 (særvilkår).
Afsnit IV indeholder ikke bestemmelser om anvendelsen af  

 betingede domme, herunder med vilkår om samfundstjeneste, eller om  

 retsvirkningerne af overtrædelse af vilkår fastsat i  

 sådanne domme.
Bestemmelser om disse spørgsmål skal  

 fortsat findes i straffeloven.
Til kapitel 17 Gennemførelse af betingede domme Lovforslagets kapitel 17 (§§ 94-100) indeholder  

 forskellige bestemmelser vedrørende gennemførelsen af tilsyn og  

 eventuelle særvilkår fastsat i forbindelse med en betinget dom  

 uden vilkår om samfundstjeneste.
Lovforslagets bestemmelser herom  

 svarer i det væsentlige til bestemmelserne i lovforslagets  

 §§ 81-87 om gennemførelsen af tilsyn og eventuelle  

 særvilkår fastsat i forbindelse med en  

 prøveløsladelse.
De væsentligste forskelle mellem de to  

 sæt bestemmelser skyldes, at følgen af den dømtes  

 overtrædelse af vilkår om tilsyn eller af særvilkår  

 fastsat i forbindelse med betinget dom afgøres af retten, jf.  

 straffelovens § 60, mens følgen af overtrædelse af  

 tilsvarende vilkår fastsat i forbindelse med  

 prøveløsladelse afgøres af justitsministeren, jf.  

 straffelovens § 40, stk. 2, og § 42, stk. 2.
 Almindelige bestemmelser om gennemførelse af  

 tilsyn mv.
Til § 94 Bestemmelsen vedrører spørgsmålet om,  

 hvilken myndighed der skal gennemføre tilsyn og andre vilkår  

 fastsat i forbindelse med en betinget dom.
Bestemmelsen svarer til § 94  

 i Straffelovrådets lovudkast, jf. pkt. 7. i de almindelige  

 bemærkninger til lovforslaget.
I bestemmelsen fastsættes det, at kriminalforsorgen  

 er den myndighed, som i almindelighed gennemfører de omhandlede tilsyn  

 og andre vilkår.
Såfremt tilsyn og andre vilkår mere  

 undtagelsesvis skal gennemføres af andre myndigheder, skal dette efter  

 lovforslaget være udtrykkeligt bestemt i den betingede dom.
 Der henvises i øvrigt til lovforslagets § 81  

 og bemærkningerne til denne bestemmelse.
Til § 95 Bestemmelsen pålægger tilsynsmyndigheden en  

 vejledningspligt samt en pligt til i samarbejde med den betinget dømte  

 at planlægge tilsynsperioden og tiden derefter.
Bestemmelsen svarer til  

 § 95 i Straffelovrådets lovudkast, jf. pkt. 7. i de almindelige  

 bemærkninger til lovforslaget.
Den i stk. 1 fastsatte vejledningspligt skal ses i  

 sammenhæng med den vejledning, der forudsættes givet af retten i  

 forbindelse med domsafsigelsen.
Den foreslåede bestemmelse svarer i  

 øvrigt til lovforslagets § 82, jf. bemærkningerne til denne  

 bestemmelse.
Tilsyn mv. af kriminalforsorgen Til § 96 Bestemmelsen regulerer den dømtes pligter i  

 forbindelse med kriminalforsorgens gennemførelse af tilsyn og andre  

 vilkår (særvilkår). Bestemmelsen svarer til § 96 i  

 Straffelovrådets lovudkast, jf. pkt. 7. i de almindelige  

 bemærkninger til lovforslaget.
Bestemmelsen svarer endvidere til  

 lovforslagets § 83, jf. bemærkningerne til denne bestemmelse.
Til § 97 Bestemmelsen vedrører kriminalforsorgens  

 forpligtelser som tilsynsmyndighed i forbindelse med støtte til den  

 dømte med hensyn til løsning af sociale og personlige  

 problemer.
Bestemmelsen svarer til § 97 i Straffelovrådets  

 lovudkast, jf. pkt. 7. i de almindelige bemærkninger til lovforslaget.  

 Bestemmelsen svarer endvidere til lovforslagets § 84, jf.  

 bemærkningerne til denne bestemmelse.
Til § 98 Bestemmelsen indeholder en bemyndigelse for  

 justitsministeren til at fastsætte regler om gennemførelsen af  

 tilsyn og eventuelle særvilkår.
Bestemmelsen svarer til § 98  

 i Straffelovrådets lovudkast, jf. pkt. 7. i de almindelige  

 bemærkninger til lovforslaget.
Bestemmelsen svarer endvidere til  

 lovforslagets § 85, jf. bemærkningerne til denne bestemmelse.
Vilkårsovertrædelse Til § 99 Bestemmelsen vedrører spørgsmålet om  

 de foranstaltninger og indberetninger, som kriminalforsorgen som  

 tilsynsmyndighed skal foretage, såfremt den betinget dømte  

 gør sig skyldig i overtrædelse af vilkår fastsat i  

 forbindelse med den betingede dom.
Bestemmelsen svarer til § 99 i  

 Straffelovrådets lovudkast, jf. pkt. 7. i de almindelige  

 bemærkninger til lovforslaget.
Bestemmelsen svarer endvidere til  

 lovforslagets § 86 med den ændring, at indberetning skal afgives  

 til anklagemyndigheden.
Denne ændring skyldes, at kompetence til at  

 træffe afgørelse i anledning af vilkårsovertrædelser  

 ved betinget dom som ovenfor nævnt er henlagt til retten, jf.  

 straffelovens §§ 60 og 61. Sagerne indbringes for retten af  

 anklagemyndigheden.
 Der henvises i øvrigt til bemærkningerne til  

 lovforslagets § 86.
Tilsyn mv. af andre myndigheder end  

 kriminalforsorgen Til § 100 Bestemmelsen åbner mulighed for at fastsætte  

 regler om gennemførelse af tilsyn mv. i de tilfælde, hvor  

 tilsynet udøves af andre myndigheder end kriminalforsorgen.  

 Bestemmelsen svarer til § 100 i Straffelovrådets lovudkast, jf.  

 pkt. 7. i de almindelige bemærkninger til lovforslaget.
Bestemmelsen  

 svarer endvidere til lovforslagets § 87, jf. bemærkningerne til  

 denne bestemmelse.
Til kapitel 18 Gennemførelse af domme med vilkår om  

 samfundstjeneste Lovforslagets kapitel 18 (§§ 101-104) indeholder  

 forskellige bestemmelser om gennemførelse af tilsyn og eventuelle  

 særvilkår fastsat i forbindelse med en betinget dom med  

 vilkår om samfundstjeneste.
Lovforslagets bestemmelser herom svarer i  

 det væsentlige til bestemmelserne i §§ 94-100 om  

 gennemførelse af tilsyn og eventuelle særvilkår fastsat i  

 forbindelse med en betinget dom uden vilkår om samfundstjeneste.
De  

 væsentligste forskelle mellem de to sæt bestemmelser skyldes, at  

 vilkåret om samfundstjeneste medfører, at der skal  

 fastsættes særlige regler med henblik på fuldbyrdelse af  

 den arbejdspligt, som følger af vilkåret om  

 samfundstjeneste.
Bestemmelser om gennemførelse af vilkår om  

 samfundstjeneste Til § 101 I bestemmelsen fastsættes bestemmelser om, hvilken  

 myndighed der skal gennemføre vilkår om samfundstjeneste.  

 Endvidere indeholder § 101 bestemmelser om den dømtes pligter i  

 forbindelse med gennemførelsen af vilkåret om samfundstjeneste.  

 Bestemmelsen svarer med enkelte redaktionelle ændringer til § 101  

 i Straffelovrådets lovudkast, jf. pkt. 7. i de almindelige  

 bemærkninger til lovforslaget.
 Bestemmelsen indebærer bl.a., at vilkår om  

 samfundstjeneste altid gennemføres af kriminalforsorgen, jf.  

 § 101, stk. 1. Bestemmelsen giver således ikke  

 mulighed for, at andre myndigheder kan gennemføre dette  

 vilkår.
Efter § 101, stk. 2, indebærer  

 vilkår om samfundstjeneste, at den dømte skal opfylde den  

 fastsatte arbejdspligt inden for den udmålte længstetid.  

 Samfundstjenesten skal afvikles løbende over den udmålte  

 længstetid og må tidligst være afviklet, når der er  

 forløbet to tredjedele af afviklingsperioden, medmindre der foreligger  

 særlige omstændigheder.
Udtrykket »den udmålte  

 længstetid« omfatter både tilfælde, hvor længstetiden  

 er udmålt i dommen, jf. straffelovens § 63, stk. 1, og  

 tilfælde, hvor længstetiden efterfølgende er  

 forlænget af tilsynsmyndigheden, jf. straffelovens § 63,  

 stk. 2.
Til § 102 Bestemmelsen indeholder en bemyndigelse for  

 justitsministeren til at fastsætte regler om gennemførelse af  

 vilkår om samfundstjeneste mv.
Bestemmelsen svarer til § 102 i  

 Straffelovrådets lovudkast, jf. pkt. 7. i de almindelige  

 bemærkninger til lovforslaget.
Vilkårsovertrædelse Til § 103 I bestemmelsen fastsættes bestemmelser om  

 foranstaltning og indberetning, som kriminalforsorgen som tilsynsmyndighed  

 skal foretage, såfremt den dømte overtræder vilkåret  

 om samfundstjeneste eller de forskrifter, som kriminalforsorgen har givet om  

 udførelsen af samfundstjenesten.
Bestemmelsen svarer til § 103 i  

 Straffelovrådets lovudkast, jf. pkt. 7. i de almindelige  

 bemærkninger til lovforslaget.
 Bestemmelsen medfører bl.a., at kriminalforsorgen  

 skal føre kontrol med, at den dømte opfylder den fastsatte  

 arbejdspligt, jf. stk. 1. Kontrollen forudsættes i  

 overensstemmelse med de gældende regler at indebære, at  

 kriminalforsorgen aflægger besøg på arbejdsstedet.
Overtræder den dømte vilkåret om  

 samfundstjeneste eller de forskrifter, som kriminalforsorgen har givet om  

 udførelsen af samfundstjenesten, skal kriminalforsorgen give den  

 pågældende pålæg om at overholde vilkåret og  

 forskrifterne.
Er der tidligere givet pålæg herom, skal der  

 afgives indberetning til anklagemyndigheden, jf. stk. 2.
 I modsætning til, hvad der gælder for  

 øvrige vilkår, skal der ikke forud for indberetning om  

 vilkårsovertrædelse efter stk. 2, foretages en vurdering af,  

 om overtrædelse af vilkåret om samfundstjeneste begrunder en  

 nærliggende risiko for kriminalitet, jf. herved lovforslagets  

 § 99, stk. 2. Overtrædelse af vilkår om  

 samfundstjeneste eller af kriminalforsorgens forskrifter om udførelsen  

 heraf skal således, når der tidligere er givet pålæg,  

 indberettes til anklagemyndigheden.
Bestemmelser om gennemførelse af andre  

 vilkår Til § 104 Bestemmelsen indeholder en bestemmelse om  

 gennemførelse af andre vilkår end vilkåret om  

 samfundstjeneste.
Bestemmelsen svarer til § 104 i Straffelovrådets  

 lovudkast, jf. pkt. 7. i de almindelige bemærkninger til  

 lovforslaget.
 Bestemmelsen indebærer, at lovforslagets  

 §§ 94-100 om gennemførelse af betingede domme uden vilkår  

 om samfundstjeneste finder tilsvarende anvendelse på  

 gennemførelse af tilsyn og særvilkår, der er fastsat efter  

 straffelovens § 57 som led i en betinget dom med vilkår om  

 samfundstjeneste.
Til afsnit V Forvaring Lovforslagets afsnit V (kapitel 19 (§ 105))  

 indeholder visse bestemmelser om fuldbyrdelse af forvaring.
De  

 foreslåede bestemmelser finder anvendelse ved dom til forvaring efter  

 straffelovens § 70, ved dom til forvaring efter straffelovens § 68,  

 sidste punktum, jf. § 70, samt ved ikendelse af forvaring efter  

 straffelovens § 72 i forbindelse med ændring af en anden  

 retsfølge idømt efter straffelovens § 68.
Afsnit V indeholder ikke bestemmelser om betingelserne for  

 anvendelse af forvaring.
Bestemmelser herom og om ændring eller endelig  

 ophævelse af en anbringelse i forvaring skal fortsat findes i  

 straffeloven.
Til kapitel 19 Fuldbyrdelse af forvaring Til § 105 Det fastslås i bestemmelsen, at  

 forvaring fuldbyrdes efter samme regler som fængselsstraffe med den  

 undtagelse, at forvaring normalt fuldbyrdes i Anstalten ved Herstedvester.  

 Denne særregel for fuldbyrdelse af forvaring er begrundet i, at denne  

 institution personalemæssigt er særligt indrettet på at  

 modtage indsatte, der har behov for psykiatrisk behandling eller bistand  

 eller for at være på en institution med et mere specialiseret  

 behandlingspersonale.
Bestemmelsen svarer til § 105 i  

 Straffelovrådets lovudkast, jf. pkt. 8. i de almindelige  

 bemærkninger til lovforslaget.
Der er ikke i øvrigt fundet grundlag for i  

 lovforslaget at medtage bestemmelser, der stiller den forvarede anderledes  

 end fængselsdømte.
Den særlige forsigtighed, som under  

 hensyn til disse indsattes farlighed bør udvises i forbindelse med  

 fuldbyrdelsen af forvaring, forudsættes i overensstemmelse med  

 gældende ret at komme til udtryk ved fastsættelsen af  

 sagsbehandlingsregler, der sikrer, at afgørelse om visse særlig  

 væsentlige spørgsmål under fuldbyrdelsen af forvaring  

 træffes efter en særlig omfattende og grundig sagsbehandling.  

 Sådanne sagsbehandlingsregler kan fastsættes efter stk. 2,  

 der indeholder en bemyndigelse for justitsministeren til at fastsætte  

 regler om fuldbyrdelsen af forvaring.
Som fremhævet i bestemmelsen  

 forudsættes sådanne regler navnlig at vedrøre behandlingen  

 af visse mere væsentlige spørgsmål, herunder tilladelse  

 til udgang, overførsel til anden institution og  

 prøveudskrivning.
Til afsnit VI Fællesregler for fuldbyrdelse af straffe mv.
Lovforslagets afsnit VI indeholder en række  

 bestemmelser, der er fælles for fuldbyrdelse af fængselsstraffe,  

 betingede domme og forvaring.
Lovforslagets afsnit VI indeholder  

 således i kapitel 20 (§§ 106-109) bestemmelser om erstatning i  

 anledning af indgreb under fuldbyrdelse af straf mv., i kapitel 21  

 (§ 110) regler om betaling for ophold i kriminalforsorgens institutioner  

 samt i kapitel 22 (§§ 111-123) klageregler mv.
Endelig indeholder afsnit  

 VI i kapitel 23 (§§ 124-125) regler om ikrafttræden mv.
Til kapitel 20 Erstatning i anledning af indgreb under fuldbyrdelse af  

 straf mv.
Lovforslagets kapitel 20 (§§ 106-109) indeholder  

 bestemmelser om erstatning i anledning af uforskyldte indgreb under  

 fuldbyrdelse af straf mv.
Lovforslagets bestemmelser herom skal ses i  

 sammenhæng med bestemmelserne i retsplejelovens kapitel 93 a om  

 erstatning i anledning af strafferetlig forfølgning.
Lovforslaget er  

 da også udarbejdet med henvisninger til de tilsvarende bestemmelser i  

 retsplejeloven.
Herved tilsigtes en understregning af sammenhængen  

 mellem de foreslåede regler og retsplejelovens regler om erstatning i  

 anledning af straffeprocessuelle indgreb.
 Reglerne om erstatning skal i øvrigt sammenholdes  

 med lovforslagets § 18, stk. 3, hvorefter der ved beregningen af  

 straffetiden skal foretages fradrag, når den indsatte uforskyldt har  

 været anbragt i forhørscelle, strafcelle eller sikringscelle  

 eller uforskyldt har været udelukket fra fællesskab, med et antal  

 dage svarende til 50 pct. af det antal påbegyndte døgn,  

 indgrebet har varet, og oprundet til nærmeste hele antal dage, jf.  

 bemærkningerne til denne bestemmelse.
Til § 106 Bestemmelsen fastslår, at en indsat, der uforskyldt  

 har udstået fængselsstraf i for lang tid, uforskyldt har  

 været anbragt i forhørscelle, strafcelle eller sikringscelle,  

 eller uforskyldt har været udelukket fra fællesskab, har ret til  

 erstatning efter reglerne i retsplejelovens § 1018 a.
Bestemmelsen  

 svarer til § 106 i Straffelovrådets lovudkast, jf. pkt. 9.1. i de  

 almindelige bemærkninger til lovforslaget.
 Bestemmelsen indebærer, at der indføres en  

 ordning med obligatorisk erstatning på objektivt grundlag i anledning  

 af de nævnte indgreb.
For så vidt angår erstatning for uforskyldt  

 udståelse af fængselsstraf i for lang tid bemærkes, at der  

 ikke med bestemmelsen tilsigtes nogen ændring af reglerne i  

 retsplejelovens § 1018 d.
Disse regler vedrører bl.a. erstatning  

 for udståelse af fængselsstraf, der senere bortfalder eller  

 formildes - til noget mindre indgribende - ved anke eller genoptagelse, jf.  

 pkt. 9.1.1. i de almindelige bemærkninger til lovforslaget.
 Udmålingen af erstatning forudsættes tilpasset  

 de gældende regler om erstatning i anledning af straffeprocessuelle  

 indgreb.
Til § 107 Bestemmelsen giver mulighed for at tillægge  

 erstatning på objektivt grundlag i anledning af andre uforskyldte  

 indgreb under fuldbyrdelsen af straf mv. end de i § 106 nævnte.  

 Bestemmelsen svarer til § 107 i Straffelovrådets lovudkast, jf.  

 pkt. 9.1. i de almindelige bemærkninger til lovforslaget.
De indgreb, der omfattes af § 107, er indgreb, som  

 kriminalforsorgen eller andre myndigheder kan foretage over for den  

 dømte m.fl. i medfør af bestemmelser i denne lov eller  

 bestemmelser fastsat med hjemmel i denne lov.
Med bestemmelsen sigtes til  

 foranstaltninger af en vis konkret, indgribende karakter.
Som eksempel kan  

 nævnes uberettiget overførsel fra åben til lukket  

 institution og uberettiget tilbagekaldelse af en tilladelse til udgang.
Selv om en række af de indgreb, som har hjemmel i  

 denne lov eller kan fastsættes med hjemmel i denne lovs  

 bemyndigelsesbestemmelser, ikke vil være af særlig indgribende  

 karakter, er det dog ikke fundet rimeligt på forhånd at udelukke  

 erstatning i anledning af sådanne indgreb.
Selv de mindre indgreb vil  

 kunne foretages under omstændigheder, der opleves som så  

 krænkende, at det kan stille sig naturligt at yde en vis kompensation,  

 dersom indgrebet viser sig at være uforskyldt.
At erstatning ikke ved  

 noget indgreb er udelukket på forhånd, er endvidere i  

 overensstemmelse med den tilsvarende bestemmelse i retsplejelovens  

 § 1018 b.
 Såfremt den dømte m.fl. udsættes for  

 foranstaltninger, der efter det anførte ikke omfattes af lovforslagets  

 § 106 eller § 107 om erstatning på objektivt grundlag,  

 må et eventuelt erstatningskrav i givet fald rejses på normal  

 måde på grundlag af dansk rets almindelige erstatningsregler.
Til § 108 Bestemmelsen vedrører fremgangsmåden ved  

 behandlingen af krav om erstatning i medfør af lovforslagets  

 § 106 eller § 107. Bestemmelsen svarer til § 108 i  

 Straffelovrådets lovudkast, jf. pkt. 9.1. i de almindelige  

 bemærkninger til lovforslaget.
Bestemmelsen indebærer, at krav om erstatning skal  

 fremsættes over for kriminalforsorgen inden to måneder efter, at  

 indgrebet er ophørt.
Kriminalforsorgen kan tillade overskridelse af  

 denne frist, såfremt overskridelsen findes undskyldelig, f.eks. hvis  

 den indsatte efter fristens udløb er kommet i besiddelse af  

 oplysninger, der er helt afgørende for vurderingen af  

 erstatningskravet.
Angivelse af nye oplysninger kan derimod ikke i  

 almindelighed begrunde overskridelse af klagefristen.
Er kravet rejst  

 rettidigt, og fremkommer der senere nye oplysninger, forudsættes  

 kriminalforsorgen at kunne genoptage behandlingen af erstatningssagen.
 Såfremt kriminalforsorgen nægter at betale  

 erstatning efter § 106, vil afgørelsen være omfattet af den  

 udvidede klageadgang, når afgørelsen vedrører uforskyldt  

 udståelse af fængselsstraf i for lang tid eller anbringelse i  

 strafcelle i mere end 7 dage, jf. lovforslagets § 112, nr. 9, og  

 bemærkningerne til denne bestemmelse.
Til § 109 Bestemmelsen indeholder en bemyndigelse for  

 justitsministeren til at fastsætte regler om den administrative  

 behandling af erstatningskrav i henhold til §§ 106-107. Bestemmelsen  

 svarer til § 109 i Straffelovrådets lovudkast, jf. pkt. 9.1. i de  

 almindelige bemærkninger til lovforslaget.
Til kapitel 21 Betaling for ophold i kriminalforsorgens institutioner Til § 110 I bestemmelsen fastsættes pligt til for visse  

 dømte at betale for ophold i kriminalforsorgens institutioner.  

 Bestemmelsen svarer til § 110 i Straffelovrådets lovudkast, jf.  

 pkt. 9.2. i de almindelige bemærkninger til lovforslaget.
Til kapitel 22 Klageregler mv.
Lovforslagets kapitel 22 (§§ 111-123) indeholder  

 klageregler mv., der bl.a. åbner mulighed for, at den dømte  

 m.fl. kan forlange visse afgørelser indbragt for domstolene.
Endvidere  

 fastsættes regler om fremgangsmåden ved behandlingen af  

 sådanne klager.
Administrativ klageadgang Til § 111 § 111 indeholder regler om den administrative  

 klageadgang.
Bestemmelsen svarer med enkelte redaktionelle ændringer  

 til § 111 i Straffelovrådets lovudkast, jf. pkt. 9.3.2.2., jf.  

 pkt. 9.3.2.1., i de almindelige bemærkninger til lovforslaget.
Der  

 henvises i øvrigt til lovforslagets § 12 og bemærkningerne  

 til denne bestemmelse vedrørende opsættende virkning af klage  

 over afgørelse om udsættelse med straffuldbyrdelsen eller  

 benådning.
Domstolsprøvelse Til § 112 § 112 indeholder en opregning af de endelige  

 administrative afgørelser, som kan indbringes for domstolene som led i  

 den foreslåede udvidelse af klageordningen med hensyn til  

 afgørelser truffet som led i straffuldbyrdelsen.
Bestemmelsen bygger  

 på klagemodel 2, som fire af Straffelovrådets medlemmer går  

 ind for, jf. pkt. 9.3.4.2, jf. pkt. 9.3.4.1.4., i de almindelige  

 bemærkninger til lovforslaget.
 Bestemmelsen medfører, at den dømte kan  

 kræve de endelige administrative afgørelser, der er nævnt  

 nedenfor, indbragt til prøvelse for retten inden 4 uger efter, at  

 afgørelsen er meddelt den pågældende.
§ 112, nr. 1, indebærer, at  

 afgørelser efter lovforslagets § 14 eller § 16  

 vedrørende kriminalforsorgens beregning af straffetiden omfattes af  

 den udvidede adgang til domstolsprøvelse.
Klager, der skyldes uenighed  

 om straffedommens fortolkning, skal som hidtil behandles af den ret, som har  

 afsagt dom i sagen i første instans, jf. retsplejelovens § 998,  

 stk. 1, som affattet ved § 2, nr. 23, i lovforslaget om  

 ændring af forskellige lovbestemmelser i forbindelse med  

 gennemførelsen af en lov om fuldbyrdelse af straf mv.
 Efter lovforslagets § 55, stk. 4, kan  

 institutionens leder eller den, der bemyndiges dertil, træffe  

 bestemmelse om, at et gennemlæst brev skal tilbageholdes, hvis det af  

 ordens- eller sikkerhedsmæssige hensyn eller af hensyn til beskyttelse  

 af den forurettede ved lovovertrædelsen ikke bør afsendes.  

 § 112, nr. 2, indebærer, at en afgørelse om  

 tilbageholdelse af et brev, der er bestemt til afsendelse, kan  

 domstolsprøves, hvis afgørelsen om tilbageholdelse har baggrund  

 i hensynet til beskyttelse af den forurettede ved lovovertrædelsen.
 I lovforslagets § 70, stk. 1, jf. § 67, er  

 der fastsat bestemmelser om ikendelse af disciplinærstraf i form af  

 strafcelle. § 112, nr. 3, indebærer, at den dømte  

 kan forlange domstolsprøvelse af en afgørelse om  

 disciplinærstraf i form af strafcelle, når varigheden af  

 strafcelle er mere end 7 dage.
Efter lovforslagets § 73 kan der i visse  

 tilfælde træffes bestemmelse om konfiskation af genstande og  

 penge, der findes på institutionens område, er ulovligt  

 indført, erhvervet eller tilvirket i institutionen eller søgt  

 indsmuglet til den indsatte. § 112, nr. 4, indebærer, at  

 afgørelser om konfiskation efter denne bestemmelse kan forlanges  

 domstolsprøvet af den indsatte, hvis værdien af de konfiskerede  

 genstande eller penge overstiger det almindelige vederlag, der udbetales  

 indsatte for en uges beskæftigelse.
Dette vederlag udgør for  

 tiden ca. 245 kr.
 Efter lovforslagets § 74 kan institutionen i visse  

 tilfælde modregne krav på erstatning i anledning af skade, som  

 den indsatte har forvoldt på institutionens ting, i den indsattes krav  

 på vederlag for beskæftigelse. § 112, nr. 5,  

 indebærer, at afgørelser om modregning kan forlanges  

 domstolsprøvet af den indsatte, når erstatningsbeløbet  

 overstiger størrelsen af det i § 112, nr. 4, nævnte  

 ugentlige vederlag.
Lovforslagets § 80 indeholder bestemmelser om  

 afgørelser vedrørende prøveløsladelse af  

 indsatte. § 112, nr. 6, indebærer, at der gives udvidet  

 adgang til domstolsprøvelse af afgørelser om nægtelse af  

 prøveløsladelse fra tidsbestemt straf efter straffelovens  

 § 38, stk. 1, dvs. ordinær prøveløsladelse  

 efter udståelse af to tredjedele af straffetiden.
Endvidere gives  

 mulighed for domstolsprøvelse af afgørelser, hvorved der er  

 meddelt afslag på prøveløsladelse fra straf af  

 fængsel på livstid efter straffelovens § 41, når 14  

 år af straffen af fængsel på livstid er udstået, jf.  

 herved § 1, nr. 8, i lovforslaget om ændring af forskellige  

 lovbestemmelser i forbindelse med gennemførelse af en lov om  

 fuldbyrdelse af straf mv.
 Lovforslagets § 86 indeholder regler om  

 vilkårsovertrædelse ved prøveløsladelse.  

 § 112, nr. 7, indebærer, at den dømte kan forlange  

 domstolsprøvelse af afgørelser, hvorved der er truffet  

 beslutning om at genindsætte en person, der er  

 prøveløsladt fra en tidsbestemt straf, til udståelse af  

 reststraffen i henhold til straffelovens § 40, stk. 2 eller 3.  

 Bestemmelsen medfører også, at afgørelse om  

 genindsættelse af en person, der er idømt straf af fængsel  

 på livstid, til fortsat udståelse af livstidsstraffen, omfattes  

 af den udvidede klageordning, jf. herved § 1, nr. 8, i lovforslaget om  

 ændring af forskellige lovbestemmelser i forbindelse med  

 gennemførelse af en lov om fuldbyrdelse af straf mv.
Lovforslagets § 88, jf. § 86, fastsætter  

 bl.a. regler om vilkårsovertrædelse ved betinget benådning.  

 § 112, nr. 8, indebærer, at afgørelser om  

 indsættelse af en person, der er betinget benådet fra en  

 tidsbestemt straf, til udståelse af straffen eller reststraffen  

 omfattes af den udvidede adgang til domstolsprøvelse.
Endvidere gives  

 mulighed for at forlange domstolsprøvelse af afgørelser,  

 hvorved en person, der er betinget benådet fra straf af fængsel  

 på livstid, indsættes til (fortsat) udståelse af  

 livstidsstraffen, jf. herved § 1, nr. 8, i lovforslaget om ændring  

 af forskellige lovbestemmelser i forbindelse med gennemførelsen af en  

 lov om fuldbyrdelse af straf mv.
 Lovforslagets § 106 giver efter  

 omstændighederne en indsat ret til erstatning bl.a. for uforskyldt  

 udståelse af fængselsstraf i for lang tid og anbringelse i  

 strafcelle. § 112, nr. 9, indebærer, at den indsatte kan  

 forlange domstolsprøvelse af afgørelser, hvorved der er  

 nægtet erstatning for uforskyldt udståelse af fængselsstraf  

 i for lang tid eller anbringelse i strafcelle, når anbringelsen har  

 varet mere end 7 dage, jf. herved § 112, nr. 3, om  

 domstolsprøvelse af afgørelse om ikendelse af strafcelle i mere  

 end 7 dage.
Som det fremgår, tager domstolsprøvelsen  

 efter § 112, nr. 9, for så vidt angår erstatning for  

 fuldbyrdelse af frihedsstraf alene sigte på tilfælde, hvor den  

 indsatte uforskyldt har udstået fængselsstraf i for lang tid.
Om  

 domstolsprøvelse i tilfælde, hvor anke eller genoptagelse  

 medfører bortfald eller formildelse af den idømte straf,  

 gælder som hidtil til retsplejelovens § 1018 d.
Der henvises  

 endvidere til retsplejelovens § 1018 h, hvorefter en indsat som hidtil  

 kan forlange et erstatningskrav vedrørende foranstaltninger eller  

 indgreb under straffuldbyrdelsen, der rejses på grundlag af dansk rets  

 almindelige erstatningsregler, behandlet efter de processuelle regler i  

 retsplejelovens kapitel 93 a, jf. herved pkt. 9.1.1. ovenfor i de almindelige  

 bemærkninger til lovforslaget.
Til § 113 § 113 regulerer valget af den domstol, der i det  

 enkelte tilfælde skal behandle klagesagen.
Bestemmelsen svarer med  

 enkelte redaktionelle ændringer til § 113 i Straffelovrådets  

 lovudkast, jf. pkt. 9.3.5.2, jf. pkt. 9.3.5.1.6., i de almindelige  

 bemærkninger til lovforslaget.
Til § 114 § 114 indeholder nærmere regler om  

 fremgangsmåden ved klagesagens indbringelse for retten.
Bestemmelsen  

 svarer til § 114 i Straffelovrådets lovudkast, jf. pkt. 9.3.5.2,  

 jf. pkt. 9.3.5.1.6., i de almindelige bemærkninger til  

 lovforslaget.
Til § 115 § 115 afgrænser, hvem der er sagens parter,  

 og tager stilling til spørgsmålet om advokatbeskikkelse.  

 Bestemmelsen svarer med enkelte redaktionelle ændringer til § 115  

 i Straffelovrådets lovudkast, jf. pkt. 9.3.5.2., jf. pkt. 9.3.5.1.6., i  

 de almindelige bemærkninger til lovforslaget.
Til § 116 § 116 vedrører sagens behandling i retten.  

 Bestemmelsen regulerer spørgsmålet om, hvorvidt sagen skal  

 behandles skriftligt eller mundtligt, og hvem der har ansvaret for sagens  

 oplysning, og svarer på disse punkter til § 116 i  

 Straffelovrådets lovudkast, jf. pkt. 9.3.5.2., jf. pkt. 9.3.5.1.6., i  

 de almindelige bemærkninger til lovforslaget.
 De øvrige bestemmelser i § 116 i rådets  

 lovudkast, der regulerer den dømtes adgang til at gøre sig  

 bekendt med oplysninger undtaget fra aktindsigt under kriminalforsorgens  

 sagsbehandling, er ikke medtaget i lovforslagets § 116.  

 Spørgsmålet om den dømtes adgang til under  

 domstolsprøvelse efter straffuldbyrdelsesloven at gøre sig  

 bekendt med oplysninger, der er undtaget fra aktindsigt under  

 kriminalforsorgens sagsbehandling, afgøres derfor på samme  

 måde som i andre tilfælde, hvor der under domstolsprøvelse  

 opstår spørgsmål om afhøring mv. af personer, der  

 har behov for den beskyttelse, der kan ligge i afslået aktindsigt, jf.  

 pkt. 9.3.5.2. og 9.3.5.1.2. i de almindelige bemærkninger til  

 lovforslaget.
Til § 117 I § 117 fastslås det, at sagens  

 indbringelse for retten normalt ikke har opsættende virkning.  

 Bestemmelsen svarer til § 118 i Straffelovrådets lovudkast, jf.  

 pkt. 9.3.5.2, jf. pkt. 9.3.5.1.6., i de almindelige bemærkninger til  

 lovforslaget.
Til § 118 I § 118 fastslås det, at rettens  

 afgørelse af klagesagen afgøres ved kendelse, og at  

 afgørelsen munder ud i, at sagen afvises, eller at den påklagede  

 afgørelse stadfæstes, ændres eller ophæves.  

 Bestemmelsen svarer til § 119 i Straffelovrådets lovudkast, jf.  

 pkt. 9.3.5.2., jf. pkt. 9.3.5.1.6., i de almindelige bemærkninger til  

 lovforslaget.
Til § 119 § 119 regulerer spørgsmålet om  

 fastsættelse og betaling af sagsomkostninger dels i tilfælde,  

 hvor der er beskikket advokat, dels i tilfælde, hvor der ikke er  

 beskikket advokat.
Bestemmelsen svarer til § 120 i  

 Straffelovrådets lovudkast, jf. pkt. 9.3.5.2., jf. pkt. 9.3.5.1.6., i  

 de almindelige bemærkninger til lovforslaget.
Til § 120 I § 120 fastsættes regler om adgang til  

 kære af byrettens afgørelse til landsretten.
Bestemmelsen svarer  

 til §§ 121 og 122 i Straffelovrådets lovudkast med de  

 ændringer, der følger dels af, at bestemmelserne i  

 § 116 i rådets lovudkast om den dømtes adgang til  

 oplysninger undtaget fra aktindsigt ikke er medtaget i lovforslaget, jf. pkt.  

 9.3.5.2., jf. pkt. 9.3.5.1.6., i de almindelige bemærkninger til  

 lovforslaget og bemærkningerne til lovforslagets § 116,  

dels af, at bestemmelserne i § 121, stk. 2 og 3, i  

 rådets lovudkast om appelbegrænsning ikke er medtaget i  

 lovforslaget, jf. pkt. 9.3.5.1.3. i de almindelige bemærkninger til  

 lovforslaget.
 Om adgang til kære af landsrettens afgørelse  

 til Højesteret henvises til lovforslagets § 121 og  

 bemærkningerne til denne bestemmelse.
Til § 121 I § 121 fastsættes regler om adgangen  

 til og fremgangsmåden ved kære til Højesteret.  

 Bestemmelsen svarer ud over enkelte redaktionelle ændringer til  

 § 123 i Straffelovrådets lovudkast med de ændringer, der  

 følger af, at bestemmelserne i § 116 om den dømtes adgang  

 til oplysninger undtaget fra aktindsigt ikke er medtaget i lovforslaget, jf.  

 pkt. 9.3.5.2., jf. pkt. 9.3.5.1.6., og bemærkningerne til lovforslagets  

 § 116.
Til § 122 § 122 regulerer adgangen til fornyet  

 domstolsprøvelse af det spørgsmål, som sagen angår.  

 Endvidere fastsættes det, at en række afgørelser under  

 hensyn til de pågældende afgørelsers karakter ikke  

 på ny kan indbringes for retten.
Bestemmelsen svarer med redaktionelle  

 ændringer til § 124 i Straffelovrådets lovudkast, jf. pkt.  

 9.3.5.2, jf. pkt. 9.3.5.1.6., i de almindelige bemærkninger til  

 lovforslaget.
Til § 123 I § 123 fastsættes bestemmelser om  

 adgang til domstolsprøvelse i tilfælde, hvor der i medfør  

 af lovforslagets § 73 foretages konfiskation hos andre end den indsatte.  

 Bestemmelsen svarer til § 125 i Straffelovrådets lovudkast, jf.  

 pkt. 9.3.5.2., jf. pkt. 9.3.5.1.6., i de almindelige bemærkninger til  

 lovforslaget.
Til kapitel 23 Ikrafttræden mv.
 Lovforslagets kapitel 23 (§§ 124-125) indeholder  

 lovforslagets ikrafttrædelses- og overgangsbestemmelser mv.
Til § 124 § 124 indeholder ikrafttrædelses- og  

 overgangsbestemmelser.
 Det fremgår af § 124, stk. 1, at  

 loven træder i kraft den 1. juli 2001.
 Af § 124, stk. 2, fremgår det, at  

 §§ 112 og 123 vedrørende adgang til domstolsprøvelse  

 finder anvendelse på endelige administrative afgørelser, der er  

 truffet efter lovens ikrafttræden.
Det indebærer i overensstemmelse med almindelige  

 retsprincipper, at også fuldbyrdelse af straffe, der er idømt  

 før lovens ikrafttræden, fra den 1. juli 2000 sker efter  

 reglerne i denne lov.
For så vidt angår de særlige  

 overgangsregler vedrørende personer, der er idømt hæfte,  

 henvises til § 32 i forslag til lov om ændring af forskellige  

 lovbestemmelser i forbindelse med gennemførelse af en lov om  

 fuldbyrdelse af straf m.v. samt bemærkningerne til denne  

 bestemmelse.
Til § 125 § 125 indeholder regler om  

 straffuldbyrdelseslovens territoriale anvendelsesområde.
