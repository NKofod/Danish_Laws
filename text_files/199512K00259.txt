Nr LSF 259 Forslag til Lov om ændring af straffeloven, retsplejeloven og lov om  

 udlægning af åndssvageforsorgen og den øvrige særforsorg m.v.  

 (Samfundstjeneste og forstærket indsats mod seksualforbrydelser m.v.) Fremsat af justitsministeren (Bjørn Westh) den 25. april 1996 § 1 I straffeloven, jf. lovbekendtgørelse nr. 886 af 30. oktober 1992 som  

 ændret senest ved lov nr. 309 af 17. maj 1995, foretages følgende ændringer:
 1. I § 4, stk. 1 , ændres »68-70« til:  

 »62-70«.
 2. § 16 affattes således:
»§ 16. Personer, der på gerningstiden var utilregnelige på  

 grund af sindssygdom eller tilstande, der må ligestilles hermed, straffes  

 ikke.
Tilsvarende gælder personer, der var mentalt retarderede i højere grad.  

 Befandt gerningsmanden sig som følge af indtagelse af alkohol eller andre  

 rusmidler forbigående i en tilstand af sindssygdom eller i en tilstand, der  

 må ligestilles hermed, kan straf dog pålægges, når særlige omstændigheder  

 taler derfor.
Stk. 2 . Personer, der på gerningstiden var mentalt retarderede i  

 lettere grad, straffes ikke, medmindre særlige omstændigheder taler for at  

 pålægge straf.
Tilsvarende gælder personer, der befandt sig i en tilstand,  

 som ganske må ligestilles med mental retardering.« 3. I § 63 indsættes efter stk. 1 som nyt stykke:
»Stk. 2. Den i medfør af stk. 1 fastsatte længstetid kan af  

 tilsynsmyndigheden forlænges, hvis særlige grunde taler derfor, dog ikke ud  

 over prøvetiden.
Tilsynsmyndighedens afgørelse om forlængelse af længstetiden  

 indbringes efter anmodning fra den dømte for retten.« Stk. 2-3 bliver herefter stk. 3-4.
 4. § 63, stk. 2, der bliver stk. 3, affattes således:
»Stk. 3. I dommen fastsættes en prøvetid på højst 2 år.  

 Prøvetiden ophører dog, når længstetiden for arbejdspligtens opfyldelse er  

 udløbet, medmindre andet er bestemt i dommen.« 5. § 63, stk. 3, der bliver stk. 4, affattes således:
»Stk. 4. Den dømte undergives tilsyn i prøvetiden.
Retten kan  

 endvidere, hvis det findes formålstjenligt, fastsætte vilkår som nævnt i §  

 57.« 6. § 64 affattes således:
»§ 64. I forbindelse med betinget dom med vilkår om  

 samfundstjeneste kan der idømmes ubetinget frihedsstraf eller bøde efter  

 reglerne i § 58. En i medfør af § 58, stk. 1, fastsat frihedsstraf kan dog  

 ikke overstige 3 måneder.
Ubetinget hæftestraf kan idømmes, selv om der  

 fastsættes straf af fængsel i den betingede dom.« 7. I § 68, 2. pkt. , ændres »i institution for  

 åndssvage eller under åndssvageforsorg« til: »i institution for  

 personer med vidtgående psykiske handicap eller under tilsyn med mulighed for  

 administrativ anbringelse«.
 8. I § 70, nr. 1 , udgår »voldtægt eller anden  

 alvorlig sædelighedsforbrydelse,».
 9. I § 70 indsættes som stk. 2:
 »Stk. 2. En person kan endvidere dømmes til forvaring, hvis:
1) han findes skyldig i voldtægt eller anden alvorlig  

 sædelighedsforbrydelse eller i forsøg herpå og 2) det efter karakteren af det begåede forhold og oplysningerne om hans  

 person, herunder om tidligere kriminalitet, må antages, at han frembyder  

 væsentlig fare for andres liv, legeme, helbred eller frihed, og 3) anvendelse af forvaring i stedet for fængsel findes påkrævet for at  

 forebygge denne fare.« 10. I § 218, stk. 1, ændres »åndssvaghed« til:  

 »mentale retardering«.
 11. I § 219 ændres »åndssvageinstitution« til:  

 »institution for personer med vidtgående psykiske handicap«.
 12. I § 236, stk. 1, ændres »åndssvageanstalter«  

 til: »institutioner for personer med vidtgående psykiske handicap«.
 13. I § 254 ændres »åndssvag« til: »mentalt  

 retarderet«.
 14. I § 261, stk. 2, ændres »åndssvag« til:  

 »mentalt retarderet«.
§ 2 I lov om rettens pleje, jf. lovbekendtgørelse nr. 905 af 10. november 1992  

 som senest ændret ved lov nr. 903 af 29. november 1995 og lov nr. 1072, 1079  

 og 1091 af 20. december 1995, foretages følgende ændring:
 1. I § 809, stk. 2 , ændres »på åndssvageanstalt«  

 til: »i institution for personer med vidtgående psykiske handicap«.
§ 3 I lov nr. 257 af 8. juni 1978 om udlægning af åndssvageforsorgen og den  

 øvrige særforsorg m.v., som ændret ved lov nr. 836 af 18. december 1991,  

 foretages følgende ændring:
 1. I § 6, stk. 1, nr. 2 og 3 , ændres »anbringes i  

 institution for åndssvage eller undergives åndssvageforsorg« til:  

 »anbringes i institution for personer med vidtgående psykiske handicap  

 eller undergives tilsyn, herunder med mulighed for administrativ  

 anbringelse«.
§ 4 Stk. 1. Loven træder i kraft den 1. juli 1996.
 Stk. 2. § 1, nr. 2 og 7, og §§ 2-3 finder anvendelse i alle sager,  

 der ikke er endeligt afgjort ved lovens ikrafttræden.
§ 5 Loven gælder ikke for Færøerne og Grønland. § 1 kan dog ved kgl. anordning  

 helt eller delvis sættes i kraft for Færøerne med de afvigelser, som de  

 særlige færøske forhold tilsiger.
Bemærkninger til lovforslaget Almindelige bemærkninger 1. Indledning Formålet med lovforslaget er dels at styrke mulighederne for anvendelse af  

 samfundstjeneste, dels at gennemføre en forstærket indsats mod  

 seksualforbrydelser, herunder navnlig seksualforbrydelser begået mod børn.  

 Lovforslaget er for så vidt angår en forstærket indsats mod  

 seksualforbrydelser udarbejdet i samarbejde med Socialministeriet og  

 Sundhedsministeriet.
 Endvidere foreslås gennemført en sproglig modernisering af straffelovens §  

 16 og § 68 om »åndssvage« lovovertrædere og visse andre  

 bestemmelser, der benytter dette udtryk.
2. Samfundstjeneste 2.1. Indledning I december 1991 vedtog Folketinget enstemmigt gennem en ændring af  

 straffeloven (lov nr. 6 af 3. januar 1992) at lovfæste regler om  

 samfundstjeneste.
Loven trådte i kraft den 1. april 1992.
 Det havde da siden 1982 været muligt at idømme samfundstjeneste som led i  

 en forsøgsordning, der oprindeligt alene omfattede København og Nordjylland,  

 men som i 1985 blev udvidet til at omfatte hele landet.
 Ved loven fra 1992 tilsigtede man ikke at gennemføre en væsentlig anden  

 praksis med hensyn til anvendelsen af samfundstjeneste end den, der havde  

 udviklet sig under forsøgsordningen.
Loven havde derimod til formål at markere samfundstjenestens særlige  

 stilling som en form for betinget dom, der i kraft af arbejdsforpligtelsen  

 adskiller sig fra andre betingede domme og derfor burde have sit eget kapitel  

 i straffeloven.
Endvidere havde loven til formål udtrykkeligt at regulere  

 nogle forhold, som hidtil havde beroet på forudsætninger og retningslinier i  

 forsøgsordningens forarbejder, samt at skabe hjemmel for afvigelser i forhold  

 til de almindelige regler om betingede domme på punkter, hvor erfaringerne  

 fra forsøgsordningen talte derfor.
Der blev således fastsat regler om  

 fastsættelse af prøvetid og tilsynstid, om retsvirkninger af  

 vilkårsovertrædelser og om anvendelse af kombinationsdom.
I forbindelse med lovforslagets behandling tilkendegav Folketingets  

 Retsudvalg, at dom til samfundstjeneste som i forsøgsperioden skal anvendes i  

 de tilfælde, hvor en almindelig betinget dom ikke findes tilstrækkelig.
Med  

 det forbehold, at der eksisterer et grænseområde mellem betinget og ubetinget  

 dom, hvor det i væsentlig grad beror på et skøn, om dommen vil falde ud til  

 en betinget eller ubetinget dom, understregede udvalgets flertal således, at  

 der ikke måtte ske skred i praksis, således at dom til samfundstjeneste over  

 årene udvikler sig til at blive en skærpelse af andre betingede domme.
Udvalgsflertallet fastslog ligeledes, at den praksis, der havde dannet sig  

 under forsøgsperioden, hvorefter samfundstjenestens absolutte kerneområde var  

 berigelseskriminalitet, burde fortsættes.
Brug af samfundstjeneste ved de  

 grovere kriminalitetstyper som f.eks. vold, røveri, narkotikasager og  

 sædelighedsforbrydelser burde kun undtagelsesvis kunne finde sted og kun  

 efter en nøje individuel vurdering.
2.2. Udviklingen siden lovfæstelsen i 1992 Siden forsøgsordningen med samfundstjeneste blev indledt i 1982, har der  

 været følgende udvikling i antallet af domme til samfundstjeneste og  

 anmodninger om egnethedsvurdering med henblik på samfundstjeneste:
 Som det fremgår, steg antallet af domme til samfundstjeneste i årene op  

 til lovfæstelsen i 1992. Efter lovfæstelsen steg tallet markant de to første  

 år, men er siden faldet til noget over niveauet umiddelbart før lovfæstelsen.
 Også med hensyn til anmodninger om egnethedsvurdering med henblik på  

 samfundstjeneste steg antallet således i de to første år efter lovfæstelsen i  

 1992. I 1994 og 1995 faldt antallet af anmodninger imidlertid ret betydeligt.  

 Tallene viser, at der tilsyneladende er en klar forbindelse mellem antallet  

 af anmodninger om egnethedsvurdering med henblik på samfundstjeneste og  

 antallet af domme til samfundstjeneste.
 Med hensyn til domme til samfundstjeneste fordelt på kriminalitetsart ser  

 udviklingen således ud:
Samfundstjenestedomme fordelt på kriminalitetsart (procentvis  

 fordeling) 2.3. Justitsministeriets overvejelser 2.3.1. Indledning Muligheden for at idømme betinget dom med vilkår om samfundstjeneste er et  

 vigtigt alternativ til ubetinget frihedsstraf.
 Ved en dom med vilkår om samfundstjeneste skal en lovovertræder, der  

 ellers ville være blevet idømt en ubetinget frihedsstraf, normalt ikke  

 indsættes til afsoning.
Reglerne om samfundstjeneste gør det således muligt at idømme en følelig  

 sanktion, der tilkendegiver en afstandtagen til kriminaliteten.
Samtidig  

 undgår lovovertræderen de negative personlige og sociale konsekvenser, som et  

 fængselsophold uundgåeligt har.
Ved en dom, der kombinerer samfundstjeneste  

 og ubetinget frihedsstraf, bliver frihedsberøvelsen kortere.
 Erfaringerne med samfundstjeneste under forsøgsperioden og siden  

 lovfæstelsen i 1992 er efter Justitsministeriets opfattelse så positive, at  

 man må bestræbe sig på at sikre, at ordningen med samfundstjeneste udnyttes i  

 betydeligt omfang.
 De seneste års tal for anvendelsen af samfundstjeneste må på den baggrund  

 give anledning til overvejelser om, hvorledes man får vendt den negative  

 udvikling i antallet af domme til samfundstjeneste.
Der er allerede iværksat visse foranstaltninger for at imødegå et fald i  

 anvendelsen af samfundstjeneste.
Kriminalforsorgen har således taget skridt  

 til at intensivere informationsvirksomheden over for politiet og  

 anklagemyndigheden, domstolene og forsvarerne med henblik på at øge  

 opmærksomheden om muligheden for at anvende samfundstjeneste.  

 Justitsministeriet har endvidere anmodet rigsadvokaten om at påse, at der  

 lokalt bliver levet op til de regler, som rigsadvokaten har fastsat om,  

 hvornår der bør indhentes personundersøgelse med henblik på samfundstjeneste.
 Der er imidlertid efter Justitsministeriets opfattelse også behov for at  

 justere straffelovens regler om samfundstjeneste, således at domstolene får  

 mulighed for at anvende samfundstjeneste mere end i dag.
 Med dette sigte foreslås det, at straffelovens § 64 samtidig ændres,  

 således at det i videre omfang bliver muligt sammen med en betinget dom med  

 vilkår om samfundstjeneste at idømme en kort ubetinget frihedsstraf eller en  

 bøde, jf. nedenfor under pkt. 2.3.2.
 Ved en dom til samfundstjeneste kombineret med en kort ubetinget  

 frihedsstraf undgås det ganske vist ikke, at den pågældende bliver indsat til  

 afsoning, men den ubetingede del af straffen bliver kortere, end den ville  

 være blevet uden muligheden for at kombinere frihedsstraffen med  

 samfundstjeneste.
 Det foreslås også, at straffelovens § 63, stk. 3, ændres, således at der  

 til en dom til samfundstjeneste kan knyttes flere former for vilkår end efter  

 de gældende regler, jf. nedenfor pkt. 2.3.3.
 Den praksis, der har dannet sig, hvorefter samfundstjenestens absolutte  

 kerneområde er berigelseskriminalitet bortset fra røveri, bør efter  

 Justitsministeriets opfattelse fortsættes.
Samfundstjeneste ved kriminalitet som f.eks. vold, røveri, narkotikasager  

 og sædelighedsforbrydelser bør stadig anvendes med varsomhed.
Hvis det efter  

 en konkret, individuel vurdering findes forsvarligt at idømme en  

 kombinationsdom, jf. nedenfor under pkt. 2.3.2., vil der dog fremover kunne  

 anvendes samfundstjeneste i disse sager (varsomhedsområdet) i videre omfang.
 Med hensyn til hærværk bør det bero på en vurdering af forholdets grovhed  

 og omstændighederne i øvrigt, om samfundstjeneste kan finde anvendelse.
Den øgede mulighed, der efter forslaget bliver for dels at kunne kombinere  

 en dom til samfundstjeneste med en kort ubetinget frihedsstraf eller en bøde,  

 dels at kunne knytte vilkår til en dom til samfundstjeneste, må forventes at  

 indebære, at det samlede antal domme til samfundstjeneste vil stige.
Den  

 forventede stigning tilsigtes således opnået ved, at samfundstjeneste idømmes  

 ved kombinationsdom i en række tilfælde, hvor lovovertrædelsens alvor efter  

 hidtidig praksis har udelukket brugen af samfundstjeneste, eller ved at der  

 fastsættes yderligere vilkår, der vil kunne medføre anvendelse af  

 samfundstjeneste over for personer, der ellers ikke skønnes egnet hertil.
 I bilag 3 til lovforslaget findes eksempler fra praksis på  

 forskellige typer af lovovertrædelser, hvor samfundstjeneste har været  

 anvendt eller overvejet anvendt.
Det er i øvrigt hensigten, at udviklingen med hensyn til anvendelsen af  

 domme til samfundstjeneste skal følges mere intenst, bl.a. således at  

 virkningen af den ny lovgivning kan belyses.
Justitsministeriet vil også være  

 opmærksom på muligheden for at iværksætte forskning vedrørende  

 samfundstjeneste.
2.3.2. Kombinationsdom Ved lovfæstelsen af reglerne om samfundstjeneste i 1992 foreslog  

 justitsministeren, at der i forbindelse med betinget dom med vilkår om  

 samfundstjeneste kunne idømmes ubetinget frihedsstraf eller bøde.  

 Frihedsstraffen skulle dog ikke kunne overstige 3 måneder.
 Et flertal i Retsudvalget fandt imidlertid, at det ikke forekom  

 acceptabelt at overføre en vid adgang til at afsige kombinationsdom til  

 reglerne om samfundstjeneste.
 Flertallet i Retsudvalget henviste i den forbindelse til opfattelsen  

 blandt flertallet i Straffelovrådet, der med hensyn til kombinationen med  

 ubetinget frihedsstraf fandt, at forudgående afsoning let ville få meningen  

 med samfundstjenestedommen til at fortone sig for den dømte.
Med hensyn til kombination med bøde var der efter Straffelovrådets  

 opfattelse ikke så store ulemper som ved kombination med ubetinget  

 frihedsstraf.
Straffelovrådet fandt imidlertid, at der også i denne henseende  

 kunne opstå en uklarhed om reaktionens formål og målestokke, når der ved  

 samme dom og for samme kriminalitet pålægges den dømte både en pligt til at  

 udføre ulønnet arbejde og at betale en bøde.
Flertallet i Straffelovrådet  

 fandt derfor, at adgangen til at idømme en bøde samtidig med en dom til  

 samfundstjeneste burde begrænses til tilfælde af sammenstød mellem  

 uligeartede straffelovovertrædelser, når forholdene med særlig vægt taler  

 for, at der pålægges en bøde for en af lovovertrædelserne.
Straffelovens § 64 blev derfor udformet således, at der kun i tilfælde,  

 hvor der foreligger flere uligeartede lovovertrædelser til samlet pådømmelse,  

 kan blive tale om i forbindelse med en betinget dom med vilkår om  

 samfundstjeneste at fastsætte en bøde eller en kort ubetinget frihedsstraf  

 for en eller nogle af lovovertrædelserne.
Det vil for eksempel kunne være  

 tilfældet i en sag, hvor den tiltalte findes skyldig i spirituskørsel, der  

 ikke kan medføre samfundstjeneste, og indbrudstyveri.
 I forbindelse med udformningen af § 64 anførte flertallet i Retsudvalget,  

 at det fandt, at domstolene derved fik det frie skøn, der muliggjorde  

 anvendelse af samfundstjeneste i videre omfang.
 På baggrund af de senere års udvikling i antallet af domme til  

 samfundstjeneste og ønsket om at muliggøre en øget brug af denne strafart bør  

 det imidlertid efter Justitsministeriets opfattelse overvejes, om § 64 bør  

 udformes mindre restriktivt.
 Det er Justitsministeriets opfattelse, at det også udover tilfælde, hvor  

 flere uligeartede lovovertrædelser foreligger til samlet pådømmelse, vil være  

 hensigtsmæssigt at kunne idømme samfundstjeneste og en kortere ubetinget  

 frihedsstraf eller en bødestraf.
 Hvis valget står mellem en betinget dom med vilkår om samfundstjeneste og  

 en længere ubetinget frihedsstraf, altså et valg mellem »alt eller  

 intet«, bør der efter Justitsministeriets opfattelse være mulighed for  

 at vælge en mellemform, således at der afsiges en betinget dom med vilkår om  

 samfundstjeneste og samtidig idømmes en kortere ubetinget frihedsstraf eller  

 en bøde.
 En videre adgang til at kombinere en dom til samfundstjeneste med en  

 kortere ubetinget frihedsstraf eller en bøde vil efter Justitsministeriets  

 opfattelse ikke være i modstrid med samfundstjenestens karakter.
 Samfundstjeneste har altid været og skal fortsat være et alternativ til en  

 ubetinget frihedsstraf og ikke en skærpelse af andre betingede domme.
 Muligheden for at idømme en betinget dom med vilkår om samfundstjeneste og  

 en kortere ubetinget frihedsstraf eller bøde vil derfor kun kunne udnyttes i  

 tilfælde, hvor sanktionsvalget ellers var faldet ud til fordel for en  

 ubetinget frihedsstraf.
 Det forudsættes således, at en lovovertrædelse, der efter de gældende  

 regler ville medføre en almindelig betinget dom eller en betinget dom med  

 vilkår om samfundstjeneste, ikke efter gennemførelsen af lovforslaget fører  

 til idømmelse af en kombinationsdom.
 En udvidet adgang til at kombinere en dom til samfundstjeneste med en  

 kortere ubetinget frihedsstraf eller en bøde vil indebære, at  

 samfundstjeneste vil kunne anvendes på lovovertrædelser, hvis type eller  

 grovhed efter de gældende regler ville udelukke anvendelse af  

 samfundstjeneste, fordi en dom til samfundstjeneste efter rettens opfattelse  

 ikke er en tilstrækkelig sanktion, jf. bl.a. bemærkningerne oven for under  

 pkt. 2.3.1. om muligheden for at anvende kombinationsdom inden for  

 varsomhedsområdet.
 En videre adgang til at idømme kombinationsdom vil således generelt kunne  

 bidrage til at udvide brugen af samfundstjeneste.
Justitsministeriet foreslår på den baggrund, at straffelovens § 64 ændres,  

 således at der i videre omfang bliver mulighed for i forbindelse med betinget  

 dom med vilkår om samfundstjeneste at idømme en ubetinget frihedsstraf eller  

 en bøde efter reglerne i straffelovens § 58. Justitsministeriet har dog  

 fundet, at grænsen for den ubetingede del af straffen, der i § 58, stk. 1, er  

 6 måneder, bør være lavere, når der er tale om en kombination af  

 samfundstjeneste og ubetinget frihedsstraf.
Det foreslås derfor, at den  

 ubetingede del af straffen ikke kan overstige 3 måneder.
 Det er dog hensigten, at der ved kombinationsdomme som hovedregel bliver  

 tale om en korterevarende ubetinget frihedsstraf, således at det vil være  

 rent undtagelsesvis, at den ubetingede frihedsstraf fastsættes til 3 måneder.
 Det forudsættes, at afviklingen af kombinationsdomme sker således, at den  

 ubetingede del af straffen fuldbyrdes, inden afviklingen af samfundstjeneste  

 påbegyndes, således at det resocialiserende formål med samfundstjeneste ikke  

 fortabes.
 Af hensyn til muligheden for at afvikle samfundstjenesten inden for den  

 fastsatte frist (længstetiden) vil der derfor blive iværksat en ordning, der  

 sikrer en hurtig indkaldelse til afsoning af den ubetingede frihedsstraf.
 Justitsministeriet vil således instruere anklagemyndigheden om, at der  

 gives fuldbyrdelsesordre umiddelbart efter, at der er givet ankeafkald, efter  

 at ankefristen er udløbet eller efter, at en ankedom er afsagt.  

 Tilsigelsesvarslet, dvs. den frist, den dømte indkaldes med, således at den  

 pågældende kan nå at indrette sine personlige, familiemæssige og økonomiske  

 forhold på afsoningen, vil blive afpasset med henblik på, at afsoningen af  

 frihedsstraffen så vidt muligt kan påbegyndes 1 måned efter, at den endelige  

 dom foreligger til fuldbyrdelse.
 Der henvises i øvrigt til bemærkningerne til lovforslagets § 1, nr. 6.
2.3.3. Vilkår Efter straffelovens § 63, stk. 3, er det ved dom til samfundstjeneste et  

 obligatorisk vilkår, at den dømte undergives tilsyn i prøvetiden.
 § 63, stk. 3, giver endvidere mulighed for at fastsætte vilkår om, at den  

 dømte undergives ambulant afvænningsbehandling for misbrug af alkohol eller  

 narkotika eller ambulant psykiatrisk behandling.
 Der er derimod efter de gældende regler ikke mulighed for, at retten som i  

 andre betingede domme kan fastsætte andre vilkår, som findes formålstjenlige,  

 jf. straffelovens § 57, herunder f.eks. at den dømte overholder særlige  

 bestemmelser vedrørende opholdssted, arbejde, uddannelse m.v.
Det er Justitsministeriets opfattelse, at domstolenes mulighed for i den  

 konkrete situation at idømme samfundstjeneste ikke bør hindres unødigt.
Det  

 må undgås, at en begrænsning i de former for særvilkår, der kan knyttes til  

 en dom til samfundstjeneste, fører til en utilsigtet indsnævring af den  

 personkreds, over for hvilken en betinget dom med vilkår om samfundstjeneste  

 kan bruges.
 Ved at gøre det muligt at knytte andre former for vilkår til en dom til  

 samfundstjeneste vil der efter Justitsministeriets opfattelse blive mulighed  

 for, at flere personer kan blive fundet egnet til samfundstjeneste.
 Justitsministeriet foreslår derfor, at § 63, stk. 3, ændres, således at  

 retten ud over de vilkår om afvænningsbehandling for misbrug af alkohol eller  

 narkotika eller ambulant psykiatrisk behandling, der kan fastsættes efter de  

 gældende regler, også kan fastsætte andre vilkår, som findes formålstjenlige.
 En øget mulighed for at knytte vilkår til en dom til samfundstjeneste gør  

 det efter Justitsministeriets opfattelse vigtigt at sikre, at sager i  

 anledning af vilkårsovertrædelser behandles hurtigt, og at praksis med hensyn  

 til reaktionen ved vilkårsovertrædelser er ensartet både ved  

 kriminalforsorgen i forbindelse med påtale af vilkårsovertrædelser og ved  

 domstolene i forbindelse med fastsættelsen af konsekvensen heraf.
2.3.4. Administrativ forlængelse af den fastsatte længstetid for  

 arbejdspligtens opfyldelse (afviklingstiden) I forbindelse med en dom til samfundstjeneste skal retten efter  

 straffelovens § 63, stk. 1, fastsætte en længstetid, der udmåles i forhold  

 til antallet af arbejdstimer, inden for hvilken den fastsatte arbejdspligt  

 (mellem 40 og 240 timer) skal være afviklet.
I praksis forekommer det, at den dømte, f.eks. på grund af sygdom, ikke  

 kan nå at afvikle arbejdspligten inden for den i dommen fastsatte  

 afviklingstid.
Efter de gældende regler kan retten efter anmodning forlænge  

 afviklingstiden, jf. straffelovens § 65, jf. § 59.
Justitsministeriet finder, at det vil kunne føre til en smidigere  

 afvikling af dommen til samfundstjeneste, hvis tilsynsmyndigheden også får  

 mulighed for at forlænge afviklingstiden.
En sådan ordning bør dog kombineres  

 med, at den dømte kan forlange rettens prøvelse af tilsynsmyndighedens  

 afgørelse.
 Justitsministeriet foreslår derfor, at der i straffelovens § 63 indsættes  

 et nyt stk. 2, hvorefter afviklingstiden af tilsynsmyndigheden kan forlænges,  

 hvis særlige grunde taler derfor.
Efter forslaget kan en afgørelse om forlængelse af afviklingstiden  

 indbringes for retten, hvis den dømte anmoder om det.
Indbringelse for retten  

 sker ved anklagemyndighedens foranstaltning.
Der skal i forbindelse med en  

 forlængelse af afviklingstiden gives den dømte vejledning om adgangen til  

 domstolsprøvelse.
 Efter straffelovens § 63, stk. 2, fastsættes der i dommen til  

 samfundstjeneste en prøvetid, som i almindelighed svarer til længstetiden for  

 arbejdspligtens opfyldelse, men som, hvis det findes formålstjenligt, kan  

 være længere, dog højst 2 år.
 I høringssvar over et udkast til lovforslaget har flere myndigheder peget  

 på, at det vil være uheldigt, hvis tilsynsmyndighedens mulighed for at  

 forlænge afviklingstiden kommer til at betyde, at afviklingstiden kan blive  

 længere end prøvetiden.
 Justitsministeriet foreslår derfor, at det i forslaget til § 63, stk. 2,  

 fastsættes, at tilsynsmyndigheden ikke kan forlænge afviklingstiden ud over  

 prøvetiden.
 Justitsministeriet foreslår endvidere, at den nugældende bestemmelse i  

 straffelovens § 63, stk. 2 (der efter forslaget bliver stk. 3), ændres,  

 således at der i dommen fastsættes en prøvetid på højst 2 år, dog således at  

 prøvetiden ophører, når længstetiden for arbejdspligtens opfyldelse  

 (afviklingstiden) er udløbet, medmindre andet er bestemt i dommen.
 Det forudsættes i den forbindelse, at prøvetiden, hvis den fastsættes til  

 et kortere tidsrum end 2 år, dog fastsættes således, at der er plads til, at  

 tilsynsmyndigheden i givet fald kan forlænge afviklingstiden.
 Prøvetiden vil efter forslaget senest ophøre, når længstetiden, eventuelt  

 efter at denne er forlænget af tilsynsmyndigheden, er udløbet.
2.3.5. Ungdomskontrakter Ved folketingsbeslutning af 29. maj 1990 tilsluttede Folketinget sig, at  

 der ved justitsministerens og socialministerens foranstaltning blev iværksat  

 en forsøgsordning med ungdomskontrakter i en række udvalgte politikredse og  

 kommuner.
En ungdomskontrakt er en aftale, hvorved den unge med  

 forældremyndighedsindehaverens samtykke forpligter sig til at deltage i visse  

 nærmere opregnede aktiviteter m.v. mod, at anklagemyndigheden afstår fra  

 yderligere retsforfølgning og mod, at lovovertrædelsen ikke registreres på  

 den unges straffeattest.
I alle tilfælde fastsættes som vilkår i kontrakten,  

 at den unge holder sig kriminalitetsfri i kontraksperioden på mellem 3  

 måneder og 1 år.
 Forsøgsordningen blev iværksat den 1. september 1991 og afsluttet den 31.  

 august 1993.
 Justitsministeriet overvejer for tiden, hvordan ordningen med  

 ungdomskontrakter kan videreføres og gøres landsdækkende.
 En videreførelse af ordningen med ungdomskontrakter vil ikke bevirke, at  

 betingede domme med vilkår om samfundstjeneste skal anvendes i mindre omfang.  

 Ungdomskontrakter er et alternativ til tiltalefrafald eller eventuelt den  

 første betingede dom, mens en betinget dom med vilkår om samfundstjeneste er  

 et alternativ til ubetinget frihedsstraf.
2.3.6. Samarbejde med andre lande om fuldbyrdelse af domme til  

 samfundstjeneste Folketinget har den 28. marts 1996 vedtaget et forslag til lov om ændring  

 af lov om udlevering af lovovertrædere, lov om international fuldbyrdelse af  

 straf m.v., lov om samarbejde med Finland, Island, Norge og Sverige angående  

 fuldbyrdelse af straf m.v. og retsplejeloven (international strafferet) (L  

 81).
 Lovændringen indebærer, at det i højere grad end hidtil bliver muligt at  

 fuldbyrde domme til samfundstjeneste afsagt i et nordisk land i et andet  

 nordisk land.
 Rammerne vil således være skabt for en større anvendelse af domme til  

 samfundstjeneste i sager, der angår personer fra et andet nordisk land.
Der findes ingen konventioner eller lignende, der regulerer spørgsmålet om  

 samarbejde med andre lande end de nordiske om fuldbyrdelse af domme til  

 samfundstjeneste.
Hvis der opstår behov for at overføre personer dømt til  

 samfundstjeneste fra udlandet til fuldbyrdelse i Danmark eller fra Danmark  

 til fuldbyrdelse i udlandet, må sådanne sager søges løst ved individuel  

 aftale med det pågældende land.
3. Forstærket indsats mod seksualforbrydelser 3.1. Indledning Lovforslaget omfatter endvidere initiativer med henblik på en forstærket  

 indsats mod seksualforbrydelser, herunder navnlig seksualforbrydelser begået  

 mod børn.
Denne del af forslaget er udarbejdet i samarbejde med  

 Sundhedsministeriet og Socialministeriet.
 Der foreslås en mindre lempelse af betingelserne for anvendelse af  

 forvaring (dvs. tidsubestemt frihedsberøvende foranstaltning) efter  

 straffelovens § 70, jf. nedenfor pkt. 3.5.2.
 I tilknytning hertil er det hensigten at iværksætte forskellige  

 administrative foranstaltninger, herunder en forsøgsordning med behandling af  

 personer, der har begået visse seksualforbrydelser, jf. nedenfor pkt. 3.5.3.
 Også over for personer, der har begået grovere seksualforbrydelser, vil  

 der blive tale om en øget behandlingsindsats, jf. nedenfor pkt. 3.5.4.
3.2. Gældende ret 3.2.1. Seksualforbrydelser Straffelovens bestemmelser om seksualforbrydelser findes i straffelovens §  

 210 om incest og kapitel 24 (§§ 216-236) om forbrydelser mod  

 kønssædeligheden.
 For så vidt angår straffelovens § 210 om incest går strafferammen  

 for samleje med en slægtning i nedstigende linie op til 6 års fængsel (stk.  

 1), mens strafferammen for samleje med en broder eller søster går op til 2  

 års fængsel (stk. 2). Består overtrædelsen i anden kønslig omgængelse end  

 samleje anvendes en forholdsmæssig mindre straf (stk. 3).
 I straffelovens kapitel 24 er navnlig følgende grovere seksualforbrydelser  

 relevante i forbindelse med lovforslaget: § 216 om voldtægt  

 (strafferammen er fængsel indtil 6 år under skærpende omstændigheder dog 10  

 år), § 217 om den, som skaffer sig samleje ved anden ulovlig tvang  

 (strafferammen er fængsel indtil 4 år), § 222 om samleje med et barn  

 under 15 år (strafferammen er fængsel indtil 6 år - under skærpende  

 omstændigheder, eller hvis barnet var under 12 år, dog 10 år) og § 223,  

 stk. 1 , om samleje med bl.a. adoptivbarn eller stedbarn under 18 år  

 (strafferammen er fængsel indtil 4 år). Efter straffelovens § 224  

 finder bl.a. §§ 216, 217, 222 og 223, stk. 1, tilsvarende anvendelse ved  

 anden kønslig omgængelse end samleje, og efter § 225 finder  

 bestemmelserne tilsvarende anvendelse på homoseksuelle forhold.
3.2.2. Sanktionerne for seksualforbrydelser Det er udgangspunktet, at overtrædelse af de anførte bestemmelser  

 resulterer i en tidsbestemt fængselsstraf . Der er principielt  

 mulighed for at idømme en betinget dom, eventuelt med vilkår om  

 samfundstjeneste, men det forekommer kun helt undtagelsesvis i sager om  

 seksualforbrydelser.
 Der er herudover mulighed for at dømme en person til psykiatrisk  

 behandling m.v. , hvis den pågældende på gerningstidspunktet var  

 utilregnelig (jf. nærmere straffelovens § 16, jf. § 68) eller havde andre  

 psykiske afvigelser (jf. nærmere straffelovens § 69). Det samme gælder, hvis  

 lovovertræderen efter gerningstidspunktet, men før dommen, kommer i en sådan  

 tilstand (jf. straffelovens § 73).
 Endelig er der mulighed for at dømme en person til forvaring (dvs.  

 tidsubestemt frihedsberøvende foranstaltning), hvis betingelserne i  

 straffelovens § 70 er opfyldt.
 Straffelovens § 70 om forvaring har fået sin nuværende affattelse ved lov  

 nr. 320 af 13. juni 1973, der er udarbejdet på grundlag af Straffelovrådets  

 betænkning nr. 667/1972 om de strafferetlige særforanstaltninger (jf. navnlig  

 s. 58-78 og 145-146). Der henvises herom til Folketingstidende 1972-73,  

 Forhandlingerne, sp. 2085-2092, 3168-3193, 7233-7249, 7640, Tillæg A, sp.  

 2785-2848, og Tillæg B, sp. 2293-2298.
 En af de væsentligste ændringer i 1973 i forhold til den hidtidige  

 retstilstand var, at berigelsesforbrydelser ikke længere kan medføre  

 forvaring.
Endvidere skete der en betydelig skærpelse af betingelserne for at idømme  

 forvaring.
I bet. 667/1972, s. 77, anføres således, at »det ved  

 straffelovrådets forslag er tilsigtet at give forvaringen et snævert  

 anvendelsesområde og at sikre en grundig prøvelse af dens betingelser«.  

 Efter den hidtidige bestemmelse i straffelovens § 70, stk. 1, kunne forvaring  

 idømmes, hvis det »af hensyn til retssikkerheden skønnes fornødent, at  

 der anvendes andre foranstaltninger« end straf, og sikkerhed ikke kunne  

 opnås ved mindre indgribende foranstaltninger.
 Efter den nugældende bestemmelse i straffelovens § 70 kan en person dømmes  

 til forvaring, hvis denne findes skyldig i bestemte lovovertrædelser,  

 herunder »voldtægt eller anden alvorlig sædelighedsforbrydelse«  

 (kriminalitetskravet). Herudover kræves det, at det efter karakteren af  

 lovovertrædelsen og oplysningerne om hans person, herunder navnlig om  

 tidligere kriminalitet, må antages, at den pågældende frembyder nærliggende  

 fare for andres liv, legeme, helbred eller frihed (farlighedskravet), og at  

 anvendelse af forvaring i stedet for fængsel findes påkrævet for at forebygge  

 denne fare (nødvendighedskravet).
 Om farlighedskravet anføres i bet. 667/1972, s. 77:
»Straffelovrådet har i sit udkast ... opstillet den betingelse for  

 dom til forvaring, at der skal foreligge »nærliggende fare for andres  

 liv, legeme, helbred eller frihed«.
De her nævnte udtryk dækker efter  

 rådets opfattelse de former for fare, som det kan være begrundet at forebygge  

 gennem en sådan foranstaltning.
En risiko for økonomiske krænkelser (herunder  

 hærværk og andre fysiske angreb på fast ejendom eller løsøre) vil ikke være  

 tilstrækkelig.
Det samme gælder fare for trusler eller andre personlige  

 forulempelser af psykologisk eller fredsforstyrrende karakter,  

 blufærdighedskrænkelse i form af ekshibitionisme, beluring eller krænkelser  

 af offentligretlige eller almene interesser.
På den anden side må ordet  

 »legeme« efter omstændighederne kunne fortolkes således, at  

 bestemmelsen omfatter visse andre sædelighedsforbrydelser end dem, der  

 indebærer legemsangreb o.l.; også brandstiftelse, sprængning, røveri, der  

 rummer fare for enkeltpersoner, kan være omfattet af bestemmelsen om fare for  

 andres »legeme«.
Ligeledes må ordet »frihed« kunne  

 fortolkes således, at der herved sigtes til andre krænkelser end den af § 261  

 omfattede frihedsberøvelse.
Bedømmelsen af, om den pågældende form for fare kan påregnes, skal efter  

 udkastet tage hensyn til karakteren af det begåede forhold og til  

 oplysningerne om tiltaltes »person, herunder navnlig om tidligere  

 kriminalitet«.
Der vil således ikke - modsat den nuværende ordning efter  

 § 70, jfr. § 17 - være tale om at knytte anvendelsen af forvaring til  

 bestemte forudsætninger med hensyn til psykisk unormalitet hos  

 gerningsmanden.
I praksis må det påregnes, at området for forvaring helt  

 overvejende vil udgøres af tilfælde, hvor skønnet over en persons farlighed  

 baseres på en kombination af oplysninger om hans kriminalitet og om alvorlige  

 karaktermæssige defekter . . .' Forarbejderne indeholder ikke fortolkningsbidrag til forståelsen af  

nødvendighedskravet , der imidlertid må antages at indebære, at der  

 som udgangspunkt ikke idømmes forvaring, hvor alternativet er fængsel på  

 livstid eller en langvarig tidsbestemt fængselsstraf, jf.
Vagn Greve m.fl.:  

 Kommenteret Straffelov.
Almindelig del (5. udg. 1993), s. 274, og Knud  

 Waaben: Strafferettens almindelige del II.
Sanktionslæren (3. udg. 1993), s.  

 126. Det kan i den forbindelse oplyses, at en opgørelse foretaget i 1994  

 viste, at den gennemsnitlige faktiske opholdstid for personer idømt forvaring  

 og løsladt siden 1984 var på 7 år og 10 måneder.
 Om anvendelsen af forvaring i praksis henvises til de statistiske  

 oplysninger gengivet nedenfor pkt. 3.4. og i bilag 2 til lovforslaget.
 Efter straffelovens § 72 afgør retten ved kendelse bl.a., hvornår en dom  

 til forvaring skal ændres eller endeligt ophæves, dvs. hvornår den dømte skal  

 prøveudskrives eller endeligt løslades.
Både den dømte, dennes bistandsværge, anstaltsledelsen og  

 anklagemyndigheden kan anmode retten om at ændre eller ophæve en  

 forvaringsdom.
Tages en anmodning fra bistandsværgen eller den dømte ikke til  

 følge, kan en ny anmodning fra de pågældende ikke fremsættes, før der er  

 forløbet et halvt år fra kendelsens afsigelse.
For anklagemyndighedens vedkommende fører statsadvokaterne kontrol med  

 varigheden af idømte tidsubestemte foranstaltninger, herunder domme til  

 forvaring, jf.
Rigsadvokatens meddelelse nr. 7/1992, pkt. 1.1.3.  

 Statsadvokaterne vil med jævne mellemrum anmode vedkommende anstalt om en  

 udtalelse om, hvorvidt foranstaltningen bør opretholdes, ændres eller  

 ophæves.
Den indsatte bliver orienteret om den udtalelse, anstalten afgiver.
 Der er således løbende kontrol med, at tidsubestemte foranstaltninger ikke  

 udstrækkes i længere tid end nødvendigt, ligesom den dømte har mulighed for  

 at forlange spørgsmålet om ophævelse eller ændring forelagt for retten.
3.3. Nuværende afsoningsforhold og behandlingsmuligheder 3.3.1. Tidsbestemt fængselsstraf Antallet af personer, der er dømt for seksualforbrydelser, i  

 kriminalforsorgens institutioner skønnes til enhver tid at ligge omkring 100,  

 hvoraf 10-20 er idømt forvaring.
Ca. halvdelen af disse 100 personer -  

 herunder næsten alle de forvaringsdømte - afsoner deres straf i Anstalten ved  

 Herstedvester, hvor de kan modtage behandling, jf. herom nedenfor pkt. 3.3.2.
De øvrige personer er enten ikke skønnet at have behov for eller være  

 motiveret for behandling, eller deres kriminalitet er af mindre alvorlig  

 karakter, således at de efter de gældende administrative forskrifter afsoner  

 deres straf i åbent fængsel.
Ved de seneste opgørelser har der været mellem  

 30 og 50 personer, der er dømt for seksualforbrydelser, i kriminalforsorgens  

 åbne anstalter.
Herudover afsoner et mindre antal personer deres straf i de  

 lukkede fængsler eller arresthusene.
En del af disse er anbragt her for at få  

 beskyttelse, da denne gruppe af indsatte på grund af karakteren af deres  

 kriminalitet ofte udsættes for vold, trusler eller chikane fra medindsatte.
De personer, der er indsat i åbne fængsler, afsoner domme på mellem tre  

 måneder og tre år, enkelte op til fire år.
Der findes i dag stort set ikke  

 specifikke behandlingstilbud til denne gruppe indsatte.
3.3.2. Forvaring (Anstalten ved Herstedvester) Mænd, der er idømt forvaring, anbringes i Anstalten ved Herstedvester  

 eller eventuelt i lukket fængsel, jf. § 5 i cirkulære nr. 122 af 29. august  

 1983 om anbringelse af personer, der er idømt frihedsstraf eller forvaring,  

 og om overførsel af indsatte mellem kriminalforsorgens institutioner.  

 Afgørelsen om anbringelsessted for kvinder, der er idømt forvaring, træffes  

 efter en konkret vurdering i hvert enkelt tilfælde, jf. cirkulærets § 7, stk.  

 4. I praksis er alle forvaringsdømte mænd, og næsten alle er anbragt i  

 Anstalten ved Herstedvester.
 I Anstalten i Herstedvester anbringes i øvrigt personer idømt almindelig  

 tidsbestemt fængselsstraf, hvis de pågældende skønnes at have særligt behov  

 for psykiatrisk behandling, jf. cirkulærets § 4, stk. 3.
Siden 1935 har Anstalten ved Herstedvester haft tradition for behandling  

 af personer, der har begået seksualforbrydelser.
Oprindeligt bestod  

 behandlingen bl.a. i kirurgisk kastration selv i mindre alvorlige tilfælde,  

 men fra 1960'erne blev behandlingen ændret til en medicinsk,  

 kønsdriftsdæmpende behandling (»medicinsk kastration«), som havde  

 mindre alvorlige konsekvenser for de indsatte.
Da det viste sig, at  

 behandlingen på længere sigt ikke havde den ønskede virkning, lykkedes det  

 imidlertid i løbet af 1980'erne i samarbejde med Rigshospitalet at finde frem  

 til en ændret medicinsk behandling suppleret med støttende samtaler.
 Behandlingen i Anstalten ved Herstedvester af personer, der har begået  

 seksualforbrydelser, består i dag af individuel samtaleterapi, eventuelt  

 suppleret med medicinsk, kønsdriftsdæmpende behandling eller medicinsk  

 behandling af psykiske lidelser.
Samtaleterapien tilrettelægges individuelt efter den enkelte indsatte.
Den  

 varierer meget i intensitet og hyppighed og kan bestå i traditionel  

 psykoterapi, hvor den indsatte har en indre konflikt, der kan løses ved  

 bearbejdning, eller i støttende psykoterapi, hvor den indsatte har en  

 udviklingsforstyrrelse, der er forårsaget af en defekt, som den indsatte  

 først skal erkende og siden hjælpes til at forholde sig til.
I de alvorligste  

 tilfælde medfører en sådan defekt, at den indsatte ikke kan begå sig på fri  

 fod uden, at den pågældende er i vedvarende kønsdriftsdæmpende behandling  

 (»medicinsk kastration«).
Behandlingen er i overensstemmelse med almindelige lægeetiske regler  

 frivillig, ligesom de indsatte har krav på løbende information om  

 behandlingen, herunder om en eventuel risiko for bivirkninger.
Behandlingen  

 er således frivillig, men det forekommer, at indsatte bliver orienteret om,  

 at prøveudskrivning fra forvaring eller prøveløsladelse fra en tidsbestemt  

 straf af anstalten anses for utilrådelig, hvis den pågældende ikke i  

 prøvetiden fortsætter en påbegyndt psykiatrisk-sexologisk behandling,  

 herunder med kønsdriftsdæmpende medicin. Ønsker den pågældende ikke at  

 acceptere et sådant vilkår, vil det normalt føre til, at prøveudskrivning  

 eller prøveløsladelse ikke finder sted.
Det er anstaltens erfaring, at  

 navnlig personer, der er idømt en tidsbestemt fængselsstraf, undertiden  

 modsætter sig behandling i anstalten og i stedet vælger at afsone den fulde  

 straf uden prøveløsladelse - og uden behandling.
Siden 1989 har 23 personer, der er dømt for seksualforbrydelser, fået  

 kønsdriftsdæmpende behandling og samtaleterapi på anstalten og fortsat  

 denne behandling efter løsladelse.
Selv om det har drejet sig om de mest  

 farlige kriminelle, har de pågældende ikke på nuværende tidspunkt begået nye  

 seksualforbrydelser.
3.4. Statistiske oplysninger I forbindelse med Justitsministeriets besvarelse af et spørgsmål fra  

 Folketingets Retsudvalg har Rigsadvokaten i september 1995 opgjort, at  

 anklagemyndigheden fra 1985 og frem til opgørelsestidspunktet i 40  

 straffesager (alle mod mænd) har nedlagt påstand om dom til forvaring.
De to  

 af sagerne var endnu ikke endeligt afgjort, idet de domfældte havde anket  

 sanktionsfastsættelsen til Højesteret.
I 29 af sagerne er anklagemyndighedens påstand om forvaring taget til  

 følge af domstolene.
Fem af de 29 domme om forvaring drejer sig om seksuelle  

 overgreb mod børn under 15 år.
Fire af de fem domfældte var tidligere  

 straffet flere gange for seksuelle overgreb mod børn.
Ud af de resterende 24  

 domme om forvaring vedrørte 14 af disse hovedsageligt voldtægt eller forsøg  

 på voldtægt.
 Ingen af de 11 straffesager, der resulterede i tidsbestemte straffe,  

 vedrørte seksuelle overgreb mod børn.
Herudover har Rigspolitichefen i oktober 1995 på grundlag af  

 Kriminalregistret foretaget en recidivundersøgelse, dvs. en undersøgelse af,  

 hvor ofte det sker, at en person, der er dømt for en grov seksualforbrydelse,  

 begår ny lignende kriminalitet.
Det er endvidere undersøgt, i hvilket omfang  

 de pågældende idømmes almindelig tidsbestemt fængselsstraf, anbringelses-  

 eller behandlingsdom (jf. straffelovens §§ 68-69) eller forvaring (jf.  

 straffelovens § 70).
Resultaterne af undersøgelsen er gengivet i skemaform i bilag 2 til  

 lovforslaget.
I det følgende redegøres for nogle få hovedtræk af  

 undersøgelsen.
 Af de 1882 personer, der omfattes af recidivundersøgelsen, har ca. 88 pct.  

 kun en dom for en grov seksualforbrydelse, ca. 8 pct. har to domme, ca. 2  

 pct. har tre domme, ca. 1 pct. har fire domme, og 3 personer (ca. 0,2 pct.)  

 har over fire domme.
Af de personer, der er omfattet af undersøgelsen, er 962 dømt en eller  

 flere gange for overtrædelse af straffelovens § 222, evt. jf. §§ 224 eller  

 225, om samleje eller anden kønslig omgængelse end samleje med børn under 15  

 år.
Heraf har 92 pct. kun en dom for seksuelt misbrug af mindreårige, ca. 6  

 pct. har to domme, ca. 1 pct. har tre domme, ca. 0,6 pct. har fire domme og 1  

 person (0,1 pct.) har over fire domme.
Undersøgelsen viser i øvrigt, at langt den overvejende del af de 1882  

 personer, der er dømt for en grov seksualforbrydelse, får en almindelig,  

 tidsbestemt fængselsstraf.
En mindre del af de dømte er fundet psykisk  

 afvigende og idømt en anbringelses- eller behandlingsdom, mens kun meget få  

 personer er idømt forvaring.
Ved førstegangsdomme for grove seksualforbrydelser er ca. 88 pct. idømt  

 fængsel, ca. 11 pct. idømt en anbringelses- eller behandlingsdom, mens kun to  

 personer (ca. 0,1 pct.) er dømt til forvaring.
For personer, der dømmes for  

 anden gang for en grov seksualforbrydelse, er de tilsvarende tal henholdsvis  

 ca. 83 pct., ca. 14 pct. og ca. 3 pct., mens fordelingen ved tredjegangsdomme  

 er følgende: ca. 79 pct., ca. 15 pct. og ca. 6 pct.
Særligt for så vidt angår  

 anvendelsen af forvaring bemærkes, at det ikke af undersøgelsen fremgår, i  

 hvilket omfang de undersøgte personer tidligere er dømt for anden  

 personfarlig kriminalitet (f.eks. brandstiftelse, drab eller grov vold), der  

 efter straffelovens § 70, nr. 1, kan medføre forvaring.
3.5. Justitsministeriets overvejelser 3.5.1. Generelle synspunkter Efter Justitsministeriets opfattelse er der behov for en forstærket  

 indsats mod seksualforbrydelser, herunder navnlig seksualforbrydelser mod  

 børn.
 Der er voksende enighed om, at personlighedsmæssige forstyrrelser og  

 seksuelle afvigelser for så vidt angår seksualforbrydelser indgår som meget  

 væsentlige faktorer i både førstegangskriminalitet og tilbagefald (recidiv)  

 til lignende kriminalitet.
Et centralt element i indsatsen bør derfor være en øget behandlingsindsats  

 over for personer, der begår seksualforbrydelser, for at forebygge denne  

 særlige kriminalitet og påvirke allerede dømte personer til ikke at begå ny  

 lignende kriminalitet.
En øget behandlingsindsats giver også mulighed for, at  

 myndighederne kan opbygge en generel viden om og forståelse af baggrunden for  

 seksualforbrydelser, der kan medvirke til at forebygge  

 førstegangskriminalitet.
 Justitsministeriet vil således følge udviklingen på området, herunder  

 erfaringerne med de foreslåede initiativer, og i den forbindelse være  

 opmærksom på, om der bør iværksættes forskningsprojekter, der nærmere kan  

 belyse mulighederne for at forebygge kriminalitet af denne art.
 De personer, der er dømt for seksualforbrydelser, er dømt for kriminalitet  

 af meget varierende karakter og grovhed fra blufærdighedskrænkelse uden  

 fysisk kontakt (f.eks. blottere) til seksuelt misbrug af børn og voldtægt.  

 Der må tages højde for denne forskellighed, ikke kun ved fastlæggelsen af  

 indholdet af behandlingen, men også ved valget af institutionsmæssige rammer  

 for behandlingen.
3.5.2. Forvaring Anvendelse af den tidsubestemte foranstaltning forvaring kommer på tale  

 ved grove seksualforbrydelser som middel til at forebygge alvorlige  

 krænkelser af andre mennesker.
Der er ved lovændringen i 1973 sat snævre  

 grænser for denne foranstaltning, bl.a. fordi det er en stor belastning for  

 den dømte ikke at vide, på hvilket tidspunkt der kan forventes løsladelse.  

 Gennemsnitlig idømmes årligt kun 2-3 personer forvaring.
 Som anført ovenfor under pkt. 3.3.2. er det erfaringen i Anstalten ved  

 Herstedvester, at navnlig personer, der er idømt en tidsbestemt  

 fængselsstraf, undertiden modsætter sig behandling i anstalten, selv om det  

 har den følge, at de ikke prøveløslades, men må afsone den fulde straf.
 Da der ikke er - og af etiske grunde heller ikke bør være - mulighed for  

 tvungen behandling af personer, der ikke er sindssyge og dermed ude af stand  

 til at handle fornuftsmæssigt, må man i anstalten af og til løslade indsatte  

 med tidsbestemte straffe uden at have været i stand til at iværksætte en  

 behandling af disse personer.
Erfaringen viser, at indsattes villighed til at indgå i en behandling ofte  

 er begrundet i ønsket om at opnå forskellige frihedsgoder, herunder  

 prøveudskrivning fra forvaring.
Ved denne tidsubestemte foranstaltning ligger  

 tilskyndelsen til at lade sig behandle i, at behandling kan være en  

 forudsætning for at opnå prøveudskrivning.
Der er endvidere i forbindelse med  

 prøveudskrivning fra forvaring i princippet mulighed for at fastsætte vilkår  

 om tidsubestemt tilsyn og om at fortsætte en påbegyndt psykiatrisk behandling  

 eventuelt kombineret med kønsdriftsdæmpende medicin.
Dette kan være  

 nødvendigt, da medicinsk, kønsdriftsdæmpende behandling (»medicinsk  

 kastration«) ikke har en egentlig langtidsvirkning, men skal fortsættes  

 for at være effektiv.
Ved de grove seksualforbrydelser vil det derfor efter Justitsministeriets  

 opfattelse være rimeligt at anvende forvaring i lidt videre omfang end hidtil  

 over for personer, hvor behandling skønnes at kunne forhindre yderligere  

 kriminalitet af denne art.
Der foreslås derfor en mindre lempelse af  

 betingelserne i straffelovens § 70 for anvendelse af forvaring ved disse  

 lovovertrædelser.
 Der henvises herom nærmere til de specielle bemærkninger til lovforslagets  

 § 1, nr. 7 og 8.
 Det tilføjes, at kriminalforsorgen løbende vil følge behandlingen og være  

 opmærksom på eventuelle langtidsvirkninger af de medicinpræparater, der  

 anvendes i forbindelse med kønsdriftsdæmpende behandling.
Justitsministeriet er opmærksom på den belastning, der er forbundet med,  

 at en dom til forvaring indebærer, at frihedsberøvelsen er tidsubestemt.  

 Dette forhold må imidlertid afvejes over for hensynet til at forhindre  

 fremtidige forbrydelser af lignende karakter.
Under hensyn til, at der alene  

 er tale om en mindre lempelse af betingelserne for anvendelse af forvaring,  

 finder Justitsministeriet den foreslåede ordning forsvarlig.
I øvrigt fører  

 anklagemyndigheden løbende tilsyn med, om der er grundlag for at ophæve eller  

 ændre en dom til forvaring.
3.5.3. Forsøgsordning med behandling af personer, der har begået  

 seksualforbrydelser 3.5.3.1. I tilknytning til ændringen af straffelovens § 70, der berører de  

 groveste seksualforbrydelser, er det hensigten at gennemføre en  

 forsøgsordning med anvendelse af behandling som alternativ til  

 frihedsstraf for visse seksualforbrydelser.
 Navnlig for så vidt angår incestkriminelle har behovet for behandling frem  

 for straf været påpeget, også af hensyn til ofret og den øvrige familie.  

 Denne gruppe omfatter de egentlige incestkriminelle, der har overtrådt  

straffelovens § 210 , og personer, der har begået »adoptiv- eller  

 stedbarnsincest« og dermed overtrådt straffelovens § 223, stk. 1  

 , jf. om disse bestemmelser ovenfor pkt. 3.2.1.
I perioden 1988-1994 er gennemsnitligt 13 personer årligt idømt ubetinget  

 fængsel for incest.
Størstedelen af disse personer afsoner deres straf i et  

 åbent fængsel, hvor der stort set ikke findes behandlingstilbud, jf. ovenfor  

 i afsnit 3.1. Enkelte afsoner dog deres straf i Anstalten ved Herstedvester,  

 som tilbyder behandling til personer, der har begået seksualforbrydelser, jf.  

 ovenfor pkt. 3.3.2.
Også personer, der har begået andre seksualforbrydelser end incest, uden  

 at forholdet omfatter vold eller ulovlig tvang, kan indgå i forsøgsordningen.  

 Denne gruppe omfatter navnlig personer, der har - begået grovere former for blufærdighedskrænkelse, jf. straffelovens §  

 232 , - haft samleje med et barn under 18 år, der er den pågældendes plejebarn  

 eller er betroet den pågældende til undervisning eller opdragelse, jf.  

straffelovens § 223, stk. 1 , eller - haft samleje med en person, der er indsat eller anbragt i et fængsel, en  

 børne- og ungdomsinstitution, et psykiatrisk hospital, en institution for  

 personer med vidtgående psykiske handicap eller lignende, jf.  

straffelovens § 219.
 Forsøgsordningen forudsættes i almindelighed alene at komme på tale som  

 alternativ til ubetinget fængselsstraf på fra 4-6 måneder og op til omkring1  

 1/2 år.
3.5.3.2. Forsøgsordningen tænkes gennemført på grundlag af de  

 gældende regler i straffeloven om betingede domme i lighed med den  

 forsøgsordning, der er iværksat for kriminelle stofmisbrugere i henhold til  

 folketingsbeslutning nr.
B 46 af 28. marts 1995. Der henvises herom til  

 Folketingstidende 1994-95, Forhandlingerne, s. 2540, 2940-2951, 4301-4302,  

 Tillæg A, s. 1999-2033, og Tillæg B, s. 325-328.
En betinget dom med vilkår om behandling under forsøgsordningen vil  

 forudsætte, at den kriminelle efter en individuel vurdering findes egnet og  

 motiveret til at gennemføre vilkåret.
Der skal oprettes et visitationsudvalg  

 bestående af repræsentanter for behandlingsinstitutionerne (jf. herom  

 nedenfor i afsnit 3.5.3.3.) og kriminalforsorgen.
Visitationsudvalget skal  

 foretage en nærmere vurdering af den kriminelles egnethed og motivering til  

 at indgå i et behandlingsforløb på grundlag af en indhentet mentalerklæring,  

 jf. retsplejelovens § 809. Visitationsudvalgets indstilling til brug for  

 rettens behandling af straffesagen skal indeholde en individuel  

 behandlingsplan.
Spørgsmålet om behandling i stedet for straf vil i reglen blive rejst af  

 anklagemyndigheden, kriminalforsorgen eller forsvareren.
I praksis vil det  

 formentlig være det almindeligste, at politiet retter henvendelse til  

 kriminalforsorgen, der herefter tager initiativ til, at sagen behandles i  

 visitationsudvalget.
 At forsøgsordningen gennemføres inden for rammerne af straffelovens regler  

 om betingede domme indebærer, at domstolene vil have valget mellem de to  

 former for betinget dom, der er mulighed for efter straffelovens § 56, stk. 1  

 og 2. Der kan således idømmes en betinget dom, i hvilken størrelsen af en  

 forskyldt straf ikke er fastsat (stk. 1) eller en betinget dom, hvor den  

 forskyldte straf er udmålt (stk. 2). Om den ene eller anden domsform skal  

 foretrækkes i tilfælde, der er omfattet af ordningen, afhænger af en konkret  

 vurdering.
Anvendelse af straffelovens regler om betingede domme indebærer også, at  

 enhver dom om behandling skal betinges af, at den dømte ikke begår strafbart  

 forhold i prøvetiden, jf. straffelovens § 56, stk. 3. Dette vilkår er  

 obligatorisk og kan således ikke fraviges i det enkelte tilfælde.
Endvidere  

 bør der altid som grundlag for kriminalforsorgens kontrolmuligheder  

 fastsættes vilkår om tilsyn af kriminalforsorgen, jf. straffelovens § 57,  

 stk. 1, 1. pkt., og § 59, stk. 1. En betinget dom om behandling vil desuden  

 skulle indeholde et vilkår om, at den dømte bliver undergivet  

 psykiatrisk-sexologisk behandling, jf. straffelovens § 57, stk. 1, 2. pkt.,  

 hvorefter der kan fastsættes vilkår om ophold i egnet hjem eller institution  

 (nr. 2) og om psykiatrisk behandling (nr. 5).
 Hvor generalpræventive grunde undtagelsesvis taler for det, vil det være  

 muligt at afsige en delvis betinget dom (kombinationsdom) i medfør af  

 straffelovens § 58.
I den betingede dom med vilkår om behandling skal længden af  

 behandlingsperioden fastsættes.
Et behandlingsforløb forudsættes at  

 vare mindst to år og vil typisk består af tre faser:
1) Et indledende ophold af 3-6 måneders i en af kriminalforsorgens  

 pensioner eller eventuelt i en (amts)kommunal institution.
Ved en  

 kombinationsdom vil institutionsopholdet blive erstattet af et  

 fængselsophold, hvor den ubetingede del af straffen afsones.
I denne periode  

 iværksættes behandlingen.
 2) Ambulant behandling i ca. 1 år på en af behandlingsinstitutionerne, jf.  

 nedenfor i afsnit 5.3.3.
 3) Tilsyn af kriminalforsorgen i yderligere 1/2 år eventuelt med betinget  

 vilkår om behandling (dvs. vilkår om behandling, hvis kriminalforsorgen  

 bestemmer det).
Ud over vilkår skal der i den betingede dom også fastsættes prøvetid og  

 tilsynstid . Det forventes, at prøvetid og tilsynstid som udgangspunkt  

 fastsættes til en periode svarende til varigheden af det tilbudte  

 behandlingsprogram.
Hvis det skønnes formålstjenligt, kan prøvetiden og  

 tilsynstiden fastsættes til en længere periode, dog højst tre år i alt.
Kriminalforsorgen skal i samarbejde med den ansvarlige  

 behandlingsinstitution føre tilsyn med, at behandlingen gennemføres i  

 overensstemmelse med de trufne bestemmelser.
Det forudsættes, at der reageres  

 hurtigt og mærkbart på overtrædelser af vilkår . Det er retten, der  

 træffer bestemmelse om følgerne af, at et vilkår er overtrådt, jf.  

 straffelovens § 61 (om nyt strafbart forhold) og § 60 (om overtrædelse af  

 vilkår efter § 57).
 3.5.3.3. Som led i forsøgsordningen vil der blive etableret et  

landsdækkende behandlingsnetværk bestående af 3 klinikker placeret ved  

 Rigshospitalet (Sexologisk Klinik), Psykiatrisk Hospital i Århus  

 (Retspsykiatrisk Afdeling) og på Odense Universitetshospital  

 (Psykoterapeutisk Afdeling).
 Behandlingen skal på disse behandlingsinstitutioner varetages af  

 sexologisk specialsagkyndige, idet der ofte er tale om psykiske problemer,  

 som kræver en særlig psykiatrisk-sexologisk behandling.
 Sexologisk Klinik på Rigshospitalet forudsættes at koordinere  

 behandlingsindsatsen og varetage en central rolle i forbindelse med  

 uddannelse og overvågning (supervision).
 3.5.3.4. Den nærmere tilrettelæggelse af forsøgsordningen inden  

 for de ovenfor beskrevne rammer vil inden iværksættelsen blive drøftet  

 nærmere i en arbejdsgruppe med deltagelse af de relevante statslige og  

 kommunale myndigheder.
 Det vil heri også indgå, at der bør være mulighed for en koordinering  

 mellem kriminalforsorgen og behandlingsinstitutioner og de kommunale  

 myndigheder med hensyn til eventuelle sociale foranstaltninger, herunder  

 f.eks. bistand til en incestdømts barn og øvrige familie i anledning af  

 incestforhold.
Forsøgsordningen forventes at kunne iværksættes med virkning fra den 1.  

 januar 1997, og den forudsættes at strække sig over mindst tre år.
Der vil  

 blive gennemført løbende og systematiske undersøgelser af forsøgsordningens  

 anvendelse og forløb med henblik på en vurdering af, om ordningen bør gøres  

 permanent.
3.5.4. Afsoning og behandling ved tidsbestemt fængselsstraf Af de personer, der i dag idømmes en sædvanlig, tidsbestemt fængselsstraf,  

 vil en del blive omfattet af den foreslåede forsøgsordning med behandling af  

 personer, der har begået visse mindre grove seksualforbrydelser, jf. ovenfor  

 i afsnit 5.3., mens en (lille) del vil blive idømt forvaring og i den  

 forbindelse søgt behandlet på Anstalten ved Herstedvester, jf. ovenfor pkt.  

 3.5.2.
 Også for de øvrige personer, der dømmes for en seksualforbrydelse, er der  

 imidlertid behov for at iværksætte en målrettet behandlingsindsats.
 For at sikre den bedst mulige placering og behandling af disse personer er  

 det hensigten at etablere en visitationsordning for alle personer, der er  

 idømt en tidsbestemt fængselsstraf for seksualforbrydelser.
Det er hensigten at etablere ordningen under Anstalten ved Herstedvester,  

 hvor der oprettes en visitations- og observationsafdeling.
I en sådan  

 afdeling vil personer, der er idømt en relativt kort frihedsstraf for  

 seksualforbrydelser - og som i dag derfor anbringes i åbent fængsel uden  

 behandlingsmuligheder - kunne anbringes som en indledning på afsoningen.  

 Under anbringelsen kan behandlingspersonalet i anstalten vurdere den indsatte  

 med henblik på at afdække et eventuelt behandlingsbehov og på baggrund heraf  

 rådgive Direktoratet for Kriminalforsorgen om, hvor den pågældende bør  

 anbringes.
Det forudsættes, at opholdet i visitationsafdelingen bliver  

 kortvarigt, normalt 2-4 uger.
 Anbringelsen forudsættes herudover typisk som hidtil at ske i et åbent  

 fængsel, normalt det fængsel, som ligger nærmest den dømtes bopæl i  

 overensstemmelse med det almindelige geografiske nærhedsprincip.
 For de indsatte, der skønnes at have behov og at være motiveret for  

 behandling, forudsættes der etableret mulighed for dette gennem et samarbejde  

 med de 3 klinikker i det landsdækkende behandlingsnetværk, jf. ovenfor pkt.  

 3.5.3.3., efter drøftelse i den arbejdsgruppe, der skal tilrettelægge  

 forsøgsordningen, jf. ovenfor pkt. 3.5.3.4.
 I det omfang det er forsvarligt og praktisk muligt, vil den indsatte kunne  

 deltage i ambulant behandling i forbindelse med udgang fra fængslet.  

 Herudover vil der eventuelt være mulighed for at træffe bestemmelse om  

 overførsel i medfør af straffelovens § 49, stk. 2, til en af  

 kriminalforsorgens pensioner eller en kommunal institution på vilkår af, at  

 den dømte deltager i ambulant behandling på en behandlingsinstitution.  

 Endelig bør der være mulighed for - hvis der er behov for det - i forbindelse  

 med prøveløsladelse at fastsætte vilkår om fortsat behandling.
Visitations- og observationsafdelingen i Anstalten ved Herstedvester skal  

 have en kapacitet på 5-10 pladser.
Afdelingens fængselsfunktionærer bør  

 gennemgå en efteruddannelse, som gør dem særligt egnede til i samarbejde med  

 behandlingspersonalet på anstalten at tage sig af personer, der er dømt for  

 seksualforbrydelser.
Med henblik på at undgå misbrug i forbindelse med de foreslåede ambulante  

 behandlingstilbud er det en afgørende forudsætning, at der etableres et tæt  

 og formaliseret samarbejde mellem vedkommende afsoningsinstitution og  

 behandlingsinstitutionen.
Der skal så ledes i nødvendigt omfang kunne  

 udveksles oplysninger, hvis den dømte i behandlingsforløbet viser tegn på  

 farlighed eller misbrug, der kan føre til ny kriminalitet.
Et sådant  

 samarbejde kendes i dag mellem de psykiatriske afdelinger og  

 kriminalforsorgen i frihed omkring psykisk syge personer, der er dømt til  

 behandling i medfør af straffelovens §§ 68-69.
 Som anført ovenfor under pkt. 3.3.2. er det erfaringen i Anstalten ved  

 Herstedvester, at navnlig personer, der er idømt en tidsbestemt  

 fængselsstraf, undertiden modsætter sig behandling i anstalten, selv om det  

 har den følge, at de ikke prøveløslades, men må afsone den fulde straf.  

 Justitsministeriet forudsætter, at der ved seksualforbrydelser i højere grad  

 end sædvanligt gives afslag på prøveløsladelse, hvis den kriminelle ikke  

 accepterer et relevant vilkår om i prøvetiden at fortsætte en påbegyndt  

 psykiatrisk behandling eventuelt kombineret med kønsdriftsdæmpende medicin.
 4. Sproglig modernisering af straffelovens § 16 og § 68 m.v.
4.1. Indledning Formålet med lovforslagets § 1, nr. 2, 7 og 10-14, § 2, nr. 1, og § 3 er  

 at gennemføre en sproglig modernisering af straffelovens §§ 16 og 68 om  

 »åndssvage« lovovertrædere samt de dertil knyttede bestemmelser i  

 retsplejelovens § 809, stk. 2, om indlæggelse til mentalundersøgelse på  

 »åndssvageanstalt« og § 6, stk. 1, i loven om udlægning af  

 åndssvageforsorgen og den øvrige særforsorg m.v. vedrørende pligten til at  

 modtage og føre tilsyn med »åndssvage« lovovertrædere på de  

 amtskommunale institutioner for personer med vidtgående psykiske handicap.  

 Endvidere foreslås ændring af bestemmelserne i straffelovens § 218, stk. 1, §  

 219, § 236, stk. 1, § 254 og § 261, stk. 2, der benytter begrebet  

 »åndssvag«, »åndssvageanstalt« eller lignende.
 Spørgsmålet om en sproglig modernisering af straffelovens § 16 og § 68 har  

 bl.a. været rejst af Folketingets Retsudvalg, jf. udvalgets spørgsmål nr. 237  

 (alm. del - bilag 476) i folketingsåret 1994-95.
 Med lovforslaget tilsigtes ingen ændring af de pågældende bestemmelsers  

 hidtidige anvendelsesområde.
4.2. Gældende ret 4.2.1. Efter straffelovens § 16, stk. 1, straffes personer, der på  

 gerningstiden var utilregnelige på grund af åndssvaghed i højere grad, ikke.  

 Personer, der befandt sig i en tilstand af åndssvaghed i lettere grad eller i  

 en tilstand, som ganske må ligestilles med åndssvaghed, straffes ikke,  

 medmindre særlige omstændigheder taler for at pålægge straf, jf.  

 straffelovens § 16, stk. 2.
Hvis der statueres straffrihed i medfør af § 16, frifindes tiltalte for  

 straf.
Dette er imidlertid kun undtagelsesvis ensbetydende med, at der ikke  

 fastsættes en reaktion i anledning af lovovertrædelsen.
Efter straffelovens §  

 68 kan retten således træffe bestemmelse om anvendelse af andre  

 foranstaltninger, der findes formålstjenlige for at forebygge yderligere  

 lovovertrædelser.
Såfremt mindre indgribende foranstaltninger som tilsyn,  

 bestemmelser vedrørende opholdssted eller arbejde, afvænningsbehandling,  

 psykiatrisk behandling m.v. ikke findes tilstrækkelige, kan det bestemmes, at  

 den pågældende skal anbringes i institution for åndssvage eller under  

 åndssvageforsorg eller i egnet hjem eller institution til særlig pleje eller  

 forsorg, jf. § 68, 2. pkt.
 Om reaktionen ved andre psykiske afvigelser end de i § 16 omhandlede,  

 f.eks. over for sinker, henvises til straffelovens § 69. Efter denne  

 bestemmelse kan retten, såfremt det findes formålstjenligt, i stedet for at  

 idømme straf træffe bestemmelse om foranstaltninger som nævnt i § 68, 2.  

 pkt., i tilfælde, hvor gerningsmanden ved den strafbare handlings foretagelse  

 befandt sig i en tilstand, der var betinget af mangelfuld udvikling,  

 svækkelse eller forstyrrelse af de psykiske funktioner, og som ikke er af den  

 i § 16 nævnte beskaffenhed.
4.2.2. Ved lov nr. 258 af 8. juni 1978 om ændring af lov om social  

 bistand med flere love (Særforsorgens udlægning m.v.) ophævedes med virkning  

 fra den 1. januar 1980 den særlige lovgivning om forsorgen for åndssvage og  

 andre svagt begavede.
Samtidig blev denne forsorg ved lov nr. 257 af 8. juni  

 1978 om udlægning af åndssvageforsorgen og den øvrige særforsorg m.v.  

 (udlægningsloven) lagt ud til kommunerne, amtskommunerne og Københavns og  

 Frederiksberg kommuner.
Herefter er den pågældende persongruppe omfattet af  

 de almindelige regler i bistandsloven.
 Efter bistandslovens § 112 har amtskommunen pligt til at sørge for, at der  

 er det nødvendige antal pladser for voksne, der på grund af et vidtgående  

 fysisk eller psykisk handicap har et særligt behov for pleje, behandling m.v.  

 For så vidt angår åndssvage lovovertrædere, suppleres denne bestemmelse af  

 udlægningslovens § 6, hvorefter amtskommunerne samt Københavns og  

 Frederiksberg kommuner har pligt til på disses institutioner for personer med  

 vidtgående fysiske og psykiske handicap at modtage og føre tilsyn med  

 personer, der efter retskendelse skal underkastes mentalundersøgelse eller i  

 henhold til dom, kendelse eller vilkår for tiltalefrafald eller  

 prøveløsladelse skal anbringes i institution for åndssvage eller undergives  

 åndssvageforsorg.
Om amtskommunernes modtagepligt henvises endvidere til Socialministeriets  

 bekendtgørelse nr. 567 af 21. december 1979 om pligt til at modtage åndssvage  

 lovovertrædere på bistandslovens døgninstitutioner for voksne med vidtgående  

 fysiske eller psykiske handicap under amtskommunerne samt om særlige  

 sikkerhedsforanstaltninger.
Hertil føjes reglerne i Socialministeriets  

 bekendtgørelse nr. 568 af samme dato med senere ændringer om magtanvendelse  

 m.v. i institutioner for voksne med vidtgående fysiske eller psykiske  

 handicap.
Den sociale lovgivning, der har været gældende siden 1980, har givet  

 anledning til en vis tilpasning af anklagemyndighedens påstand i sager mod  

 åndssvage lovovertrædere til de gældende socialretlige regler, jf. herved  

 Anklagemyndighedens Årsberetning 1990 s. 112 ff.
F.eks. formuleres en påstand  

 om anbringelse i institution som påstand om »anbringelse i institution  

 for personer med vidtgående psykiske handicap«.
Som et andet eksempel  

 kan nævnes en påstand om tilsyn med mulighed for administrativ bestemmelse om  

 anbringelse på institution.
En sådan påstand formuleres som påstand om  

 »tilsyn af amtskommunen/Københavns eller Frederiksberg kommune  

 vedrørende personer med vidtgående psykiske handicap, således at vedkommende  

 efterkommer tilsynsmyndighedens bestemmelse om ophold og arbejde, og således  

 at der af tilsynsmyndigheden kan træffes bestemmelse om anbringelse i  

 institution for personer med vidtgående psykiske handicap.« Det ses endvidere i retspraksis, at formuleringen af afgørelser om  

 foranstaltninger i medfør af straffelovens § 68, 2. pkt., tilpasses den  

 ændrede terminologi.
Til illustration kan i den forbindelse henvises til  

 dommen, der er gengivet i Ugeskrift for Retsvæsen 1994, side 685, hvor den  

 tiltalte blev dømt til anbringelse »i institution for personer med  

 vidtgående psykiske handicap«.
4.3. Betænkningen om foranstaltninger over for åndssvage og andre  

 svagt begavede lovovertrædere I betænkning nr. 955/1982 om foranstaltninger over for åndssvage og andre  

 svagt begavede lovovertrædere blev det overvejet, om anvendelsen af  

 udtrykkene » åndssvaghed«, jf. straffelovens § 16, og  

 »institution for åndssvage« samt »åndssvageforsorg«, jf.  

 straffelovens § 68, 2. pkt., kan anses for hensigtsmæssig efter ophævelsen af  

 den særlige lovgivning om forsorgen for åndssvage og andre særlig svagt  

 begavede.
Der henvises til betænkningen s. 73 ff. og s. 101 ff.
 Af betænkningen fremgår, at et flertal ikke fandt grundlag for at foreslå,  

 at udtrykket »åndssvaghed« udgår af straffelovens § 16. Flertallet  

 henviste - bl.a. på baggrund af Retslægerådets vurdering - til, at begrebet  

 »åndssvaghed« fortsat er egnet til at bidrage til en afgrænsning af  

 en persongruppe, som på grund af psykisk afvigelse bør fritages for straf.  

 Flertallet fremhævede i den forbindelse, at de i straffeloven anvendte  

 betegnelser samtidig udgør en barriere mod anvendelsen af tidsubestemte  

 retsfølger over for grupper af svagt begavede lovovertrædere (sinker), som  

 der var enighed om at holde uden for reglerne om straffrihed og  

 særforanstaltninger.
Flertallet gav udtryk for, at terminologien i straffelovens § 68 bør  

 ændres, således at udtrykket »åndssvageforsorg« og eventuelt  

 tillige » institution for åndssvage« udgår.
Der var imidlertid  

 enighed om, at det ikke gør nogen retlig forskel, om sidstnævnte udtryk  

 bibeholdes eller ej, da domstolene ikke kan antages at være bundet til at  

 anvende netop de udtryk, som straffelovens § 68 indeholder.
4.4. Retslægerådets udtalelse Da den under pkt. 4.3. nævnte betænkning er fra 1982, har  

 Justitsministeriet anmodet Retslægerådet om en udtalelse om, hvorvidt den  

 opfattelse, som rådet gav udtryk for i betænkningen, fortsat er gældende.
 Retslægerådet har udtalt, at begrebet »åndssvag« fortsat er  

 egnet til at danne udgangspunkt for afgrænsningen af den persongruppe, der er  

 omfattet af straffelovens § 16, og som er præget af en medfødt eller tidligt  

 erhvervet defekt, i første række af de pågældendes intellektuelle formåen.  

 Rådet peger dog i den forbindelse på, at FN's sundhedsorganisation (World  

 Health Organization (WHO)) også anvender betegnelsen »mental  

 retardering«.
Det er Retslægerådets opfattelse, at betegnelserne »åndssvaghed«  

 og »mental retardering« er synonymer og vil kunne erstatte  

 hinanden.
WHO's klassifikationssystem inddeler mental retardering i fire  

 grader: lettere grad, middelsvær grad, sværere grad og sværeste grad.
At være  

 mentalt retarderet i »lettere grad« svarer ifølge Retslægerådet til  

 tilstanden »åndssvaghed i lettere grad«, jf. straffelovens § 16,  

 stk. 2. At være mentalt retarderet i »middelsvær, sværere eller sværeste  

 grad« svarer til tilstanden »åndssvaghed i højere grad«, jf.  

 straffelovens § 16, stk. 1. Personer, der tilhører sinkegruppen, er ikke  

 klassificerede i den del af klassifikationssystemet, der vedrører de psykiske  

 lidelser og forstyrrelser, og således heller ikke under »mental  

 retardering«.
At være »sinke« er ikke opfattet som en egentlig  

 psykisk lidelse, hvilket ifølge Retslægerådet er i overensstemmelse med dansk  

 tradition, hvorefter denne gruppe er holdt uden for reglerne om straffrihed  

 og særbehandling.
Retslægerådet har også overvejet, om betegnelsen »person med  

 vidtgående psykisk handicap« kan erstatte udtrykket  

 »åndssvaghed«.
Denne betegnelse kan imidlertid også omfatte sinker,  

 og det er derfor Retslægerådets opfattelse, at den pågældende betegnelse ikke  

 vil være egnet til at afgrænse den gruppe, over for hvilken en  

 særforanstaltning må anbefales.
4.5. Justitsministeriets overvejelser Som det fremgår af pkt. 4.2.2. ovenfor, er udtrykket  

 »åndssvageforsorg« udgået af den sociale lovgivning i forbindelse  

 med ophævelsen af den særlige lovgivning om forsorgen for åndssvage og andre  

 særlig svagt begavede i 1980.
Endvidere er udtrykket »åndssvag« mange steder i den sociale  

 lovgivning erstattet med udtrykket »personer med vidtgående psykiske  

 handicap«.
I den forbindelse er der såvel i anklagemyndighedens praksis  

 som i retspraksis sket en vis tilpasning af formuleringen af foranstaltninger  

 i medfør af straffelovens § 68, 2. pkt., over for denne gruppe af  

 lovovertrædere til de gældende socialretlige regler.
Også i anden lovgivning  

 anvendes andre udtryk end ordet »åndssvag«, herunder f.eks.  

 »hæmmet psykisk udvikling«.
 Justitsministeriet finder, at der bør gennemføres en lignende tilpasning  

 af terminologien i straffelovens §§ 16 og 68 om åndssvage lovovertrædere.
 Det er i nogle høringssvar over et udkast til lovforslaget anført, at det  

 foretrækkes at anvende udtrykket »udviklingshæmning«.
 Sinkegruppen bør imidlertid fortsat holdes uden for reglerne om  

 straffrihed og særbehandling, og udtrykket »udviklingshæmning« er  

 derfor ikke et egnet kriterium som erstatning for »åndssvaghed« i  

 straffelovens § 16. Det samme gælder for udtrykket »person med  

 vidtgående psykisk handicap«.
 Det foreslås på denne baggrund, at udtrykket »åndssvaghed« i  

 straffelovens § 16 erstattes med betegnelsen »mental retardering«.
Endvidere foreslås udtrykket »i institution for åndssvage eller under  

 åndssvageforsorg« i straffelovens § 68, 2. pkt., ændret til »i  

 institution for personer med vidtgående psykiske handicap eller under tilsyn  

 med mulighed for administrativ anbringelse«.
I den forbindelse foreslås  

 en tilsvarende sproglig ændring af bestemmelserne i retsplejelovens § 809,  

 stk. 2, og udlægningslovens § 6, stk. 1, nr. 2 og 3.
Lovforslaget omfatter også de andre bestemmelser i straffeloven, der  

 benytter betegnelsen »åndssvag« eller lignende.
Det drejer sig om §  

 218, stk. 1, om udnyttelse af en persons åndssvaghed til at skaffe sig  

 samleje med den pågældende uden for ægteskab, § 219 om den, der som ansat ved  

 åndssvageinstitution har samleje med nogen, der er optaget i institutionen, §  

 236, stk. 1, om pålæg til seksualforbrydere om ikke at indfinde sig bl.a. ved  

 åndssvageanstalter, § 254 om at overlade en åndssvag farligt våben eller  

 sprængstof og § 261, stk. 2, om uberettiget at holde en person i forvaring  

 som åndssvag.
 Der henvises i øvrigt til de særlige bemærkninger til lovforslagets § 1,  

 nr. 2, 7 og 10-14, § 2, nr. 1, og § 3.
 5. Lovforslagets økonomiske og administrative konsekvenser m.v.
5.1. Forslaget om styrkelse af mulighederne for at anvende  

 samfundstjeneste skønnes at medføre meromkostninger til socialrådgivere,  

 administrative medarbejdere m.v. i den frie kriminalforsorg svarende til ca.  

 6-8 årsværk.
Ordningen reducerer samtidig behovet for fængselskapacitet med  

 skønsmæssigt 20-25 pladser svarende til et årligt personaleforbrug på ca. 5  

 årsværk.
 5.2. Forslaget om udvidet adgang til forvaring skønnes ikke  

 umiddelbart at medfører behov for flere ressourcer til kriminalforsorgen.
5.3. For personer, der idømmes en tidsbestemt frihedsstraf,  

 foreslås etableret en visitationsordning i Anstalten ved Herstedvester, hvor  

 alle dømte vil kunne anbringes som indledning til afsoningen.
Endvidere  

 foreslås en forstærket behandlingsindsats under afsoningen.
 En afdeling i Anstalten ved Herstedvester foreslås i den forbindelse  

 ændret til visitationsafdeling, og 10 erstatningspladser herfor foreslås  

 etableret som udslusningspladser i en bygning ved siden af anstalten.
Det samlede personalemerforbrug skønnes at udgøre 15-20 årsværk svarende  

 til ca. 6,0 mio. kr. årligt.
Etableringsomkostningerne anslås til ca. 1,0  

 mio. kr.
 Den forstærkede behandlingsindsats forudsættes etableret i forbindelse med  

 den 3-årige forsøgsordning med betinget dømte, jf. nedenfor pkt. 5.4.
 5.4. Den 3-årige forsøgsordning i 1997-99 med idømmelse af  

 betinget straf med vilkår om behandling vil medføre merudgifter til tilsyn i  

 kriminalforsorgen og merudgifter til psykiatrisk-sexologisk behandling af de  

 omhandlede personer.
 Under forudsætning af ca. 25 personer i behandling i forsøgsordningen på  

 samme tid skønnes ressourceforbruget i kriminalforsorgen at udgøre ca. 5  

 årsværk svarende til merudgifter på ca. 1,5 mio. kr. årligt.
 De nødvendige lægelige behandlingstilbud overfor dels dømte med ubetinget  

 straf dels betinget dømte med vilkår om behandling foreslås etableret ved  

 Rigshospitalet samt Psykiatrisk Hospital i Århus og Odense  

 Universitetshospital.
Under forudsætning af ca. 25 nyhenviste pr. år svarende til ca. 50  

 behandlingspladser i alt har Sundhedsministeriet oplyst, at de årlige  

 udgifter vil ligge i størrelsesordenen ca. 3,5 mio. kr., i 1997 dog noget  

 mindre.
Denne udgift dækker både behandling i forsøgsordningen og behandling  

 af personer idømt tidsbestemt straf, jf. ovenfor pkt. 5.3. Ordningen har ikke  

 været endeligt forhandlet med de implicerede sygehusejere.
 5.5. Til yderligere forskning og undersøgelse vedrørende  

 anvendelsen af domme til samfundstjeneste, jf. de almindelige bemærkninger  

 pkt. 2.3.1. samt vedrørende seksualkriminalitet, jf. pkt. 3.5.1. forudses  

 udgifter inden for en ramme på 0,5 mio. kr.
5.6. De samlede årlige merudgifter i 1997 og følgende år udgør  

 herefter ca. 11,5 mio. kr.
Etableringsudgifterne i 1997 udgør ca. 1,0 mio.  

 kr.
 Merudgifterne afholdes inden for Justitsministeriets bevillingsmæssige  

 rammer.
 Lovforslaget har ingen miljømæssige eller erhvervsøkonomiske konsekvenser  

 og indeholder ikke EU-retlige aspekter.
 6. Hørte myndigheder m.v.
 Lovforslaget har været sendt til høring hos:
 Præsidenterne for Østre og Vestre Landsret, præsidenterne for Københavns  

 Byret og for retterne i Århus, Odense, Ålborg og Roskilde, Den Danske  

 Dommerforening, Dommerfuldmægtigforeningen, rigsadvokaten, rigspolitichefen,  

 politidirektøren i København, Foreningen af Politimestre i Danmark,  

 Politifuldmægtigforeningen, Dansk Politiforbund, Dansk  

 Kriminalpolitiforening, Dansk Fængselsforbund, Kriminalforsorgsforeningen,  

 Advokatrådet, Retslægerådet, Den Almindelige Danske Lægeforening,  

 Hovedstadens Sygehusfællesskab, Amtsrådsforeningen, Kommunernes  

 Landsforening, Københavns Kommune, Frederiksberg Kommune og Det Danske Center  

 for Menneskerettigheder, Det Centrale Handicapråd, Center for Ligebehandling  

 af Handicappede, De Samvirkende Invalideorganisationer, Landsforeningen LEV,  

 Børnerådet og Landsforeningen Sind.
Det bemærkes, at udkastet også indeholdt bestemmelser om  

 varetægtsfængsling i retshåndhævelsesøjemed under domsforhandlingen.
En  

 eventuel lovgivning om dette spørgsmål er udskudt til næste  

 folketingssamling.
Bemærkninger til lovforslagets enkelte bestemmelser I bilag 1 til lovforslaget er de foreslåede regler sammenholdt med  

 de gældende regler.
Til § 1 Til nr. 1 Forslaget er en konsekvens af, at samfundstjeneste nu er selvstændigt  

 reguleret i straffelovens kap. 8 (§§ 62-67).
 Efter straffelovens § 4, stk. 1, afgøres det efter den ved handlingens  

 påkendelse gældende lovgivning, hvorvidt den strafbare handling skal medføre  

 retsfølger af sådan art som nævnt i §§ 56-61, 68-70, 73 og 79. Det drejer sig  

 om betingede domme og visse andre retsfølger af den strafbare handling.
 Ved forslaget indsættes der i § 4, stk. 1, ved siden af henvisningen til  

 betingede domme m.v. en henvisning til straffelovens regler om  

 samfundstjeneste.
Til nr. 2 Som det fremgår af pkt. 4.5. i de almindelige bemærkninger til  

 lovforslaget, foreslås udtrykket »åndssvaghed« i straffelovens § 16  

 erstattet med betegnelsen »mental retardering«.
 De foreslåede ændringer indebærer, at udtrykket »åndssvaghed i højere  

 grad«, jf. straffelovens § 16, stk. 1, erstattes med betegnelsen  

 »mentalt retarderede i højere grad«, og at udtrykkene  

 »åndssvaghed i lettere grad« og »åndssvaghed«, jf.  

 straffelovens § 16, stk. 2, erstattes med betegnelserne »mentalt  

 retarderede i lettere grad« og »mental retardering«.
 Ændringerne er udelukkende af terminologisk karakter og berører derfor  

 ikke bestemmelsernes hidtidige anvendelsesområde.
Tilstanden »mentalt retarderet i højere grad« svarer således til  

 tilstanden »åndssvaghed i højere grad« i straffelovens § 16, stk.  

 1, 1. pkt., og til tilstandene »mental retardering i middelsvær, sværere  

 og sværeste grad« i WHO's klassifikationssystem, jf. pkt. 4.4. i de  

 almindelige bemærkninger til lovforslaget.
En person, der på  

 gerningstidspunktet var mentalt retarderet i højere grad og som følge heraf  

 utilregnelig skal derfor frifindes for straf efter § 16, stk. 1, 2. pkt., som  

 affattet ved lovforslagets § 1, nr. 2, jf. udtrykket »tilsvarende«  

 i bestemmelsen.
Endvidere svarer tilstanden »mentalt retarderet i lettere grad«  

 til tilstanden »åndssvaghed i lettere grad« i straffelovens § 16,  

 stk. 2, og til tilstanden »mental retardering i lettere grad« i  

 WHO's klassifikationssystem, jf. pkt. 4.4. i de almindelige bemærkninger til  

 lovforslaget.
En person, der på gerningstidspunktet var mentalt retarderet i  

 lettere grad, skal derfor ikke straffes, medmindre særlige omstændigheder  

 taler for at pålægge straf, jf. § 16, stk. 2, 1. pkt., i lovforslaget.
Endelig svarer tilstanden »mental retardering« til betegnelsen  

 »åndssvaghed« i straffelovens § 16, stk. 2, og til tilstandene  

 »mental retardering i lettere, middelsvær, sværere og sværeste  

 grad« i WHO's klassifikationssystem, jf. pkt. 4.4. i de almindelige  

 bemærkninger til lovforslaget.
Det indebærer, at en person, der på  

 gerningstidspunktet befandt sig i en tilstand, som ganske må ligestilles med  

 mental retardering, ikke straffes, medmindre særlige omstændigheder taler for  

 at pålægge straf, jf. § 16, stk. 2, 2. pkt., som affattet ved lovforslaget.
 Om eventuel fastsættelse af anden reaktion end straf i de ovennævnte  

 tilfælde, henvises til straffelovens § 68, som foreslås ændret ved  

 lovforslagets § 1, nr. 7.
Til nr. 3 Efter forslaget kan den tid, inden for hvilken den fastsatte arbejdspligt  

 skal være afviklet, forlænges af tilsynsmyndigheden, hvis særlige grunde  

 taler derfor, dog ikke ud over prøvetiden.
Forslaget indebærer, at tilsynsmyndigheden kan forlænge afviklingstiden,  

 hvis den dømte f.eks. på grund af sygdom eller andre årsager, som er  

 undskyldelige, ikke kan nå at afvikle arbejdspligten inden for den i dommen  

 fastsatte afviklingstid.
Det vil også f.eks. være muligt at forlænge  

 afviklingstiden i tilfælde, hvor samfundstjenesten er idømt sammen med en  

 kort ubetinget frihedsstraf, jf. forslaget under nr. 2.3.2., hvis det på  

 grund af afsoningen ikke er muligt at opfylde arbejdspligten inden udløbet af  

 længstetiden.
Den dømte vil efter forslaget kunne forlange rettens prøvelse af  

 spørgsmålet om forlængelse af afviklingstiden.
Sagen skal i så fald  

 indbringes for retten ved anklagemyndighedens foranstaltning, ligesom det  

 sker ved overtrædelse af vilkåret om samfundstjeneste eller andre vilkår.
 Der henvises til de almindelige bemærkninger pkt. 2.3.4.
Til nr. 4 Efter forslaget ændres straffelovens § 63, stk. 2, således at der i dommen  

 fastsættes en prøvetid på højst 2 år, dog således at prøvetiden ophører, når  

 længstetiden for arbejdspligtens opfyldelse (afviklingstiden) er udløbet,  

 medmindre andet er bestemt i dommen.
 Da der efter forslaget ikke er mulighed for, at afviklingstiden af  

 tilsynsmyndigheden kan forlænges ud over prøvetiden, forudsættes det, at  

 prøvetiden ved dommen til samfundstjeneste - hvis prøvetiden fastsættes til  

 et kortere tidsrum end 2 år - dog fastsættes således, at der er plads til, at  

 tilsynsmyndigheden i givet fald kan forlænge afviklingstiden.
Til nr. 5 Efter den gældende bestemmelse i straffelovens § 63, stk. 4, kan der i en  

 dom til samfundstjeneste fastsættes vilkår om, at den dømte undergives  

 ambulant afvænningsbehandling for misbrug af alkohol eller narkotika eller  

 ambulant psykiatrisk behandling.
 Efter forslaget vil der til en dom til samfundstjeneste kunne knyttes de  

 samme typer af særvilkår som til en almindelig betinget dom, jf.  

 straffelovens § 57. Den eneste betingelse er, at retten finder sådanne vilkår  

 formålstjenlige.
 Der henvises til de almindelige bemærkninger pkt. 2.3.3.
Til nr. 6 Efter den gældende bestemmelse i straffelovens § 64 er muligheden for at  

 kombinere en betinget dom med vilkår om samfundstjeneste med en ubetinget  

 frihedsstraf eller en bøde begrænset til tilfælde, hvor flere uligeartede  

 lovovertrædelser foreligger til samlet pådømmelse.
 Efter forslaget vil der også i tilfælde, hvor en enkelt eller flere  

 ligeartede lovovertrædelser foreligger til pådømmelse, kunne gives en  

 betinget dom med vilkår af samfundstjeneste og en ubetinget frihedsstraf  

 eller en bøde efter reglerne i straffelovens § 58.
 Retten får således mulighed for i tilfælde, der ligger på grænsen mellem  

 betinget og ubetinget frihedsstraf, men hvor valget efter de gældende regler  

 ville være faldet på en ubetinget frihedsstraf, i stedet at idømme en  

 betinget straf med vilkår om samfundstjeneste og en kortere ubetinget  

 frihedsstraf eller en bøde.
 For at den ubetingede del af straffen ikke i for høj grad skal virke  

 hæmmende på den dømtes motivation til afvikling af samfundstjenesten,  

 foreslås det, at en ubetinget frihedsstraf i kombination med samfundstjeneste  

 ikke kan overstige 3 måneder.
 Der henvises i øvrigt til de almindelige bemærkninger pkt. 2.3.2., hvor  

 det bl.a. forudsættes, at en lovovertrædelse, der efter de gældende regler  

 ville medføre en almindelig betinget dom eller en betinget dom med vilkår om  

 samfundstjeneste, ikke efter gennemførelsen af lovforslaget fører til  

 idømmelse af en kombinationsdom.
Til nr. 7 Som det fremgår af pkt. 4.5. i de almindelige bemærkninger til  

 lovforslaget, foreslås udtrykket »i institution for åndssvage eller  

 under åndssvagforsorg« i straffelovens § 68, 2. pkt., ændret til »i  

 institution for personer med vidtgående psykiske handicap eller under tilsyn  

 med mulighed for administrativ anbringelse«.
 Den foreslåede ændring indebærer alene, at der sker en sproglig tilpasning  

 af bestemmelsen i straffelovens § 68, 2. pkt., til de gældende socialretlige  

 regler.
 Bestemmelsen om anbringelse »i institution for personer med  

 vidtgående psykiske handicap« vil således f.eks. kunne finde anvendelse  

 i tilfælde, hvor der er nedlagt påstand om anbringelse i institution eller om  

 anbringelse i institution med mulighed for midlertidig anbringelse på lukket  

 (sikret) afdeling, jf. herved side 120-123 i Anklagemyndighedens Årsberetning  

 1990.
 Bestemmelsen om, at den pågældende skal anbringes »under tilsyn med  

 mulighed for administrativ anbringelse« sigter til tilfælde, hvor der er  

 truffet bestemmelse om amtskommunalt tilsyn, således at den pågældende  

 efterkommer tilsynsmyndighedens bestemmelse om ophold og arbejde, og således  

 at der af tilsynsmyndigheden kan træffes bestemmelse om anbringelse i  

 institution for personer med vidtgående psykiske handicap, jf. herved side  

 119-120 i Anklagemyndighedens Årsberetning 1990.
Tilfælde, hvor der alene er truffet bestemmelse om tilsyn, jf. herved side  

 119 i Anklagemyndighedens Årsberetning 1990, omfattes af udtrykket  

 »tilsyn« i § 68, 2. pkt.
Det skyldes, at der i sådanne tilfælde  

 ikke er mulighed for, at tilsynsmyndigheden kan træffe bestemmelse om  

 anbringelse i institution for personer med vidtgående psykiske handicap.
 Der henvises endvidere til bemærkningerne til lovforslagets § 1, nr. 10-14  

 om ændringer i straffeloven i øvrigt, § 2, nr. 1, om ændring af  

 retsplejelovens § 809, stk. 2, vedrørende indlæggelse til mentalobservation  

 på åndssvageanstalt, og til lovforslagets § 3 om ændring af udlægningslovens  

 § 6, stk. 1, nr. 2 og 3, vedrørende pligt til at modtage og føre tilsyn med  

 åndssvage lovovertrædere på de amtskommunale institutioner for personer med  

 vidtgående psykiske handicap.
 Om afgrænsningen af den persongruppe, der på grund af psykisk afvigelse  

 frifindes for straf og i stedet efter omstændighederne dømmes i medfør af  

 straffelovens § 68, henvises til straffelovens § 16, som affattet ved  

 lovforslagets § 1, nr. 2.
Til nr. 8 og 9 De foreslåede ændringer af straffelovens § 70, indebærer en mindre  

 udvidelse af adgangen til at idømme forvaring for så vidt angår grove  

 seksualforbrydelser.
Baggrunden for forslaget er beskrevet i de almindelige  

 bemærkninger, pkt. 3.5.2.
 Efter forslaget tilføjes der til § 70 et nyt stk. 2, som indeholder de  

 lempeligere betingelser for idømmelse af forvaring for disse  

 lovovertrædelser.
Den nugældende § 70, der bliver § 70, stk. 1, vil fremover alene omfatte  

 de øvrige lovovertrædelser, der kan medføre forvaring, dvs. drab, røveri,  

 frihedsberøvelse, alvorlig voldsforbrydelse, trusler eller brandstiftelse.
I  

 forhold til denne bestemmelse lempes betingelserne for så vidt angår grove  

 seksualforbrydelser, idet ordet »navnlig« udgår af farlighedskravet  

 (§ 70, stk. 2, nr. 2), ligesom ordet »nærliggende« i samme  

 bestemmelse ændres til: »væsentlig«.
I dag er det ofte først ved tiltaltes tredje dom for seksualforbrydelser,  

 at anvendelse af forvaring kommer på tale.
Fremover bør forvaring kunne komme  

 på tale også ved anden dom, hvor grovheden af den seneste seksualforbrydelse  

 eller antallet af forhold under denne straffesag sammenholdt med oplysninger  

 om tiltaltes aktuelle farlighed taler for en tidsubestemt foranstaltning,  

 hvor der bliver mulighed for ved behandling at modvirke risikoen for  

 gentagelse.
 Det skal heller ikke være udelukket at idømme forvaring allerede første  

 gang en person tiltales for grove seksualforbrydelser, hvis der efter  

 oplysningerne om tiltaltes person er betydelig risiko for gentagelse, som bør  

 forhindres.
 Efter den gældende bestemmelse idømmes årligt kun 2-3 personer forvaring.  

 Ændringen af § 70 vil formentlig højst indebære, at yderligere 2-3 personer i  

 gennemsnit årligt dømmes til forvaring.
Til nr. 10 Ifølge straffelovens § 218, stk. 1, straffes den, der ved udnyttelse af en  

 persons sindssygdom eller åndssvaghed skaffer sig samleje uden for ægteskab  

 med den pågældende.
Det foreslås, at udtrykket »åndssvag« i § 218, stk. 1, der  

 afgrænses på samme måde som i straffelovens § 16, ligesom i denne bestemmelse  

 erstattes med begrebet »mentalt retarderet«.
Der sker herved ingen  

 ændring af bestemmelsens anvendelsesområde.
 I øvrigt henvises til de almindelige bemærkninger pkt. 4.5.
Til nr. 11 Straffelovens § 219 omfatter forhold, hvor en person, der er ansat eller  

 tilsynsførende ved fængsel, forsorgshjem, børne- eller ungdomshjem, hospital  

 for sindslidende, åndssvageinstitution eller lignende institution, har  

 samleje med nogen, der er optaget i institutionen.
 Det foreslås, at udtrykket »åndssvageinstitution« erstattes af  

 udtrykket »institution for personer med vidtgående psykiske  

 handicap« på samme måde som i straffelovens § 68, jf. bemærkningerne til  

 lovforslagets § 1, nr. 7, ovenfor og de almindelige bemærkninger pkt. 4.5.
Til nr. 12 § 236, stk. 1, i straffeloven giver retten mulighed for at pålægge en  

 person, der dømmes for en seksualforbrydelse, pålæg om ikke at indfinde sig  

 bl.a. ved åndssvageanstalter.
Udtrykket »åndssvageanstalter« foreslås ændret til  

 »institutioner for personer med vidtgående psykiske handicap«.
Der  

 henvises herom til de tilsvarende forslag i lovforslagets § 1, nr. 7 og 11.
Til nr. 13 og 14 Efter straffelovens § 254 straffes den, der forsætligt eller uagtsomt  

 overlader barn under 15 år, sindssyg, åndssvag eller beruset person farligt  

 våben eller sprængstof.
 Straffelovens § 261, stk. 2, indebærer straf for den, der uberettiget  

 holder nogen i forvaring som sindssyg eller åndssvag.
 Det foreslås, at sprogbrugen i bestemmelserne ændres fra  

 »åndssvag« til »mentalt retarderet«, jf. de tilsvarende  

 forslag i lovforslagets § 1, nr. 2 og 10.
Til § 2 Til nr. 1 I retsplejelovens § 809 er der fastsat nærmere regler om  

 mentalundersøgelse af sigtede i straffesager.
Findes det påkrævet, at sigtede  

 indlægges til mentalundersøgelse på hospital for sindslidende, på  

 åndssvageanstalt eller i anden egnet institution, træffer retten ved kendelse  

 bestemmelse herom, jf. retsplejelovens § 809, stk. 2.
Som nævnt i pkt. 4.5. i de almindelige bemærkninger til lovforslaget og i  

 bemærkningerne til lovforslagets § 1, nr. 6, foreslås udtrykket »i  

 institution for åndssvage eller under åndssvageforsorg« i straffelovens  

 § 68, 2. pkt., ændret til »i institution for personer med vidtgående  

 psykiske handicap eller under tilsyn med mulighed for administrativ  

 anbringelse«.
På denne baggrund foreslås bestemmelsen i retsplejelovens  

 § 809, stk. 2, ændret, således at udtrykket »på åndssvageanstalt«  

 erstattes med udtrykket »i institution for personer med vidtgående  

 psykiske handicap«. Ændringen er alene af terminologisk karakter.
Til § 3 Som det fremgår af pkt. 4.2.2. i de almindelige bemærkninger til  

 lovforslaget, påhviler det ifølge udlægningslovens § 6, stk. 1,  

 amtskommunerne samt Københavns og Frederiksberg kommuner på disses  

 institutioner for personer med vidtgående fysiske eller psykiske handicap at  

 modtage og føre tilsyn med personer, der efter retskendelse skal underkastes  

 mentalundersøgelse eller i henhold til dom, kendelse eller vilkår for  

 tiltalefrafald eller prøveløsladelse skal anbringes i institution for  

 åndssvage eller undergives åndssvageforsorg.
I lovforslagets § 1, nr. 7, foreslås udtrykket »i institution for  

 åndssvage eller under åndssvageforsorg« i straffelovens § 68, 2. pkt.,  

 ændret til »i institution for personer med vidtgående psykiske handicap  

 eller under tilsyn med mulighed for administrativ anbringelse«.
På den  

 baggrund foreslås en tilsvarende ændring af bestemmelserne i udlægningslovens  

 § 6, stk. 1, nr. 2 og 3. Ændringen er alene af terminologisk karakter.
Til § 4 Det foreslås, at loven træder i kraft den 1. juli 1996.
 Bestemmelsen i § 4, stk. 2, indeholder overgangsregler og indebærer, at  

 betegnelserne »mentalt retarderet« og »institution for  

 personer med vidtgående psykiske handicap eller under tilsyn med mulighed for  

 administrativ anbringelse« skal benyttes i alle sager, der ikke er  

 endeligt afgjort ved lovens ikrafttræden.
 Ændringerne af reglerne om samfundstjeneste gælder for alle sager, der  

 ikke er endelig afgjort ved lovens ikrafttræden, mens ændringerne af reglerne  

 om forvaring gælder for strafbare handlinger, der begås efter lovens  

 ikrafttræden, jf. princippet i straffelovens § 3.
Til § 5 Bestemmelsen fastsætter lovens territoriale gyldighedsområde.
Den  

 indebærer, at loven ikke gælder for Færøerne og Grønland.
Lovforslagets § 1 om ændring af straffeloven kan dog sættes i kraft for  

 Færøerne ved kongelig anordning.
For Grønland gælder en særlig kriminallov,  

 og der er derfor ikke hjemmel til at sætte loven i kraft for Grønland.
At § 3 hverken kan sættes i kraft for Grønland eller Færøerne, skyldes, at  

 udlægningsloven efter lovens § 16 ikke gælder for disse dele af riget.
Bilag  

 1 I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I straffeloven, jf. lovbekendtgørelse nr. 886 af 30. oktober 1992 som  

 ændret senest ved lov nr. 309 af 17. maj 1995, foretages følgende ændringer:
 1. I § 4, stk. 1 , ændres »68-70« til:  

 »62-70«.
 § 4. Hvorvidt den strafbare handling skal medføre retsfølger af  

 sådan art som i §§ 56-61, 68-70, 73 og 79 nævnt, afgøres efter den ved  

 handlingens påkendelse gældende lovgivning.
 Stk. 2. Andre retsfølger af handlingen indtræder, for så vidt  

 intet modsat er bestemt, kun, når dette var hjemlet også ved den ved  

 handlingens foretagelse gældende lovgivning.
 Stk. 3. Bestemmelsen i § 3, stk. 2, finder tilsvarende anvendelse  

 på andre retsfølger af handlingen end straf, hvis deres indtræden var  

 betinget af handlingens strafbarhed.
 2. § 16 affattes således:
»§ 16. Personer, der på gerningstiden var utilregnelige på  

 grund af sindssygdom eller tilstande, der må ligestilles hermed, straffes  

 ikke.
Tilsvarende gælder personer, der var mentalt retarderede i højere grad.  

 Befandt gerningsmanden sig som følge af indtagelse af alkohol eller andre  

 rusmidler forbigående i en tilstand af sindssygdom eller i en tilstand, der  

 må ligestilles hermed, kan straf dog pålægges, når særlige omstændigheder  

 taler derfor.
Stk. 2 . Personer, der på gerningstiden var mentalt retarderede i  

 lettere grad, straffes ikke, medmindre særlige omstændigheder taler for at  

 pålægge straf.
Tilsvarende gælder personer, der befandt sig i en tilstand,  

 som ganske må ligestilles med mental retardering.« § 16. Personer, der på gerningstiden var utilregnelige på grund af  

 sindssygdom eller tilstande, der må ligestilles hermed, eller åndssvaghed i  

 højere grad, straffes ikke.
Befandt gerningsmanden sig som følge af  

 indtagelse af alkohol eller andre rusmidler forbigående i en tilstand af  

 sindssygdom eller i en tilstand, der må ligestilles hermed, kan straf dog  

 pålægges, når særlige omstændigheder taler derfor.
 Stk. 2. Personer, der befandt sig i en tilstand af åndssvaghed i  

 lettere grad eller i en tilstand, som ganske må ligestilles med åndssvaghed,  

 straffes ikke, medmindre særlige omstændigheder taler for at pålægge straf.
 3. I § 63 indsættes efter stk. 1 som nyt stykke:
»Stk. 2. Den i medfør af stk. 1 fastsatte længstetid kan af  

 til synsmyndigheden forlænges, hvis særlige grunde taler derfor, dog ikke ud  

 over prøvetiden.
Tilsynsmyndighedens afgørelse om forlængelse af længstetiden  

 indbringes efter anmodning fra den dømte for retten.« Stk. 2-3 bliver herefter stk. 3-4.
 4. § 63, stk. 2, der bliver stk. 3, affattes således:
»Stk. 3. I dommen fastsættes en prøvetid på højst 2 år.  

 Prøvetiden ophører dog, når længstetiden for arbejdspligtens opfyldelse er  

 udløbet, medmindre andet er bestemt i dommen.« 5. § 63, stk. 3, der bliver stk. 4, affattes således:
»Stk. 4. Den dømte undergives tilsyn i prøvetiden.
Retten kan  

 endvidere, hvis det findes formålstjenligt, fastsætte vilkår som nævnt i §  

 57.« § 63. Som vilkår for udsættelsen af frihedsstraf bestemmes, at den  

 dømte skal udføre ulønnet samfundstjeneste i mindst 40 og højst 240 timer.  

 Den fastsatte arbejdspligt skal opfyldes inden for en længstetid, der udmåles  

 i forhold til antallet af arbejdstimer.
 Stk. 2. Der fastsættes en prøvetid, som i almindelighed svarer til  

 længstetiden for arbejdspligtens opfyldelse, men, hvis det findes  

 formålstjenligt, kan være længere, dog højst 2 år.
Stk. 3. Den dømte undergives tilsyn i prøvetiden.
Der kan  

 endvidere fastsættes vilkår om, at den dømte undergives ambulant  

 afvænningsbehandling for misbrug af alkohol eller narkotika eller ambulant  

 psykiatrisk behandling.
 6. § 64 affattes således:
»§ 64. I forbindelse med betinget dom med vilkår om  

 samfundstjeneste kan der idømmes ubetinget frihedsstraf eller bøde efter  

 reglerne i § 58. En i medfør af § 58, stk. 1, fastsat frihedsstraf kan dog  

 ikke overstige 3 måneder.
Ubetinget hæftestraf kan idømmes, selv om der  

 fastsættes straf af fængsel i den betingede dom.« § 64. Foreligger flere uligeartede lovovertrædelser til samlet  

 pådømmelse, kan retten, såfremt særlige grunde taler derfor, i forbindelse  

 med betinget dom med vilkår om samfundstjeneste fastsætte en bøde eller en  

 kort ubetinget frihedsstraf for en eller nogle af lovovertrædelserne.  

 Ubetinget hæftestraf kan idømmes, selv om der fastsættes straf af fængsel i  

 den betingede dom.
 7. I § 68, 2. pkt. , ændres »i institution for  

 åndssvage eller under åndssvageforsorg« til: »i institution for  

 personer med vidtgående psykiske handicap eller under tilsyn med mulighed for  

 administrativ anbringelse«.
§ 68. Hvis en tiltalt frifindes for straf i medfør af § 16, kan  

 retten træffe bestemmelse om anvendelse af andre foranstaltninger, der findes  

 formålstjenlige for at forebygge yderligere lovovertrædelser.
Såfremt mindre  

 indgribende foranstaltninger som tilsyn, bestemmelser vedrørende opholdssted  

 eller arbejde, afvænningsbehandling, psykiatrisk behandling m.v. ikke findes  

 tilstrækkelige, kan det bestemmes, at den pågældende skal anbringes i  

 hospital for sindslidende, i institution for åndssvage eller under  

 åndssvageforsorg eller i egnet hjem eller institution til særlig pleje eller  

 forsorg.
Anbringelse i forvaring kan ske under de betingelser, der er nævnt i  

 § 70.
 8. I § 70, nr. 1 , udgår »voldtægt eller anden  

 alvorlig sædelighedsforbrydelse,».
 9. I § 70 indsættes som stk. 2:
 »Stk. 2. En person kan endvidere dømmes til forvaring, hvis:
1) han findes skyldig i voldtægt eller anden alvorlig  

 sædelighedsforbrydelse eller i forsøg herpå og 2) det efter karakteren af det begåede forhold og oplysningerne om hans  

 person, herunder om tidligere kriminalitet, må antages, at han frembyder  

 væsentlig fare for andres liv, legeme, helbred eller frihed, og 3) anvendelse af forvaring i stedet for fængsel findes påkrævet for at  

 forebygge denne fare.« § 70. En person kan dømmes til forvaring, hvis:
1) han findes skyldig i drab, røveri, voldtægt eller anden alvorlig  

 sædelighedsforbrydelse, frihedsberøvelse, alvorlig voldsforbrydelse, trusler  

 af den i § 266 nævnte art eller brandstiftelse eller i forsøg på en af de  

 nævnte forbrydelser og 2) det efter karakteren af det begåede forhold og oplysningerne om hans  

 person, herunder navnlig om tidligere kriminalitet, må antages, at han  

 frembyder nærliggende fare for andres liv, legeme, helbred eller frihed, og 3) anvendelse af forvaring i stedet for fængsel findes påkrævet for at  

 forebygge denne fare.
 10. I § 218, stk. 1, ændres »åndssvaghed« til:  

 »mentale retardering«.
 § 218. Den, der ved udnyttelse af en persons sindssygdom eller  

 åndssvaghed skaffer sig samleje uden for ægteskab med den pågældende,  

 straffes med fængsel indtil 4 år.
Stk. 2. - - - 11. I § 219 ændres »åndssvageinstitution« til:  

 »institution for personer med vidtgående psykiske handicap«.
 § 219. Den, der er ansat eller tilsynsførende ved fængsel,  

 forsorgshjem, børne- eller ungdomshjem, hospital for sindslidende,  

 åndssvageinstitution eller lignende institution, og som har samleje med  

 nogen, der er optaget i institutionen, straffes med fængsel indtil 4 år.
 12. I § 236, stk. 1, ændres »åndssvageanstalter«  

 til: »institutioner for personer med vidtgående psykiske handicap«.
 § 236. Når nogen dømmes efter §§ 216, 217, 218, stk. 1, 222 eller  

 223, stk. 2, eller efter §§ 224, 225 eller 226, jf. en af de fornævnte  

 bestemmelser, eller efter § 232, kan der ved dommen gives den pågældende  

 pålæg om ikke at indfinde sig i offentlige parker eller anlæg, på fælleder,  

 ved skoler og legepladser, ved opdragelseshjem, ved sindssygehospitaler og  

 åndssvageanstalter, i bestemt angivne skove og på bestemt angivne  

 badeanstalter og strandbredder.
Stk. 2-4. - - - 13. I § 254 ændres »åndssvag« til: »mentalt  

 retarderet«.
 § 254. Med bøde eller hæfte indtil 3 måneder straffes den, som  

 forsætligt eller uagtsomt overlader barn under 15 år, sindssyg, åndssvag  

 eller beruset person farligt våben eller sprængstof.
 14. I § 261, stk. 2, ændres »åndssvag« til:  

 »mentalt retarderet«.
§ 261. - - - Stk. 2. Sker det for vindings skyld, eller har frihedsberøvelsen  

 været langvarig eller bestået i, at nogen uberettiget holdes i forvaring som  

 sindssyg eller åndssvag eller bringes i fremmed krigstjeneste eller i  

 fangenskab eller anden afhængighed i fremmed land, er straffen fængsel fra 1  

 til 12 år.
§ 2 I lov om rettens pleje, jf. lovbekendtgørelse nr. 905 af 10. november 1992  

 som senest ændret ved lov nr. 903 af 29. november 1995 og lov nr. 1072, 1079  

 og 1091 af 20. december 1995, foretages følgende ændring:
 1. I § 809, stk. 2 , ændres »på åndssvageanstalt«  

 til: »i institution for personer med vidtgående psykiske handicap«.
§ 809. - - - Stk. 2. Findes det påkrævet, at sigtede indlægges til  

 mentalundersøgelse på hospital for sindslidende, på åndssvageanstalt eller i  

 anden egnet institution, træffer retten ved kendelse bestemmelse herom.
§ 3 I lov nr. 257 af 8. juni 1978 om udlægning af åndssvageforsorgen og den  

 øvrige særforsorg m.v., som ændret ved lov nr. 836 af 18. december 1991,  

 foretages følgende ændring:
 1. I § 6, stk. 1, nr. 2 og 3 , ændres »anbringes i  

 institution for åndssvage eller undergives åndssvageforsorg« til:  

 »anbringes i institution for personer med vidtgående psykiske handicap  

 eller undergives tilsyn, herunder med mulighed for administrativ  

 anbringelse«.
§ 6. Det påhviler amtskommunerne samt Københavns og Frederiksberg  

 kommuner på disses institutioner for personer med vidtgående fysiske og  

 psykiske handicap at modtage og føre tilsyn med 1) - - - 2) personer, der i henhold til dom eller kendelse skal anbringes i  

 institution for åndssvage eller undergives åndssvageforsorg, 3) personer, der som vilkår for tiltalefrafald eller prøveløsladelse skal  

 anbringes i institution for åndssvage eller undergives åndssvageforsorg.
Stk. 2. - - - Bilag 2 Recidivstatistik m.v. vedrørende seksualforbrydelser 1. Beskrivelse af undersøgelsen Rigspolitichefen har i oktober 1995 efter anmodning fra Justitsministeriet  

 foretaget en undersøgelse af, hvor ofte det sker, at en person, der er dømt  

 for en seksualforbrydelse, begår ny lignende kriminalitet, jf. nedenfor i  

tabel 1 og 2. Undersøgelsen er foretaget på grundlag af Det Centrale  

 Kriminalregister.
Rigspolitichefens statistiske undersøgelse af seksualforbryderes  

 tilbagefald (recidiv) til lignende kriminalitet omfatter overtrædelser af  

 følgende seksualforbrydelser i straffeloven: § 216 om voldtægt, §  

 217 om den, som skaffer sig samleje ved anden ulovlig tvang og §  

 222 om samleje med et barn under 15 år.
Efter straffelovens § 224  

 finder bl.a. §§ 216, 217 og 222 tilsvarende anvendelse ved anden kønslig  

 omgængelse end samleje, og efter § 225 finder bestemmelserne  

 tilsvarende anvendelse på homoseksuelle forhold.
Sådanne overtrædelser er  

 medregnet ved opgørelsen af antallet af overtrædelser af henholdsvis § 216, §  

 217 og § 222. Undersøgelsen omfatter fældende domme - herunder for forsøg  

 eller medvirken - men ikke frifindende domme, tiltalefrafald og  

 påtaleopgivelser.
Kriteriet for udvælgelse af sager har været, at gerningsmanden i 1985  

 eller senere er dømt for overtrædelse af en eller flere af de anførte grove  

 seksualforbrydelse.
På dette grundlag omfatter undersøgelsen 1882 personer.  

 For de personer, der indgår i undersøgelsen, er også domme fra før 1985 for  

 overtrædelse af de nævnte bestemmelser indgået i undersøgelsen.
 Ud over recidivet er det undersøgt, i hvilket omfang de pågældende er  

 idømt almindelig tidsbestemt fængselsstraf (incl. betinget dom),  

 anbringelses- eller behandlingsdom (jf. straffelovens §§ 68-69) eller  

 forvaring (jf. straffelovens § 70). Der henvises herom til tabel 3.
2. Undersøgelsens resultater Tabel 1: Recidivstatistik - samlet opgørelse Tabel 1 og 2 viser antallet af personer, der i 1985 eller senere er dømt  

 for mindst en af de anførte grove seksualforbrydelser.
Tabellerne angiver, i  

 hvilket omfang de pågældende tidligere er dømt herfor (2 domme, 3 domme  

 etc.), samt i hvilket omfang de pågældende kun har en dom.
Opgørelsen er dels foretaget samlet for de nævnte forbrydelser under et  

 (tabel 1), dels opgjort for hver enkelt forbrydelse (tabel 2). Tabel 1 viser  

 således, hvor mange personer, der har en eller flere domme for en eller flere  

 af de tre kategorier af grove seksualforbrydelser.
Tabel 2 viser de  

 tilsvarende tal for hver enkelt forbrydelse, men viser ikke sammenlagt, hvor  

 mange domme der er afsagt, eller hvor mange personer, der dømt, da en dom,  

 der omfatter flere forskellige forbrydelser, medregnes i alle de relevante  

 kolonner.
Tabel 3: Sanktionsstatistik Tabel 3 viser, hvilken sanktionsform der er idømt for de omfattede grove  

 seksualforbrydelser.
Tallene er opgjort efter, om det er 1. gang, 2. gang  

 etc., at den pågældende er dømt for en af de omfattede seksualforbrydelser.  

 Der sondres ikke mellem de forskellige forbrydelser.
Hvis en person dømmes  

 for voldtægt, og den pågældende tidligere er dømt for ulovlig tvang, anses  

 den seneste dom således for 2. dom.
Bilag 3 I dette bilag findes eksempler fra praksis på forskellige typer af  

 lovovertrædelser, hvor samfundstjeneste har været anvendt eller overvejet  

 anvendt.
Berigelseskriminalitet bortset fra røveri U 1992.401 H. 3 personer, der i 18 tilfælde begik checkfalsk med stjålne  

 checkblanketter, hvorved de skaffede sig ca. 329.000 kr., blev straffet med  

 fængsel i 1 år, og der fandtes ikke grundlag for at gøre straffen betinget  

 med eller uden samfundstjeneste.
U 1993.202 Ø.
En person begik underslæb bl.a. ved over en 5-årig  

 periode at overføre ialt 625.000 kr. fra sin arbejdsgivers konto til sin egen  

 konto.
Straffen fastsattes til fængsel i 1 år.
Der fandtes ikke grundlag for  

 at gøre straffen betinget, idet der forelå et systematisk, langvarigt og  

 betydeligt underslæb.
Dissens for at gøre straffen betinget med vilkår om 240  

 timers samfundstjeneste under hensyn til de personlige forhold.
U 1993.886 H.
En polititjenestemand, der under sit arbejde havde  

 tilegnet sig ca. 200.000 kr., der var indbetalt som gebyrer m.v., blev  

 straffet for underslæb med fængsel i 8 måneder, der, da forholdet var begået  

 af tiltalte som polititjenestemand, ikke blev gjort betinget.
U 1994.384 Ø.
En 55-årig mand blev dømt for socialbedrageri ved  

 gennem 3 1/2 år at have modtaget ca. 120.000 kr. i bistandshjælp, idet han  

 fortav, at han samtidig kørte taxa.
Han havde i 1987 fået en betinget dom  

 uden straffastsættelse.
Straffen fastsattes til 4 måneders fængsel, som  

 retten ikke fandt grundlag for at gøre betinget med eller uden vilkår om  

 samfundstjeneste.
Vestre Landsrets dom (10. afd. j. nr.
S 799/1992). En 32-årig  

 kvindelig regnskabschef blev for underslæb til 473.000 kr. idømt en betinget  

 dom uden straffastsættelse med vilkår om samfundstjeneste i 200 timer.
Vestre Landsrets dom ( 9. afd. j. nr.
S 69/1992) . En 33-årig mand  

 blev for socialbedrageri for ca. 61.000 idømt straf af fængsel i 4 måneder  

 betinget på vilkår om samfundstjeneste i 80 timer.
 Vestre Landsrets dom (10. afd. j. nr. 2296/1992). En tidligere  

 straffet blev for bedrageri over for en arbejdsløshedskasse samt overtrædelse  

 af straffelovens § 163 for i alt ca. 175.000 kr. idømt en fællestraf af  

 fængsel i 1 år og 3 måneder ubetinget.
Østre Landsrets dom (11. afd. j. nr.
S-0813-93). En 37-årig  

 tidligere straffet mand blev dømt for bl.a. overtrædelse af straffelovens §  

 130 og bedrageri efter § 279 over for 3 kvinder på over 80 år, idet han  

 rettede henvendelse på deres bopæle og udgav sig for politimand, der  

 efterforskede bl.a en sag om falske penge, i hvilken forbindelse han formåede  

 kvinderne til at udlevere ialt kr. 450.000. Straffen fastsat til fængsel i 1  

 år og 6 måneder.
Der fandtes ikke grundlag for at gøre dommen helt eller  

 delvis betinget, herunder med vilkår om samfundstjeneste.
En dommer stemte  

 for at gøre straffen betinget med vilkår om samfundstjeneste.
 Særligt om forsikringsbedrageri.
U 1996.420 H.
En person blev fundet skyldig i falsk anmeldelse og  

 bedrageri ved at have meldt sin bil stjålet, skønt han selv havde fået den  

 bortskaffet, hvorved han påførte to forsikringsselskaber et samlet tab på ca.  

 164.000 kr.
Ubetinget straf fandtes fortsat i almindelighed at være påkrævet  

 for at kunne modvirke denne form for kriminalitet, og der forelå ikke i denne  

 sag ganske særlige forhold, der kunne begrunde anvendelse af betinget straf,  

 herunder heller ikke med vilkår om samfundstjeneste eller i form af delvis  

 betinget dom.
En dommer stemte for betinget straf med vilkår om 150 timers  

 samfundstjeneste.
U 1996.422 H.
En person blev fundet skyldig i falsk anmeldelse og  

 forsøg på bedrageri ved at have anmeldt sin bil (værdi mindst 75.000 kr.)  

 stjålet, skønt han selv havde fået den bortskaffet.
En anden person blev  

 anset skyldig i forsøg på bedrageri ved at have medvirket til at skrælle  

 bilen og skubbe den i havnen.
Ubetinget straf fandtes fortsat i almindelighed  

 at være påkrævet for at modvirke denne form for kriminalitet.
Der var ikke  

 grundlag for i det hele at gøre straffen betinget, heller ikke med vilkår om  

 samfundstjeneste.
På grund af ung alder og gode personlige forhold blev en  

 del af straffene - henholdsvis 3 måneder af 4 måneders fængsel og 30 dage af  

 fængsel i 60 dage - dog gjort betingede.
En dommer stemte for betinget straf  

 med vilkår om samfundstjeneste i henholdsvis 80 og 60 timer.
U 1993.503 V.
En person blev fundet skyldig i falsk anmeldelse og  

 forsikringsbedrageri ved urigtigt at have anmeldt sin bil stjålet og derved  

 at have fået restgælden i bilen på ca. 145.000 kr. dækket af  

 forsikringsselskabet, hvis erstatningskrav efter bilens senere tilvejekomst  

 var opgjort til ca. 67.000 kr.
Retten udtalte, at selv om der som  

 udgangspunkt i sådanne sager burde anvendes ubetinget frihedsstraf, fandtes  

 det efter de foreliggende oplysninger om tiltaltes personlige forhold  

 forsvarligt at gøre straffen, der fastsattes til fængsel i 5 måneder,  

 betinget med vilkår bl.a. om samfundstjeneste i 80 timer.
Dissens.
U 1992.251 H.
En person blev fundet skyldig i overtrædelse af  

 straffelovens § 165 ved at have anmeldt en bortskaffet bil som stjålet og i  

 bedrageri ved at have indgivet skadesanmeldelse om tyveri af bilen til et  

 forsikringsselskab, hvorved der blev påført dette et tab på 73.000 kr.  

 Straffen fastsat til fængsel i 4 måneder.
Efter forholdenes karakter og  

 omfang blev der ikke fundet grundlag for betinget dom med eller uden  

 samfundstjeneste.
Dissens.
 Østre Landsrets dom (8. afd. j. nr. 13/1992) . En person blev for  

 falsk anmeldelse og forsøg på forsikringsbedrageri for ca. 130.000 straffet  

 med fængsel i 4 måneder ubetinget.
 Særligt om berigelseskriminalitet i betroelsesforhold.
U 1992.883 H.
En 61-årig besøgsveninde blev for tyveri af ca. 140.000 kr.  

 over 4 år fra en pensionist samt 5 tilfælde af dokumentfalsk idømt en  

 betinget straf på fængsel i 6 måneder uden vilkår om samfundstjeneste.  

 Dissens for ubetinget straf af fængsel i 4 måneder.
U 1993.458 H.
En hjemmehjælper frastjal ad 18 gange i løbet af et  

 1/2 år en ældre dame, som hun arbejdede for, 157.000 kr.
Straffen fastsat til  

 fængsel i 8 måneder, betinget med vilkår om samfundstjeneste i 150 timer.
 Vold.
U 1993.591 H.
En 19-årig tildelte under en skærmydsel mellem to andre på  

 et værtshus den ene af disse 2 knytnæveslag i ansigtet.
Straffen fastsattes  

 til fængsel i 30 dage.
To dommere stemte for at gøre straffen betinget med  

 vilkår om 60 timers samfundstjeneste.
U 1995.202 H.
En 21-årig slyngede 2 personer omkuld på fortovet og  

 tildelte derefter den ene to spark, herunder i hvert fald et hårdt spark i  

 ansigtet.
De to personer havde tidligere på natten 2 gange chikaneret  

 tiltaltes veninde på et værtshus.
Straffen fastsattes til fængsel i 40 dage.  

 Der var ikke grundlag for at gøre straffen betinget, heller ikke med vilkår  

 om samfundstjeneste.
Østre Landsrets dom (2. afd.
S-2214-93). Slag og spark efter en  

 vis provokation.
Særdeles gode personlige forhold.
Idømt hæfte i 30 dage  

 betinget på vilkår af samfundstjeneste i 40 timer.
Vestre Landsrets dom af 15. marts 1995 (6. afd.
S 2986-94). En  

 24-årig tildligere ustraffet mand blev dømt for vold ved at have tildelt en  

 mand 2 knytnæveslag i ansigtet, hvorved forurettede blev tilføjet en flænge i  

 overlæben.
Straffen fastsattes til fængsel i 30 dage, betinget med vilkår om  

 samfundstjeneste i 60 timer.
Østre Landsrets dom af 14. august 1995 (5. afd.
S-0914-94) . En  

 37-årig tidligere ustraffet mand blev dømt for vold ved at have tildelt en  

 mand flere knytnæveslag i ansigtet og på kroppen, hvorved forurettede pådrog  

 sig ømhed i brystkassens højre side samt blødning fra tandkødet i overmunden  

 og beskadigede en fortand, som senere måtte fjernes.
Straffen fastsattes til  

 fængsel i 60 dage, betinget med vilkår om 60 timers samfundstjeneste.
 Røveri.
U 1993.740 H.
En 19-årig begik røveri mod en bank med en  

 attrap-maskinpistol og en dolk.
Udbyttet blev ca. 55.000 kr.
Højesteret lagde  

 bl.a. vægt på de »tilfældighedsprægede omstændigheder« ved  

 beslutningen om røveriet og den »ganske uigennemtænkte måde«,  

 hvorpå det blev tilrettelagt.
Straffen, der fastsattes til fængsel i 1 1/2  

 år, blev gjort betinget af bl.a. 240 timers samfundstjeneste og behandling  

 mod alkoholmisbrug. 2 dommere fandt efter karakteren af røveriet ubetinget  

 fængselsstraf påkrævet.
U 1994.323 Ø.
En 19-årig udførte iført maskering sammen med en  

 20-årig kammerat røveri i en ældrebolig mod en pensionist, som den 19-årige  

 gav et slag i hovedet, hvorefter de tog 1.800 kr. fra pensionistens tegnebog  

 og tobak til en værdi af 300 kr.
Straffen fastsattes til fængsel i 1 år og 6  

 måneder (fællesstraf). Retten fandt efter karakteren af røveriet, samt når  

 der yderligere hensås til de øvrige strafbare forhold i denne og en tidligere  

 sag, ikke grundlag for at gøre straffen betinget med vilkår om  

 samfundstjeneste.
U 1994.560 H.
To 19-årige og en 18-årig begik i forening røveri  

 mod en kiosk med et udbytte på bl.a. 8.266 kr. i kontanter.
Højesteret lagde  

 vægt på, at de tiltalt begik røveriet efter forudgående planlægning og under  

 anvendelse af knive og maskering.
Straffen fastsattes for hver af de tiltalte  

 til fængsel i 1 år.
Retten fandt ikke grundlag for at gøre straffene  

 betingede, heller ikke med vilkår om samfundstjeneste.
En dommer ville idømme  

 kombinationsdom, og en dommer stemte for betinget dom med vilkår om  

 samfundstjeneste.
U 1994.980 H.
En tidligere ustraffet kvinde deltog i et nøje  

 planlagt bankrøveri sammen med sin samlever og en anden mand.
Det måtte  

 antages, at hun først havde afvist at deltage, men var blevet presset eller  

 overtalt hertil af sin samlever.
Straffen fastsattes til fængsel i 1 år.  

 Efter karakteren af det begåede forhold fandtes der ikke at være grundlag for  

 helt eller delvis at gøre straffen betinget, heller ikke med vilkår om  

 samfundstjeneste.
Østre Landsrets dom af 23. juni 1995 (6 afd.
S-1452-94 +  

 S-1647-94). To 21-årige tidligere ustraffede mænd tilkaldte en låsesmed  

 til huset for derved maskerede og med trusler med en medbragt startpistol og  

 anvendelse af håndjern at tvinge låsesmeden til at aflevere sin låsepistol,  

 hvilket imidlertid mislykkedes, da en nabo til sommerhuset og politiet kom  

 til stede og de tiltalte undløb.
For forsøg på røveri straffet med 6 måneders  

 betinget fængsel med vilkår om samfundstjeneste i 150 timer.
Østre Landsrets dom af 22. marts 1995 (18. afd.
S-4075-94). En  

 19-årig tidligere ustraffet mand begik røveri i forening med to andre, hvis  

 domme ikke faldt ud til samfundstjeneste, ved med en gaspistol at true en  

 ekspedient i en kiosk til at udlevere sig 460 kr.
Straffen fastsat til  

 fængsel i 6 måneder med vilkår om 60 timers samfundstjeneste.
Vestre Landsrets dom af 13. september 1995 (5. afd.
S 0506-95). En  

 24-årig tidligere straffet mand begik 2 røverier ved at foregive at være i  

 besiddelse af et våben og dermed truet ekspedienterne til at udlevere ialt  

 3.600 kr.
Dommen omfattede endvidere skyldnersvig, falsk anmeldelse og  

 afgivelse af urigtig erklæring.
Straffen fastsat til fængsel i 10 måneder,  

 betinget med vilkår om 200 timers samfundstjeneste og alkoholistbehandling.
 Narkotikaforbrydelser.
U 1992.632 Ø.
To personer blev fundet skyldige i overtrædelse af  

 straffelovens § 191 ved at have indsmuglet eller forsøgt indsmuglet  

 henholdsvis 660 og 410 Ecstasy-tabletter, dels til eget forbrug dels til  

 videreoverdragelse.
Den ene person blev straffet med fængsel i 1 år og den  

 anden med fængsel i 8 måneder.
En tredje person, som havde fået overdraget  

 126 af tabletterne, blev fundet skyldig i overtrædelse af lov om  

 euforiserende stoffer og straffet med fængsel i 3 måneder.
Trods de tiltaltes  

 gode personlige forhold fandtes der ikke grundlag for at gøre straffene  

 betinget heller ikke med vilkår om samfundstjeneste.
Vestre Landsrets dom (4. afd. j. nr.
S 934/1992). En 32-årig mand  

 blev for indsmugling af 2,5 kg. hash og besiddelse af ca. 50 g. hash idømt  

 ubetinget fængsel i 3 måneder.
 Vestre Landsrets dom (9. afd. j. nr. 1616/1992). En tidligere  

 straffet 39-årig kvinde blev for køb af 300 gr. amfetamin med henblik på  

 videresalg og køb af ca. 150 g. hash samt for hæleri, brugstyveri og tyveri  

 idømt ubetinget fængsel i 1 år og 3 måneder for bl.a. overtrædelse af  

 straffelovens § 191, stk. 1.
Østre Landsrets dom (2. afd. j. nr.
S-0320-94) . En 20-årig  

 tidligere ustraffet enlig kvinde med 3 børn blev for indsmugling og forsøg på  

 indsmugling af knap 300 g. heroin idømt en betinget straf på fængsel i 2 år  

 på vilkår af samfundstjeneste i 200 timer.
Østre landsrets dom af 6. januar 1995 (3. afd.
S-2455-94) . En 27-  

 årig tidligere straffet mand blev dømt for overtrædelse af lov om  

 euforiserende stoffer ved at have købt ikke under 8,3 kg. hash, hvoraf han  

 selv havde forbrugt ca. 300 g. og videresolgt ca. 8 kg. til ukendte personer  

 med en fortjeneste på ca. 8.000 kr.
Straffen fastsat til fængsel i 8 måneder,  

 betinget med vilkår om samfundstjeneste i 150 timer og fortsat behandling for  

 narkotikamisbrug.
Vestre Landsrets dom af 31. september 1995 (11. afd.
S 702-1995).  

 En 42-årig tidligere ustraffet mand blev dømt for overtrædelse af lov om  

 euforiserende stoffer ved for 30.000 kr. at have købt 1500 g. hash beregnet  

 for salg og ved samme lejlighed at have købt 1 g. amfetamin til eget forbrug  

 og for at have solgt ca. 160 g. hash for 4.000 kr.
Straffen fastsat til  

 fængsel i 60 dage, betinget med vilkår om 60 timers samfundstjeneste.
Højesterets dom af 2. november 1995 (II 304/95) . En person blev  

 fundet skyldig i bl.a. overtrædelse af straffelovens § 191 jf. lov om  

 euforiserende stoffer ved med henblik på videreoverdragelse at have været i  

 besiddelse af 23 kg. hash.
Landsretten fastsatte straffen til fængsel i 1 år  

 og 3 måneder betinget med vilkår om samfundstjenste i 150 timer.
Højesteret  

 anførte, at en lovovertrædelse som den foreliggende i almindelighed må  

 medføre anvendelse af ubetinget straf, men Højesteret tiltrådte, at der i  

 denne sag forelå sådanne ganske særlige omstændigheder, at det var  

 forsvarligt at gøre straffen betinget.
Højesteret lagde herved vægt på det  

 oplyste om tiltaltes gode personlige forhold samt - og navnlig - på, at  

 tiltalte ved en afsoning ikke fortsat ville kunne drage omsorg for sit  

 6-årige barn.
Højesterets flertal fandt - også henset til begrundelsen for at  

 gøre straffen betinget - at der ikke burde fastsættes vilkår om  

 samfundstjeneste.
Mindretallet på to dommere ville fastsætte straffen til  

 samfundstjeneste i 200 timer.
 Sædelighedsforbrydelser.
U 1995.895 H.
En 58-årig mand blev fundet skyldig i overtrædelse af  

 straffelovens § 216, stk. 1, ved at have tiltvunget sig samleje med en  

 50-årig kvinde, som han var kommet sammen med indtil et par måneder forinden.  

 Straffen for dette forhold og et voldsforhold over for samme kvinde begået  

 nogle år tidligere var af byret og landsret fastsat til fængsel i 6 måneder.  

 Højesteret anførte, at anvendelse af betinget straf - eventuelt med vilkår om  

 samfundstjeneste - i forbindelse med en lovovertrædelse som den foreliggende  

 forudsætter, at særlige forhold gør sig gældende.
Højesteret fandt, at  

 hverken tiltaltes alder og personlige forhold eller andre omstændigheder  

 kunne begrunde, at der i det foreliggende tilfælde fastsattes en betinget  

 straf, herunder heller ikke med vilkår om samfundstjeneste.
Da der ikke var  

 grundlag for at ændre strafudmålingen stadfæstede Højesteret dommen.
Vestre Landsrets dom af 8. august 1995 (3. afd.
S-1257-95). En  

 18-årig tidligere ustraffet mand blev dømt for forsøg på voldtægt ved at  

 følge efter en kvinde, gribe fat i hende og skubbe hende ind bag en busk,  

 hvor han tog kvælertag på hende og lagde hende ned på jorden, hvorefter han  

 trak såvel hendes som sine egne benklæder ned og satte sig ovenpå hende,  

 hvorefter det imidlertid lykkedes forurettede at bide tiltalte i penis.  

 Straffen fastsattes til fængsel i 8 måneder, betinget med vilkår om  

 samfundstjeneste i 150 timer og behandling mod alkoholmisbrug.
Vestre Landsrets dom (7. afd. 1551/92). To 16-årige drenge blev  

 idømt ubetinget fængsel i 4 måneder for at have skaffet sig samleje med en  

 14-årig pige, som på grund af spiritusindtagelse befandt sig i en tilstand,  

 hvor hun var ude af stand til at modsætte sig det.
Der fandtes ikke grundlag  

 for en betinget dom med vilkår om samfundstjeneste.
