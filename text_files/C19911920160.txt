-INDHOLDSFORTEGNELSE I.
Vejledende bemærkninger til den nordiske konvention om social tryghed Bilagsfortegnelse (* 2) 1. Nordisk konvention om social tryghed undertegnet  

 den 5. marts 1981 BILAG - Bestemmelser vedrørende anvendelse af national  

 lovgivning 2. Administrativ aftale til den nordiske konvention om  

 social tryghed Bilag 1 - Forbindelsesorganer m.m.
Bilag 2 - Fortegnelse over  

 blanketter 3. Blanketter VEJLEDENDE BEMÆRKNINGER TIL DEN NORDISKE KONVENTION OM SOCIAL TRYGHED 1. Indledning En ny nordisk konvention om social tryghed blev undertegnet den 5. marts  

 1981 og trådte i kraft den 1. januar 1982. Konventionen afløser den tidligere  

 nordiske konvention om social tryghed af 1955 og den nordiske  

 sygehjælpsoverenskomst af 1975.
 I konventionens artikel 27 er det bestemt, at de kompetente myndigheder  

 skal samarbejde om udfærdigelsen af de nødvendige bestemmelser for at sikre  

 en ensartet gennemførelse af konventionen i de nordiske lande.
 På initiativ af Nordisk Ministerråd blev der nedsat en arbejdsgruppe med  

 repræsentanter fra samtlige nordiske lande, »den nordiske  

 socialkonventionsgruppe«, som fik til mandat at udarbejde sådanne  

 bestemmelser.
 Arbejdsgruppen har udarbejdet en administrativ aftale, hvor de centrale  

 proceduremæssige bestemmelser er samlet.
 Den administrative aftale, der er indgået mellem de kompetente myndigheder  

 i de nordiske lande, blev underskrevet den 25. oktober 1982 og er trådt i  

 kraft.
 I tilknytning til denne aftale er der udarbejdet blanketter.
Endvidere er der udarbejdet fælles nordiske vejledende bemærkninger til  

 konventionen, der bl.a. bygger på forarbejderne til konventionen.
Den  

 administrative aftale og de vejledende bemærkninger udgør en helhed, der  

 tager sigte på at tilvejebringe en ensartet gennemførelse af konventionen.
De  

 vejledende bemærkninger til konventionens enkelte artikler følger nedenfor.  

 De vejledende bemærkninger udgives i samtlige nordiske lande.
Dansk bemærkning: I den nordiske socialkonventionsgruppe drøftede man det  

 enkelte lands behov for i sin egen udgave at supplere de fælles nordiske  

 bemærkninger med særlige bemærkninger af betydning for administrationen i det  

 pågældende land.
Der var enighed om, at sådanne bemærkninger kan indsættes i  

 teksten, men på en måde, der tydeligt viser, at der ikke er tale om en del af  

 de fælles bemærkninger.
De særlige danske bemærkninger er angivet med kursiv  

 og har overskriften »Dansk bemærkning«.
Med udgivelsen af de fælles  

 nordiske vejledende bemærkninger og de særlige danske bemærkninger foreligger  

 der en ny samlet kommentar til den nordiske tryghedskonvention, der træder i  

 stedet for de vejledende bemærkninger til den nordiske konvention om social  

 tryghed udsendt af Sikringsstyrelsen i juni 1983 med enkelte ændringer af maj  

 1985. Ændringerne er et resultat af det samarbejde, som løbende finder sted  

 mellem forbindelsesorganerne efter den nordiske konvention, og på baggrund  

 heraf er der foretaget de justeringer af de vejledende bemærkninger, der har  

 vist sig at være behov for ved praktiseringen af konventionen.
 I de vejledende bemærkninger er der henvist til blanketterne og den  

 administrative aftale i den udstrækning, det er nødvendigt for forståelsen og  

 praktiseringen af konventionen.
Dansk bemærkning: I bilag 1 til den administrative aftale er der en  

 fortegnelse med adresser over forbindelsesorganerne og de andre organer, der  

 er delegeret særlige opgaver til.
I bilag 2 til aftalen er der en fortegnelse  

 over de blanketter, som er foreskrevet til brug ved administrationen af  

 konventionens bestemmelser.
De blanketter, som kommunerne skal anvende ved  

 administration af konventionen, er optrykt som bilag 3 2. Første del - almindelige bestemmelser 2.1. Til artikel 1 - Definitioner Bogstav a) »nordisk land« Ved »nordisk land« forstås hvert af de nordiske landes  

 territorium.
De nordiske landes dele af kontinentalsoklen er derimod ikke dele af de  

 enkelte landes territorier, og arbejde eller ophold på et lands  

 kontinentalsokkel ligestilles ikke uden videre med arbejde eller ophold på  

 landets territorium.
Der henvises til konventionens artikel 7, stk. 4, og  

 artikel 8, stk. 3, som giver bestemmelser om sikringsforhold for personer,  

 som er bosat i et nordisik land, og som arbejder på et andet nordisk lands  

 kontinentalsokkel.
For Danmarks vedkommende bemærkes, at der gælder særlig lovgivning for  

 Grønland og Færøerne.
Disse særlige regler er på mange punkter anderledes end  

 de danske med hensyn til arten og størrelsen af ydelserne og betingelserne  

 for at opnå disse.
 Nærmere oplysninger om grønlandske regler kan fås ved henvendelse til  

 Socialdirektoratet i Nuuk, tilsvarende oplysninger om færøske regler ved  

 henvendelse til Almannastovan, Torshavn.
For Norges vedkommende bemærkes, at Svalbard og Jan Mayen er dele af det  

 norske rige.
Ved anvendelse af konventionens bestemmelser ligestilles således  

 bopæl, arbejde eller ophold på disse områder med tilsvarende tilknytning til  

 eller beskæftigelse på det norske landterritorium.
Bogstav c) »lovgivning« Både lovgivning om ydelser og om bidrag omfattes af begrebet.
Bogstav d) »kompetent myndighed« For Sveriges vedkommende er det Socialdepartementet, der er kompetent  

 myndighed i alle spørgsmål vedrørende konventionen.
Dette gælder, uanset  

 hvilket ministerium der iøvrigt behandler sager vedrørende det område af den  

 socialt sikring, der er tale om.
Bogstav e) »organ« Definitionen omfatter alle statslige, kommunale eller andre organer, som  

 administrerer ydelser, der er omfattet af konventionen.
For Islands  

 vedkommende bemærkes, at de islandske pensionskasser er omfattet af begrebet.
Bogstav f) »naturalydelser« Ned begrebet »naturalydelser« menes ikke selve behandlingen, men  

 den økonomiske ydelse, som ligger i retten til at få behandling på  

 sygesikringens betingelser, dvs. gratis, til reduceret betaling eller mod  

 betaling, der refunderes.
Bogstav g) »dagpenge« Begrebet omfatter også ydelser, som en arbejdsgiver er forpligtet til at  

 yde efter sikringslovgivningen i det enkelte land.
For Danmarks vedkommende omfatter begrebet »dagpenge« ydelser,  

 der gives som erstatning for tab af arbejdsindtægt ved uarbejdsdygtighed på  

 grund af sygdom, fødsel eller adoption.
Fra 2. april 1990 udbetaler private  

 arbejdsgivere dagpenge ved sygdom de første 2 uger.
Offentlige arbejdsgivere  

 udbetaler dagpenge ved sygdom i de 2 første uger og sålænge lønmodtageren er  

 ansat.
Når arbejdsgiverens forsligtelse til at udbetale dagpenge udløber,  

 overgår forpligtelsen til at udbetale dagpenge til til bopælskommunen.  

 Bopælskommunen udbetaler dagpenge i hele fraværsperioden ved fødsel og  

 adoption.
 For Finlands vedkommende omfatter begrebet »dagpenge«  

 sygesikringens dagpenge ved sygdom samt fødselsdagpenge, inklusive den del,  

 der kan udbetales til barnets fader.
For Islands vedkommende omfatter begrebet »dagpenge« foruden  

 sygedagpenge også fødselspenge under orlov på grund af svangerskab eller  

 adoption.
Det bemærkes, at de to sidstnævnte former for dagpenge omfattes af  

 begrebet »dagpenge«, selv om de beregnes månedsvis.
 For Norges vedkommende bemærkes, at begrebet »dagpenge« foruden  

 sygepenge, fødselspenge og omsorgspenge ved adoption efter folketrygdlovens  

 kapitel 3 også omfatter »attføringspenger«, som gives under fortsat  

 lægelig behandling, hvor der er udsigt til forbedring af erhvervsevnen  

 (folketrygdlovens § 5-4, nr. 1 bogstav a). »Attføringspenger«, som  

 tilkendes på andet grundlag, følger konventionens bestemmelser om  

 invalidepension (grund- og tillægspension), jf. bemærkningerne til  

 bogstaverne h) og i).
 For Sveriges vedkommende bemærkes, at begrebet »dagpenge«  

 foruden »sjukpenning« også omfatter  

 »havandeskapspenning«, »foraldrapenning i samband med barns  

 fødelse« og »foraldrapenning for tilfallig vård av barn« samt  

 »sarskilt foraldrapenning for vård av barn«.
Bogstav h) »grundpension« I de enkelte lande er følgende ydelser omfattet af begrebet grundpension  

 og følger konventionens bestemmelser om sådanne ydelser, med mindre andet  

 udtrykkeligt er bestemt.
Danmark Dansk grundpension ydes som folkepension eller førtidspension.
Til  

 grundpension kan ydes følgende tillæg:
 Pensionstillæg ydes, hvor modtagerens og dennes samlevende ægtefælles  

 årlige indtægt ikke overstiger visse grænser.
 Ægteskabstillæg ydes i en overgangsperiode til visse pensionister, der har  

 søgt pension inden 1. januar 1984, og som med virkning senest fra dette  

 tidspunkt har ret til dette tillæg efter de regler, der var gældende indtil  

 1. januar 1984. Tillægget indtægtsreguleres.
 Ventetillæg eller venteydelse udbetales til personer, som ved at opsætte  

 ansøgningen om folkepension har opnået ret til tillægget eller ydelsen senest  

 den 1. januar 1984. Efter dette tidspunkt er der ikke ret til at optjene  

 yderligere tillæg ved at opsætte ansøgningen.
Bistandstillæg ydes til førtidspensionister, som stadig må have personlig  

 bistand af andre.
Det kan ydes, også efter at pensionisten ved det fyldte 67.  

 år er overgået til folkepension.
 Plejetillæg ydes i stedet for bistandstillæg, hvis invaliditeten kræver  

 vedvarende pleje eller tilsyn, der gør det nødvendigt, at der stadig er en  

 anden person tilstede.
 Personlige tillæg ydes efter kommunens sociale skøn til pensionister, hvis  

 forhold er særlig vanskelige.
 Omfattet af konventionen er også invaliditetsydelse, som ydes i stedet for  

 grundpensionen til invalide, hvis invaliditet lægeligt bedømt er så alvorlig,  

 at de ville have ret til højeste eller mellemste førtidspension, hvis de ikke  

 havde erhvervsindtægt, der afskærer dem fra at opnå en sådan pension.
 Den danske delpension, der kan udbetales til arbejdstagere og selvstændige  

 i alderen mellem 60-67 år, når arbejdstiden nedsættes inden for visse grænser  

 er ikke omfattet af denne konvention.
 Efterløn, som tilkendes medlemmer af godkendte arbejdsløshedskasser mellem  

 60 og 67 år, er heller ikke omfattet af denne konvention.
Finland Finsk grundpension ydes i form af alderspension, invalidepension og  

 familiepension (enkepension og børnepension).
Til »grunddelen« i finsk alders- og invalidepension gives  

 følgende tillæg:
 »Understødsdel« ydes, når modtagerens og hans/hendes ægtefælles  

 årsindtægt ikke overstiger en vis grænse.
 »Understødstillagg« ydes, når modtagerens og hans/hendes  

 ægtefælles årsindtægt ikke overstiger en vis grænse, som er lavere end  

 grænsen for understødsdelen.
 »Bostadsbidrag« ydes for at nedsætte boligudgifterne for  

 personer, som ikke modtager kommunalt bostadsbidrag, og hvis indtægt ikke  

 overstiger en vis grænse.
 »Hustrutillagg« ydes, når kun manden får pension, og hustruen af  

 særlige grunde ikke anses for at have mulighed for erhvervsarbejde.
 »Barntillagg« ydes, når modtageren forsørger et barn under 16  

 år.
 »Hjalptillagg« ydes til modtagere, der er fyldt 80 år, eller som  

 ikke kan klare sig selv uden andres hjælp.
 »Vårdtillagg« ydes til modtagere, som har konstant behov for  

 uafbrudt behandling og tilsyn.
 Til »basisdelen« (svarende til den tidligere  

 »grunddel«) af den finske alders- og invalidepension gives følgende  

 tillæg:
 »Tillagsdel« svarende til den tidligere  

 »understødsdel« + »understødstillag« med en noget  

 forandret trangsvurdering.
 »Maketillagg«, som kan bevilges til både mand og hustru, og  

 iøvrigt svarer til hustrutillagg.
 »Bostadsbidrag«, »barntillagg«,  

 »hjalptillagg« og »vårdtillagg«, som er uforandrede.
Island Islandsk grundpension ydes i form af alders- og invalidepension (eller  

 invalideunderstøttelse) samt ydelser til efterlevende ægtefælle m.fl. og  

 efterladtepension til børn.
 Til alderspension kan ydes følgende tillæg:
 »Indtægtsreguleret tillæg« ydes i de tilfælde, hvor modtagerens  

 og dennes ægtefælles indtægt ikke overstiger visse grænser.
 »Behovsprøvet tillæg« kan ydes som tillæg til det  

 indtægtsregulerede tillæg, når modtageren lever under særlig vanskelig  

 økonomiske forhold.
 »Bostedstillæg« er indtægtsreguleret og ydes til enlige  

 pensionister med selvstændig husholdning.
 »Børnetillæg« (kaldet børnepension) kan ydes for børn under 18  

 år.
 »Ventetillæg« ydes, når en person har ventet med at søge  

 alderspension.
 »Ægtefælletillæg« ydes, når pensionistens ægtefælle ikke er  

 berettiget til pension.
 Til invalidepensionister ydes samme tillæg med undtagelse af  

 »ventetillæg«. »Børnetillæg« er ikke trangsbestemt, når  

 der er tale om forældrenes invaliditet.
 »Moderløn« samt ydelser til børn, for hvilke faderskabet ikke  

 kan fastslås, og til børn, hvis forældre er i fængsel, behandles som  

 almindelige kontantydelser til børn, jf. art. 2, stk. 1, bogstav e).
Norge Norsk grundpension ydes i form af alderspension, »uførepensjon«  

 og »etterlattepensjon« (både pension og overgangsstøtte). Desuden  

 regnes »attføringspenger« (grunddelen) som grundpension ifølge  

 konventionen. »Attføringspenger« under fortsat lægelig behandling,  

 hvor der er udsigt til forbedring af erhvervsevnen, betragtes dog som  

 dagpenge ifølge bogstav g).
 Følgende ydelser udgør tillægsydelser til norsk grundpension:
 »Særtillegg« ydes til pensionister, som ikke har eller kun har  

 en lille tillægspension.
 »Kompensajonstillegg« ydes til pensionister bosat i Norge som  

 kompensation for indførelsen af merværdiafgift fra den 1. januar 1970.
 »Ventetillegg« ydes som tillæg til alderspension til personer,  

 som udsætter alderspensionen til efter det fyldte 67. år.
 »Ektefelletillegg« ydes under visse betingelser til alders-  

 eller uførepensionister, som forsørger en ægtefælle.
 »Barnetillegg« ydes til alders- eller uførepensionister, der  

 forsørger et barn under 18 år.
 Med hensyn til »særtillegget« bemærkes, at dette samordnes med  

 tillægspension fra et andet nordisk land efter konventionens artikel 5.
 »Grunnstønad« og »hjelpestønad«, som er særskilte  

 ydelser til dækning af specielle udgifter ved invaliditet, betragtes ikke som  

 tillægsydelser til grundpension.
 Ligeledes betragtes »stønad til barnetilsyn« og  

 »utdanningsstønad« til efterladte som selvstændige ydelser, der  

 ikke er omfattet af konventionens bestemmelser om grundpension.
 Der henvises iøvrigt til konventionens bilag, bogstav D, pkt. 7a) og b),  

 og bemærkningerne til art. 20.
Sverige Svensk grundpension (»folkpension«) ydes i form af  

 alderspension, førtidspension inkl. »sjukbidrag« og  

 »familiepension« (enke- og børnepension). Desuden betragtes  

 »handikappersattning« og »vårdbidrag« som grundpension.
 Følgende ydelser udgør tillægsydelser til svensk grundpension:
 »Pensionstillskot« ydes til pensionister med lav eller slet  

 ingen tillægspension.
 »Barntillagg« ydes for børn under 16 år til den af forældrene,  

 der modtager alders- eller førtidspension, under forudsætning af, at  

 modtagerens tillægspension ikke overstiger en vis grænse.
»Hustrutillagg« ydes til en hustru under 65 år, hvis ægtefælle  

 modtager førtids- eller alderspension.
En forudsætning for at få ydelsen er  

 bl.a., at hustruen ikke modtager »folkpension«, samt at ægtefællens  

 årsindtægt ikke overstiger en vis grænse.
 »Kommunalt bostadstillagg« ydes til personer, der modtager  

 alders-, førtids- eller enkepension under forudsætning af, at modtagerens og  

 dennes samlevende ægtefælles årsindtægt ikke overstiger en vis grænse.
 »Handikappersattning«, som også forekommer som en selvstændig  

 ydelse, ydes til den, der er fyldt 16 år, og som inden sit fyldte 65. år har  

 fået nedsat sin funktionsevne for længere tid, således at der er behov for  

 vedvarende hjælp eller dækning af betydelige merudgifter.
 Den svenske delpension, som kan ydes til arbejdstagere og selvstændige  

 erhvervsdrivende mellem 60 og 65 år med reduceret arbejdstid, omfattes ikke  

 af konventionen.
Bogstav i) »tillægspension« Følgende ydelser er omfattet af begrebet »tillægspension« i de  

 enkelte lande:
Danmark Dansk tillægspension ydes i form af alderspension og pension til en  

 efterladt ægtefælle.
Tillægspension ydes efter lov om arbejdsmarkedets tillægspension (ATP) og  

 beregnes på grundlag af bidragsperioder.
Alderspensionen ydes med forhøjet  

 beløb til personer, der har ventet med at søge pension.
Der er en  

 bonusordning.
Der er ikke tillægsydelser til tillægspension.
Finland Finsk tillægspension »arbetspension« ydes i form af alders-,  

 invalide- og familiepension.
Til tillægspensionen i Finland kan der ydes  

 følgende tillæg:
 Børnetillæg, arbejdsløshedstillæg og »uppskovsforhøjning«  

 (ventetillæg).
 Disse udbetales ikke som særskilte beløb, men medregnes ved beregning af  

 pensionen. »Grundskyddet« (grundydelsen) efter  

 arbejdspensionslovene kan frivilligt udbygges med såkaldte registrerede  

 tillægsydelser.
Island Islandsk tillægspension består af:
 Ydelser efter lov om efterløn til ældre og ydelser fra pensionskasser.  

 Ydelserne fra pensionskasserne er fastsat ved lov eller i vedtægter, som er  

 godkendt af Finansministeriet.
Norge Tillægspension ydes efter folketrygdloven til alderspension,  

 efterladtepension (og »overgangsstønad«) og  

 »uførepensjon«.
Bortset fra »attføringspenger« under  

 lægelig behandling, hvor der er udsigt til forbedring af erhvervsevnen, en  

 ydelse som betragtes som dagpenge ifølge bogstav g), følger  

 »attføringspenger« (tillægsydelsen) iøvirgt konventionens  

 bestemmelser om tillægspension.
 Der kan gives ventetillæg til tillægspension.
Sverige Tillægspension (ATP) ydes som alderspension, førtidspension (inkl.  

 »sjukbidrag«) og familiepension (enke- og børnepension).
 Der er ingen tillægsydelser til tillægspensionen.
Bogstav j) »bidrag« Bidrag til sikringsordninger i form af skat, som er reguleret gennem  

 dobbeltbeskatningsaftaler, er ikke omfattet af konventionens bestemmelser om  

 bidrag.
 En særskilt egenandel for en behandling eller ydelse omfattes heller ikke  

 af begrebet »bidrag«.
Bogstav k) »bopæl« Som udgangspunkt skal en person anses for at have bopæl i konventionens  

 forstand, når den pågældende er registreret i henhold til lovgivningen om  

 folkeregistrering i det enkelte land.
Den nordiske overenskomst om  

 folkeregistrering trådte i kraft den 1. oktober 1969. I henhold til denne  

 aftale bruges en internordisk flytteattest ved flytning mellem de nordiske  

 lande.
Den, som flytter fra et nordisk land til et andet, skal efter aftale  

 afmelde sig hos den lokale folkeregistermyndighed i fraflytningslandet.
Han  

 får da udleveret en internordisk flytteattest med blanket for internordisk  

 flyttebevis.
Ved flytning til et andet nordisk land afleveres beviset til  

 registreringsmyndigheden i tilflytningslandet.
Hvis registreringsmyndigheden  

 her anser vedkommende for at have bopæl ifølge landets lovgivning, returneres  

 flyttebeviset til registreringsmyndigheden i fraflytningslandet, som da  

 sletter vedkommende i sit register.
På denne måde kan en person sædvanligvis  

 ikke være registreret i et folkeregister i mere end et land samtidig.
Folkeregistreringen vil imidlertid ikke i alle tilfælde give udtryk for  

 det reelle bopælsforhold.
Konventionen giver i sådanne tilfælde adgang for  

 sikringsmyndighederne til at foretage en selvstændig vurdering af  

 bopælsspørgsmålet, jf. udtrykket »særlige grunde«.
Det forudsættes  

 imidlertid, at en anden forståelse af begrebet »bopæl« end den, som  

 er lagt til grund for folkeregistrering, kun kan lægges til grund i  

 undtagelsestilfælde.
Sådanne undtagelser bør kun gøres efter samråd mellem de  

 berørte landes myndigheder, således at man undgår dobbeltdækning, eller at  

 nogen står helt uden dækning.
2.2. Til artikel 2 - Lovgivning, som omfattes af konventionen Artikel 2, stk. 1 I artiklens stk. 1 angives den lovgivning, fordelt på seks områder, som  

 konventionen finder anvendelse på.
Her bør ikke kun ses på de bestemmelser,  

 som hører under det enkelte lands sikringssystem.
Udtrykket social tryghed må  

 fortolkes vidt, så det i princippet også omfatter lovgivning om social  

 bistand og om sundhedsvæsen i og udenfor institution.
I afsnit III af konventionen findes der særregler, som gælder for de  

 områder af social tryghed, som er nævnt under bogstaverne a)-d) i artiklen.  

 For områderne e)-f) er det kun konventionens almindelige bestemmelser i  

 afsnit I, II og IV, der gælder.
Det er derfor nødvendigt ikke bare at  

 fastslå, om en ydelse er omfattet af konventionen, men også hvilket område  

 den hører til.
På grund af forskelle i sikringsordningernes opbygning i de  

 nordiske lande, kan der i enkelte tilfælde opstå tvivl om dette.
Vejledende i  

 sådanne tilfælde kan være, hvilke ydelser i de andre lande en aktuel ydelse  

 nærmest modsvarer.
Det kan fx være tvivlsomt, hvilket område ydelser under  

 revalidering tilhører.
Disse ydelser er generelt omfattet af konventionen,  

 uanset om de som i nogle lande er samlet i en særlig ordning eller som i  

 andre er fordelt på sygesikring, pension, arbejdsskadeforsikring og eventuelt  

 andre områder.
Som et andet eksempel kan nævnes den islandske  

 »moderløn« som i den islandske folkeforsikringslov er placeret  

 under pensionssikring, men i forhold til konventionen betragtes som en  

 kontantydelse til børn.
Der henvises iøvrigt til bemærkningerne til bogstav  

 g) om de islandske fødselspenge under orlov på grund af svangerskab eller  

 adoption.
I bemærkningerne til artikel 1 er der gjort rede for begreberne  

 grundpension og tillægspension.
Som regel må en ydelse ved invaliditet,  

 alderdom eller dødsfald enten betragtes som en grundpensionsydelse eller som  

 en tillægspensionsydelse, således at bestemmelserne i henholdsvis artiklerne  

 18 til 20 eller artiklerne 21 til 23 kommer til anvendelse.
Der forekommer  

 imidlertid ydelser på dette område, som hverken kan henføres til den ene  

 eller den anden af disse to kategorier.
For sådanne ydelser gælder kun  

 konventionens almindelige bestemmelser.
Som et eksempel kan nævnes  

 »gravferdshjelp« efter den norske folketrygdlov.
Der findes eksempler på ydelser, der ikke entydigt kan henføres til et  

 bestemt område, men som i forhold til konventionen i visse situationer hører  

 under et område og i andre situationer under et andet.
Om de norske  

 »attføringspenger« henvises til bemærkningerne til artikel 1,  

 bogstaverne g), h) og i).
Artikel 2, stk. 2 Efter artiklens stk. 2 påhviler det hvert land ved ratifikationen af  

 konventionen at give en fortegnelse over den gældende lovgivning for de  

 områder af social tryghed, som er nævnt i stk. 1. Heraf kan dog ikke  

 definitivt sluttes, at en ordning ikke omfattes af konventionen, fordi den  

 ikke er med i fortegnelsen.
Ændringer i lovfortegnelsen skal meddeles en gang om året til det danske  

 Udenrigsministerium.
Undladelse af at meddele om ny lovgivning fritager ikke  

 et land for at anvende konventionen på en ny lovgivning, som hører ind under  

 de områder, der er nævnt i artiklens stk. 1.
Artikel 2, stk. 3 Artiklens stk. 3 indeholer en henvisning til bilaget til konventionen.  

 Dette indeholder bestemmelser om anvendelse af national lovgivning.
Som det  

 fremgår af de vejledende bemærkninger til de artikler i konventionen, der  

 berøres heraf, går bestemmelserne bl.a. ud på, at bestemte ydelser enten slet  

 ikke eller kun delvis er omfattet af konventionen.
2.3. Til artikel 3 - Personkredsen I artiklen angives den personkreds, konventionens regler finder anvendelse  

 på.
Den personkreds, som den tidligere konvention omfattede, er udvidet til  

 at omfatte, foruden nordiske statsborgere, flygtninge og statsløse, alle  

 andre personer, som er eller har været omfattet af lovgivningen i et nordisk  

 land.
Her tænkes bl.a. på ikke- nordiske statsborgere, som flytter indenfor  

 Norden, og ikke-nordiske statsborgere, som bor i et nordisk land og arbejder  

 i et andet.
En ikke-nordisk statsborger kan have interesse i at kunne  

 påberåbe sig forsikringstid i fraflytningslandet for at få ret til ydelser i  

 tilflytningslandet på samme måde som nordiske statsborgere.
Gennem den nye konvention udvides ikke-nordiske statsborgeres muligheder  

 for at påberåbe sig konventionens regler på alle områder af det sociale  

 tryghedssystem, som konventionen omfatter.
Der findes imidlertid undtagelser  

 fra denne hovedregel.
Således gælder bestemmelserne om grundpension kun  

 nordiske statsborgere.
På samme måde gælder den almindelige  

 ligestillingsregel i artikel 4 og de særlige sømandsbestemmelser i artikel 6  

 kun nordiske statsborgere.
 Når en konventionsbestemmelse kun gælder for nordiske statsborgere,  

 angives dette udtrykkelig i bestemmelsen.
I Norge og Sverige gælder alle bestemmelser, der er begrænset til at gælde  

 for nordiske statsborgere, også for flygtninge og statsløse.
Dette er en  

 følge af, at disse lande har ratificeret konventionen om flygtninges og  

 statsløses retsstilling.
Island har ratificeret flygtningekonventionen, men  

 ikke konventionen om statsløse.
Danmark og Finland har taget forbehold i  

 forbindele med ratifikationen af de nævnte konventioner.
 Artikel 3, bogstav e) fastsætter, at konventionens bestemmelser også  

 anvendes på personer, hvis ret hidrører fra en person, som tilhører en af de  

 persongrupper, der er nævnt i artiklens bogstav a) til d). Her tænkes i  

 første række på ret til efterladtepension til ægtefælle og børn.
Når en person påberåber sig konventionens bestemmelser, er det i  

 princippet tilstrækkeligt, at vedkommende er omfattet af lovgivningen i et  

 andet nordisk land.
Bevis for flygtningestatus eller tilsvarende kan ikke  

 kræves.
2.4. Til artikel 4 - Ligestilling Artiklen fastslår et almindeligt ligestillingsprincip for nordiske  

 statsborgere, med hensyn til den lovgivning der er omfattet af konventionen.
 Når nordiske statsborgere ifølge konventionens bestemmelser har ret til  

 ydelser efter et andet nordisk lands lovgivning på grund af bopæl, arbejde  

 eller ophold, skal ydelserne gives i samme omfang og på samme betingelser,  

 som gælder for landets egne statsborgere.
 Ligestillingen gælder også adgangen til sundhedsvæsenets ydelser, til  

 sygehusbehandling og til social bistand, jf. bemærkningerne til artikel 2,  

 stk. 1.
 Når det fx drejer sig om almindelige kontantydelser til børn og social  

 bistand, må princippet om fuld ligestilling mellem de nordiske landes  

 statsborgere anvendes til løsning af de materielle problemer på nordisk plan.
 Om betydningen af ligestillingsprincippet udenfor Norden henvises til  

 artikel 33 og bemærkningerne til denne.
Ligestillingsreglen gælder kun nordiske statsborgere.
De øvrige  

 persongrupper, som er nævnt i artikel 3, er ikke omfattet af retten.
Således  

 afhænger en flygtnings krav på ligestilling med statsborgere i et nordisk  

 land alene af, om dette land anser vedkommende som flygtning i henhold til  

 FN's konvention om flygtninge.
Der henvises også til bemærkningerne til  

 artikel 3.
I konventionens tredie afsnit findes der visse undtagelser fra  

 ligestillingsprincippet.
Et hovedeksempel er den særlige ordning, som ifølge  

 artiklerne 18 til 20 gælder for adgangen til grundpension.
2.5. Til artikel 5 - Samordning af ydelser Formålet med artikel 5 er at give mulighed for samordning, når to ydelser  

 udbetales efter hver sit nordiske lands lovgivning.
Samordning kan kun ske,  

 når begge ydelser er omfattet af konventionen.
I visse tilfælde findes der i et lands egen lovgivning udtrykkelige  

 bestemmelser om, at samordning også kan ske med ydelser efter udenlandsk  

 lovgivning.
I andre tilfælde er bestemmelserne udformet sådan, at samordning  

 er mulig, men ikke obligatorisk.
Der forekommer også bestemmelser, som kun  

 gør samordning mulig mellem ydelser efter landets egen lovgivning.
Med  

 hjemmel i artikel 5 kan et nordisk land i sidstnævnte tilfælde samordne to  

 ydelser, der udbetales til en og samme person, selv om den ene ydelse  

 udbetales efter et andet nordisk lands lovgivning.
Forudsætningen for en  

 sådan samordning er selvfølgelig, at der er tale om ydelser, der svarer til  

 dem, den interne samordningsregel tager sigte på.
 Ved anvendelse af de danske samordningsbestemmelser kan en udenlandsk  

 ydelse kun tages i betragtning, når det er foreneligt med de danske  

 bestemmelsers ordlyd.
Dansk bemærkning: Artikel 5 får betydning for anvendelsen af følgende  

 danske regler om nedsættelse af ydelser: 1. Lov om social pension § 46:  

 Pension fra et andet nordisk land kan anvendes til betaling for ophold på de  

 institutioner, der er omfattet af § 46. 2. Lov om dagpenge ved sygdom eller  

 fødsel § 23, stk. 1 - 3: Den særlige varighedsbegrænsning gælder også for  

 personer, der modtager pension fra et andet nordisk land. 3. Lov om social  

 bistand § 26, stk. 1, nr. 4: En social ydelse fra et andet nordisk land kan  

 bevirke, at der kan træffes beslutning om tilbagebetaling af hjælp efter  

 bistandsloven. 4. Lov om social bistand § 84: Social pension fra et andet  

 nordisk land kan på tilsvarende måde som en dansk social pension benyttes til  

 betaling for ophold på et dansk plejehjem.
Om muligheden for i disse tilfælde  

 at gennemføre tilbagebetaling af ydelser, som er udbetalt med for stort  

 beløb, ved modregning i ydelsen fra det andet nordiske land, henvises der til  

 artikel 30 og bemærkningerne dertil.
 I bilaget til konventionen har Finland, Norge og Sverige gjort bemærkning  

 om, at der ved afgørelse om ret til »fødselspenger« også skal tages  

 hensyn til »fødselspenger« udbetalt efter et andet nordisk lands  

 lovgivning, jf. bilaget, bogstaverne B, D og E.
 Når en ydelse udbetales fra et andet land end bopælslandet, skal det  

 førstnævnte land kun anvende sine samordningsregler, hvis det kan  

 konstateres, at samordning ikke sker i bopælslandet, jf. artikel 3 i den  

 administrative aftale.
3. Anden del - Bestemmelser om hvilken lovgivning der  

 skal anvendes 3.1. Til artikel 6 - Hovedregel og de særlige regler for søfolk Reglerne om, hvilket lands lovgivning, der skal anvendes, gælder for alle,  

 som er omfattet af konventionen, dvs. også ikke-nordiske statsborgere.
De  

 særlige lovvalgsregler for søfolk gælder dog kun for nordiske statsborgere.
Artikel 6, stk. 1 Bestemmelsen fastslår den hovedregel, at bopælslandets lovgivning skal  

 anvendes.
Der henvises til definitionen af begrebet »bopæl« i  

 artikel 1, bogstav k), og bemærkningerne hertil.
Artikel 6, stk. 2 Bestemmelsen angår søfolk, som er nordiske statsborgere.
Bestemmelsen  

 gælder uafhængig af, om de er bosat i et nordisk land eller udenfor Norden.
Princippet i artikel 7, stk. 1, finder anvendelse på ikke-nordiske  

 statsborgere, der er bosat i et nordisk land og ansat på et skib tilhørende  

 et andet nordisk land.
Når det gælder ydelser, der er knyttet til  

 erhvervsarbejde eller indtægt fra sådant arbejde, vil de således være  

 omfattet af flaglandets lovgivning.
Iøvrigt vil de være omfattet af  

 bopælslandets lovgivning efter hovedreglen i artikel 6, stk. 1.
 Sikringsforholdet for ikke-nordiske statsborgere, som er ansat ombord på  

 et nordisk skib, og som ikke er bosat i et andet nordisk land, afgøres efter  

 flaglandets nationale regler.
Norge har ikke fulgt den anførte fortolkning.
For Norges vedkommende  

 anvendes foreløbig folketrygdlovens regler fuldtud.
Det vil sige, at de  

 nævnte søfolk kun har ret til begravelseshjælp og ydelser ved arbejdsskade  

 efter folketrygdlovens kapitel 9 og 11.
Nordiske søfolk skal efter bestemmelsen i artikel 6, stk. 2, være omfattet  

 af flaglandets lovgivning med hensyn til alle ydelser, som er omfattet af  

 konventionen.
Dette gælder både ydelser, der er knyttet til erhverv, og  

 ydelser, der ikke er knyttet til erhverv.
Når det gælder retten til  

 sygedagpenge henvises også til kommentaren til artikel 13. Hvis den  

 pågældende er bosat i et andet nordisk land end flaglandet, har han ikke ret  

 til ydelser fra bopælslandet, så længe han er ansat ombord på et skib, der  

 hører til et andet nordisk land, jf. dog artikel 14, stk. 1, som giver ret  

 til sygehjælp under midlertidigt ophold.
 For Danmarks vedkommende henvises der til bemærkningerne i bilagets  

 bogstav A, pkt. 1, om, at retten til naturalydelser ved sygdom, fødsel eller  

 adoption for den, som er bosat i Danmark, ikke påvirkes af bestemmelserne i  

 artikel 6, stk. 2 og 3.
For Sveriges vedkommende er det i bilagets bogstav E, pkt. 2, påpeget, at  

 den, som er omfattet af svensk lovgivning om forældrepenge på grund af  

 ansættelse på svensk fartøj, også har ret til forældrepenge for børn, der er  

 bosat i et andet nordisk land end Sverige.
Der gives videre udtryk for, at  

 retten til naturalydelser ved sygdom, som der er ret til på grund af  

 indskrvning i det svenske sømandsregister, ikke påvirkes af bestemmelsen i  

 artikel 6.
Den, der er ansat ombord, er omfattet af flaglandets lovgivning, så længe  

 ansættelsen består.
I det øjeblik ansættelsen ophører, skal de sædvanlige  

 regler om sikring i bopælslandet anvendes, selv om rederen efter national  

 sømandslovgivning i enkelte tilfælde kan have et videre ansvar i en vis tid  

 inden for en bestemt sikringsgren, fx ved sygdom.
For søfolk, som ikke er bosat i Norden, gælder efter ophør af ansættelsen  

 ombord, det enkelte flaglands nationale regler om dækning efter ansættelsens  

 ophør.
Hvis ydelser efter disse bestemmelser er forbeholdt landets egne  

 statsborgere, skal de dog også omfatte andre nordiske statsborgere.
Dette  

 gælder også for nordiske søfolk bosat i et nordisk land, når de afmønstrer  

 udenfor Norden og ikke vender tilbage til bopælslandet.
Konventionen har ikke en nærmere definition af begrebet »ansat  

 ombord«.
Der kan opstå tvivl om, hvor længe ansættelsesforholdet skal  

 anses for at bestå, og hvilke persongrupper der skal anses som ansat ombord  

 på skibet.
Spørgsmålet om, hvem der skal anses som ansat ombord, og hvor  

 længe ansættelsen består, afgøres i henhold til flaglandets nationale  

 lovgivning.
Efter dansk lovgivning anvendes det tilsvarende begreb  

 »tjenestegørende på dansk skib« som hovedkriterium for den særlige  

 sikringsordning for søfarende.
Søfarende anses som tjenestegørende på skibet  

 fra det tidspunkt, da de faktisk tiltræder skibstjenesten, og indtil den  

 faktiske fratrædelse.
Efter denne fratrædelse anses den søfarende ikke for  

 tjenestegørende på skibet, uanset han fortsat modtager hyre.
Dette kan være  

 tilfældet, hvis han er rederiansat eller er berettiget til sygehyre efter  

 afsked fra tjenesten.
Når en søfarende, der er rederiansat i Danmark, bliver syg under ophold i  

 land, eller forlader fartøjet på grund af sygdom, kan artikel 6, stk. 2, ikke  

 anvendes, da den søfarende efter dansk lovgivning ikke længere anses for  

 »ansat ombord« i konventionens forstand.
Han er dog fortsat ansat i  

 Danmark, og dagpenge skal derfor udbetales fra Danmark ifølge artikel 13,  

 hvis han er bosat i et andet nordisk land.
Naturalydelser ydes af  

 bopælslandet efter bestemmelserne i artikel 6, stk. 1, eller af opholdslandet  

 ifølge bestemmelserne i art. 14.
 Efter finsk lovgivning anses ansættelsesforholdet at bestå, så længe  

 arbejdstageren på grundlag af aftale udfører arbejde for arbejdsgiveren under  

 dennes ledelse og instruktion, mod løn eller andet vederlag, ombord på finsk  

 fartøj eller midlertidig andre steder efter arbejdsgiverens ordre.
Efter den islandske sømandslovgivning anses ansættelsesforholdet for at  

 være ophørt samtidig med, at den søfarende tager ferie eller sygeorlov, med  

 mindre andet fremgår af arbejdsaftalen.
I sømandenes kollektivaftaler  

 bestemmes det som regel, at ansættelsen fortsætter i tilfælde af sygdom, så  

 længe sømanden får løn.
 Efter norsk lovgivning bliver en sømand ansat i rederiets tjeneste.
 Ansættelsen består, selv om sømanden fratræder tjenesten ombord, indtil  

 han bliver lovligt opsagt/afskediget eller ophører frivilligt.
 Ansættelse for et bestemt tidsrum for en bestemt rejse eller for arbejde  

 af forbigående varighed kan kun retsgyldigt aftales, når arbejdets karakter  

 tilsiger det.
Efter svensk lovgivning anses ansættelsesforholdet for at bestå, så længe  

 vedkommende er ansat ombord, herunder i den tid vedkommende oppebærer løn i  

 medfør af lov eller aftale.
Er vedkommende fast ansat i rederiet for at  

 udføre arbejde ombord, medfører dette, at ansættelsesforholdet også består i  

 perioder, hvor han er i land, og ikke kun i de perioder, han faktisk udfører  

 arbejde ombord på skibet.
Ansættelsesforholdet anses også for at bestå, så  

 længe vedkommende oppebærer sygehyre efter sygeafmønstring.
Ikke alle persongrupper, som udfører arbejde ombord på et nordisk lands  

 skib, anses for »ansat ombord«.
Kun personer, som udfører arbejde,  

 der er nødvendigt for skibets ordinære drift, anses for ansat ombord på  

 skibet.
Dette medfører, at bl.a. rejsereparatører, som er udsendt af en  

 arbejdsgiver i land for at løse en opgave ombord på skibet, ikke betragtes  

 som ansat ombord.
De kan være sikret i udsendelseslandet ifølge artikel 8. På  

 den anden side vil man som hovedregel anse restaurationspersonale og musikere  

 mv., der er ansat på færger og krydstogtskibe, som »ansat ombord«.
Begrebet »ansat ombord« omfatter personer, som anses for  

 arbejdstagere i relation til sikringslovgivningen i flaglandet.
For så vidt  

 angår fiskere, anses i Finland, Norge og Sverige den, som fisker på  

 »lott« eller part, som arbejdstager, dersom han ved siden af  

 »lott« eller part, er sikret en vis mindstehyre.
I Island anses  

 »lott«- og partsfiskere som arbejdstagere.
Det samme gælder i  

 danmark for de partsfiskere, der ikke har medejendomsret, eventuelt  

 medbrugsret, over fartøj eller redskaber.
Artikel 6, stk. 3 Bestemmelsen indeholder en speciel regel for fartøjer, der chartres på  

 såkaldt bare-boat basis, det vil sige lejes i hovedsagen ubemandet.
Arbejder  

 en nordisk sømand på et fartøj, som fører et nordisk lands flag, men som  

 ejeren har lejet ud i hovedsagen ubemandet til en reder i et andet nordisk  

 land, anses sømanden ikke for bosat i flaglandet, medmindre han tilhører den  

 lille del af mandskabet, sædvanligvis enkelte officerer, som er ansat direkte  

 af skibets ejer.
 En sømand, som er nordisk statsborger og direkte ansat af en nordisk  

 reder, der lejer et i hovedsagen ubemandet fartøj, som fører et andet nordisk  

 lands flag, anses for bosat i rederens hjemland, som om fartøjet havde ført  

 dette lands flag.
I enkelte tilfælde vil den reder, som lejer skibet, afstå en del af  

 virksomheden, fx catering-virksomheden, til en anden arbejdsgiver.
Denne  

 arbejdsgiver må i relation til artikel 6, stk. 3, anses for at træde i  

 rederens sted.
Den, som er ansat af en sådan arbejdsgiver, skal således også  

 anses for ansat og bosat i rederens hjemland.
 Et fartøj anses for udlejet »i hovedsagen ubemandet«, når  

 skattelogivningen i det land, hvor det rederi, som har lejet skibet, hører  

 til, sidestiller fartøjet med fartøjer under dette lands flag.
Bestemmelsen i artikel 6, stk. 3, gælder i lighed med artikel 6, stk. 2,  

 kun for nordiske statsborgere.
Med hensyn til ikke-nordiske statsborgere  

 henvises der til bemærkningerne til artikel 6, stk. 2.
 I bilagets bogstav D, stk. 2, er det bestemt, at statsborgere fra Danmark,  

 Finland, Island og Sverige i tjeneste på norske skibe i udenrigsfart, kun  

 omfattes af lov om pensionssikring for søfolk, dersom de faktisk er bosat i  

 Norge.
3.2. Til artikel 7 - Arbejdstagere i et andet nordisk land end  

 bopælslandet Artikel 7, stk. 1 Bestemmelsen i artikel 7 medfører undtagelser fra hovedreglen i artikel 6  

 om, at retten til ydelser afhænger af bopælslandets lovgivning.
Artiklen  

 henviser istedet til beskæftigelseslandets lovgivning.
Det drejer sig om  

 situationer, hvor personer, som er bosat i et nordisk land, tager arbejde i  

 et andet nordisk land eller på dets kontinentalsokkel.
Artikel 7 er uden  

 betydning for de situationer, som omfattes af artikel 6, stk. 2 og 3.  

 Bestemmelserne i artikel 6, stk. 2 og 3, gælder kun nordiske statsborgere.  

 Hvad angår ikke nordiske statsborgere, som er ansat ombord på et fartøj, der  

 fører et nordisk lands flag, henvises der til bemærkningerne til artikel 6,  

 stk. 2 og 3.
Det må fremhæves, at artikel 7 ikke kun forudsætter arbejde i et nordisk  

 land, eller på dets kontinentalsokkel, men også bopæl i et andet nordisk  

 land.
Bestemmelsen har derfor inden betydning for den situation, hvor fx en  

 svensk statsborger med bopæl uden for Norden arbejder på den norske  

 kontinentalsokkel.
Bestemmelsen angår kun retten til ydelser, der er afhængige af  

 erhvervsarbejde eller indtægt fra et sådant arbejde.
Herved menes:
Bestemmelsen har også betydning for spørgsmålet, efter hvilken lovgivning  

 der skal opkræves bidrag til finansiering af samtlige sikringsydelser.
Dette  

 følger af bestemmelsen i artikel 10.
Da lovgivningen i beskæftigelseslandet skal anvendes, bortfalder således  

 retten til de ovennævnte ydelser i bopælslandet.
Det samme gælder pligten til  

 at betale bidrag for såvel arbejdsgiver som for arbejdstager i bopælslandet.  

 For den, som er bosat i et nordisk land, men er antaget til at udføre et  

 arbejde i et andet nordisk land, falder fx retten til barseldagpenge i  

 bopælslandet bort.
 Med hensyn til bidrag henvises iøvrigt til bemærkningerne til artikel 10.
Bestemmelserne gælder kun ansatte personer.
For selvstændige  

 erhvervsdrivende gælder bopælslandets lovgivning ifølge artikel 6, hvadenten  

 virksomheden drives i bopælslandet eller andetsteds.
Som udgangspunkt anses en person for ansat, når han udfører  

 erhvervsarbejde uden at være selvstændig erhvervsdrivende.
Begrebet  

 »ansat til at udføre arbejde« dækker også visse perioder, hvor  

 kontraktsforholdet mellem en person og en arbejdsgiver består, men hvor der  

 midlertidigt ikke udføres arbejde, såsom afspadseringsperioder, ferie og  

 midlertidigt fravær i en fast arbejdsplan.
Derimod omfatter dette begreb ikke  

 perioder med længere fravær uden løn eller for dagpenge under arbejdsløshed  

 som følge af orlov (permittering). Der skal således ikke udbetales dagpenge  

 ved sygdom efter svensk lovgivning til en person, der er bosat i Danmark, og  

 som bliver syg under orlov fra sin ansættelse i Sverige uden løn eller anden  

 ydelse i forbindelse med ansættelsen.
Artikel 7 gælder ikke for studerende, når det kun er studierne, der udøves  

 i et andet nordisk land end det, hvor de har deres bopæl.
Artikel 7 gælder  

 dog for studerende, der fx i sommermånederne eller periodevis - eventuelt i  

 ganske korte perioder - udfører erhvervsarbejde i et andet land.
Der findes erhvervsudøvere, som hverken er typisk ansatte eller typisk  

 selvstændige erhvervsdrivende, som fx repræsentanter, agenter,  

 bestyrelsesmedlemmer og personer, som har påtaget sig løsning af en  

 enkeltstående opgave.
I de forskellige lande gælder der lidt forskellige  

 regler for, hvilke af disse persongrupper der regnes til gruppen af ansatte  

 ved anvendelse af lovgivningen, og hvilke der regnes til gruppen af  

 selvstændige.
For sådanne personer gælder artikel 7, hvis lovgivningen i det  

 land, hvor arbejdet udføres, sidestiller vedkommende med en ansat.
I modsat  

 fald anvendes artikel 6, stk. 1.
 Beskæftigelseslandet er i tvivlstilfælde det land, hvor arbejdet i det  

 væsentlige udføres fysisk.
Artikel 7, stk. 2 I de tilfælde, hvor en person er direkte ansat til at arbejde i flere  

 nordiske lande, og arbejdsgiverens bopæl eller virksomhedens sæde findes i et  

 af disse lande, indeholder stk. 2 en særlig regel om, at beskæftigelseslandet  

 er det land, hvor arbejdsgiveren har bopæl, eller virksomheden har sit sæde.  

 Denne regel anvendes, når det faktiske arbejdssted skal skifte med ujævne  

 eller ganske korte mellemrum og derfor må siges at strække sig over flere  

 landes territorier.
Ved på forhånd afgrænsede længere arbejdsperioder i det  

 enkelte land, anvendes derimod hvert lands lovgivning for den periode,  

 arbejdet udføres der, medmindre udsendelsesreglen i artikel 8 skal anvendes.
Særreglen i stk. 2 kan ikke anvendes, når arbejdet i to lande foregår som  

 led i to forskellige ansættelsesforhold.
Ydelser, der er knyttet til det  

 enkelte ansættelsesforhold, ydes i sådanne tilfælde efter lovgivningen i det  

 land, hvor dette arbejde foregår.
Hvis arbejdet i det ene land foregår for  

 egen regning, gælder bopælslandets lovgivning for de ydelser, der er knyttet  

 til dette arbejde.
I nogle af de tilfælde, hvor stk. 2 skal anvendes, kan det være tvivlsomt,  

 hvor virksomheden skal anses for at have sit sæde, fordi det er muligt at  

 opfatte enten et hovedfirma eller en filial som arbejdsgiver.
Tvivlen kan  

 også opstå, hvis virksomheder i to eller flere lande går sammen om udførelsen  

 af en konkret opgave og i fællesskab ansætter personale til arbejdet.  

 Spørgsmålet om, hvor virksomheden har sit sæde, må afgøres efter en vurdering  

 af forholdene i det enkelte tilfælde med særlig vægt på forhold som, hvor  

 afgørelsen om ansættelsen blev truffet, og hvor lønberegning mv. sker for den  

 enkelte.
Artikel 7, stk. 3 Den særlige regel i stk. 3 om rejsende personale ved fly- eller  

 landtransportvirksomhed fastslår, at dette personale skal anses som  

 beskæftiget i det land, hvor det faste stationeringssted er, som de  

 ansættelsesmæssigt har tilknytning til.
Ved afgørelsen af spørgsmålet om fast  

 stationeringssted, bør arbejdsgiverens direktiv i ansættelseskontakten mv.  

 være afgørende.
 For denne særlige persongruppe ses der bort fra, at arbejdet fysisk oftest  

 i det væsentligste foregår udenfor de nordiske lande.
Artikel 7, stk. 4 Stk. 4  fastslår, at arbejde på et nordisk lands  

 kontinentalsokkel med undersøgelse og udvinding af olie og gas mv. medfører,  

 at dette land anses som beskæftigelsesland.
 Kontinentalsoklen er ifølge Geneve-konventionen af 29. april 1958:
Bestemmelsen i stk. 4 gælder alle grupper af arbejdstagere på faste anlæg  

 og boreplatforme i virksomhed på kontinentalsoklen.
Foruden dem, som tager  

 direkte del i undersøgelser eller produktion, omfatter bestemmelsen også  

 hjælpepersonale, cateringspersonale mv.
 Personer, som er ansat på skibe i transportvirksomhed i forbindelse med  

 undersøgelses- og udvindingsarbejde, omfattes ikke af reglen i artikel 7. Er  

 der tale om nordiske statsborgere på nordiske skibe, gælder artikel 6, stk. 2  

 og 3, for så vidt angår alle arter af ydelser.
3.3. Til artikel 8 - Udsendte arbejdstagere Artikel 8 indeholder regler om såkaldte udsendte arbejdstagere.
Med  

 udsendte arbejdstagere menes arbejdstagere, som af arbejdsgiveren sendes til  

 et andet land for at udføre et arbejde af tidsbegrænset varighed for  

 arbejdsgiverens regning.
Udsendelsesreglen gælder ligesom artikel 7 alle  

 ydelser, der er afhængige af erhvervsarbejde eller indtægt fra et sådant  

 arbejde, hvilket vil sige dagpenge ved sygdom, fødsel eller adoption,  

 tillægspension, arbejdsskadeforsikring og arbejdsløshedsforsikring.
Når det  

 gælder sådanne ydelser, skal en arbejdstager, som udsendes for at udføre et  

 arbejde, der ikke ventes at vare mere end 12 måneder, fortsat være omfattet  

 af udsendelseslandets sikringslogving.
 Reglen gælder ikke alene ydelser, men også alle bidrag, jf. artikel 10.
 Reglen i artikel 7 om, at beskæftigelseslandets lovgivning skal gælde,  

 kommer således ikke til anvendelse på udsendte arbejdstagere, der er omfattet  

 af artikel 8.
En person er omfattet af udsendelsesreglen i artikel 8, selv om han  

 ansættes direkte til at arbejde i et andet land.
Det er således ikke  

 nødvendigt, at arbejdstageren før udsendelsen har arbejdet for  

 arbejdsgiveren, som sender ham ud, men det er en forudsætning, at han ved  

 udsendelsen var omfattet af lovgivningen i det land, hvor arbejdsgiveren har  

 sit sæde.
Det kræves i artikel 8, stk. 1, at arbejdstageren udfører et arbejde for  

 den udsendende arbejdsgivers regning.
Dette indebærer, at lønnen må udbetales  

 fra den arbejdsgiver, som udsender arbejdstageren.
Hvis arbejdstageren sendes  

 ud fra moderselskabet i et land og ansættes i og lønnes af et datterselskab i  

 et andet land, omfattes han ikke af udsendelsesbestemmelsen i artikel 8, men  

 bliver omfattet af beskæftigelseslandets lovgivning efter artikel 7.
 Personer, der gør tjeneste i et andet nordisk land som led i nordisk  

 tjenestemandsudveksling, omfattes af udsendelsesbestemmelsen i artikel 8.
 Begrebet »udsender ...... for arbejdsgiverens regning«  

 indebærer, at udlejningsforhold falder udenfor artikel 8. Det kan ofte være  

 vanskeligt at trække grænsen mellem et udlejningsforhold og et  

 udsendelsesforhold.
Som udgangspunkt vil det være de sociale myndigheder i udsendelseslandet,  

 der på baggrund af de givne oplysninger tager stilling til, om det er et  

 udlejningsforhold eller et udsendelsesforhold.
Ved denne vurdering bør man i  

 hovedsagen lægge de samme kriterier til grund, som følges af  

 skattemyndighederne.
 En arbejdstager vil normalt anses for udsendt, når det firma, hvori  

 pågældende er ansat, udfører en bestemt arbejdsopgave og har ansvaret og  

 risikoen for arbejdsresultatet, samt har instruktionsbeføjelserne over  

 arbejdstageren.
 En arbejdstager anses for udlejet, når han er stillet til rådighed af en  

 person (udlejer) for at udføre arbejde i en anden persons virksomhed i  

 beskæftigelseslandet, og udlejeren ikke har ansvar og risiko for resultatet  

 af arbejdet.
 I tilfælde, hvor der opstår tvivl i sådanne sager, bør myndighederne i de  

 berørte lande tage kontakt med hinanden for at komme til enighed, om der  

 foreligger et udlejningsforhold eller et udsendelsesforhold.
Hvis det fra arbejdsforholdets begyndelse er klart, at udsendelsen vil  

 vare længere end 12 måneder, omfattes arbejdstageren ikke af  

 udsendelsesreglen i artikel 8. Det er den forventede varighed af udsendelsen,  

 der er afgørende.
Et arbejdsforhold, der var forventet at vare i 15 måneder,  

 men som bliver afbrudt eller færdigt, før der er gået 12 måneder, vil derfor  

 ikke gå ind under reglen i artikel 8. I sådanne tilfælde vil arbejdstageren  

 fra og med den første arbejdsdag i beskæftigelseslandet blive omfattet af  

 beskæftigelseslandets lovgivning ifølge bestemmelsen i artikel 7.  

 Udsendelseslandets sociale myndigheder bør få den forventede udsendelsestid  

 skriftligt bekræftet af arbejdsgiveren.
Skulle det i rene undtagelsestilfælde  

 forekomme mere hensigtsmæssigt, at udsendelseslandets lovgivning forbliver  

 gældende i udsendelsestilfælde, som påregnes at vare over 12 måneder, kan  

 dette eventuelt ordnes ved en aftale mellem de berørte landes  

 sikringsmyndigheder efter bestemmelsen i artikel 11.
 Det bemærkes, at gentagne udsendelser af samme arbejdstager til samme  

 arbejde med korte mellemrum må bedømmes som en sammenhængende udsendelse.  

 Dette gælder som vejledende hovedregel, hvis mellemrummene er under 6  

 måneder.
Udsendelsesreglen i artikel 8 skal også gælde udsendelsesforhold, der er  

 påbegyndt før konventionens ikrafttræden den 1. januar 1982, dersom arbejdet,  

 som den udsendte skal udføre, ikke påregnes at vare mere end 12 måneder efter  

 denne dato.
Dette gælder, selvom udsendelsestiden i disse tilfælde sammenlagt  

 bliver over 12 måneder.
 Myndighederne i udsendelseslandet må tage stilling til, om betingelserne i  

 bestemmelsen er opfyldt, før de udsteder blanket.
 Angående fremgangsmåden ved udstedelse af blanket til udsendte  

 arbejdstagere henvises der til artikel 4, stk. 1 og 2, i den administrative  

 aftale.
 Med mindre der er særlig grund til at betvivle rigtigheden af de  

 oplysninger, der er givet i blanketten, bør myndighederne i det land,  

 arbejdstageren er udsendt til, uden videre kunne lægge til grund, at det  

 drejer sig om et udsendelsesforhold, der er omfattet af art. 8.
 Hvis arbejdet i det land, arbejdstageren er udsendt til, varer længere end  

 beregnet og over 12 måneder, kan der søges om forlængelse af fritagelse fra  

 beskæftigelseslandets lovgivning, jf. artikel 8, stk. 2. Der henvises iøvrigt  

 til artikel 4, stk. 3, i den administrative aftale.
Det fremgår af konventionens opbygning og systematik og af udtrykkelige  

 udtalelser i dens forarbejder, at ansøgning om forlængelse ifølge artikel 8,  

 stk. 2, skal behandles restriktivt.
Forlængelse bør dog normalt gives, når  

 det klart drejer sig om uforudsete forsinkelser af arbejdet, som  

 arbejdsgiveren har været uden indflydelse på.
Som hovedregel bør forlængelse  

 ikke kunne gives for en længere periode end 12 måneder, således at den  

 samlede udstationeringsperiode maksimalt bliver 24 måneder.
Gives der ikke forlængelse, bliver arbejdstageren uden videre omfattet af  

 lovgivningen i det land, han er udsendt til, når de første 12 måneder er  

 gået.
Der skal ikke ske ændring af sikringsforholdet for de første 12 måneder  

 af udsendelsestiden.
Den udsendte arbejdstager er i den periode omfattet af  

 udsendelseslandets lovgivning.
Hvad angår beregningen af perioden for udsendelse og en eventuel  

 forlængelse, bemærkes det især, at det er den enkelte arbejdstagers  

 individuelle arbejdsforhold, der lægges til grund.
Sikringsforholdene knytter  

 sig til den enkelte arbejdstager.
Ved anvendelsen af artikel 8 lægges der  

 således ikke vægt på, om en arbejdstager erstatter en anden arbejdstager, der  

 tidligere har udført det samme arbejde.
 Ydelser, som ikke afhænger af erhvervsarbejde eller indtægt fra sådant  

 arbejde, såsom naturalydelser (lægehjælp) og grundpension, vil den udsendte  

 arbejdstager fortsat være berettiget til fra bopælslandet, jf. artikel 6,  

 stk. 1. En arbejdstager, der er bosat i et nordisk land og udsendt for at  

 udføre arbejde i et andet nordisk land og får behov for sygehjælp i  

 værtslandet, vil være berettiget til naturalydelser i dette land i henhold  

 til artikel 14.
Den udsendte arbejdstagers familiemedlemmer omfattes ikke af  

 udsendelsesreglen i artikel 8. Deres sikringsforhold beror således på en  

 selvstændig vurdering i henhold til lovvalgsreglerne i artikel 6 og 7. Dersom  

 de er beskæftiget som arbejdstagere, vil de ifølge artikel 7, stk. 1, med  

 hensyn til erhvervsafhængige ydelser være omfattet af lovgivningen i det  

 land, hvor de er beskæftiget.
Er de ikke beskæftiget som arbejdstagere, vil  

 deres sikringsforhold fuldt ud blive reguleret af lovgivningen i det land,  

 hvor de er bosat, jf. artikel 6, stk. 1.
 3.4. Til artikel 9 - Diplomater m.fl.
 Artikel 9 bestemmer, at konventionen ikke berører de bestemmelser i  

 Wienerkonventionen af 18. april 1961 om diplomatiske forbindelser eller  

 Wienerkonventionen af 24. april 1963 om konsulære forbindelser, som angår den  

 lovgivning, der er nævnt i artikel 2, stk. 1.
 Dette betyder, at en række persongrupper ved diplomatiske og konsulære  

 repræsentationer er undtaget fra modtagerstatens bestemmelser om social  

 sikring.
 Følgende ved de diplomatiske repræsentationer er undtaget:
 Følgende ved de konsulære repræsentationer er undtaget:
 Honorære konsulatsembedsmænd og andre konsulatsmedlemmer og medlemmer af  

 deres familie, som er statsborgere i eller fast bosiddende i modtagerstaten,  

 omfattes af dennes regler om social tryghed.
Ifølge artikel 15 gælder undtagelsen ikke naturalydelser ved sygdom og  

 fødsel.
Personer, der er undtaget efter artikel 9, er berettiget til sådanne  

 ydelser efter lovgivningen i det land, hvor de er tjenestegørende.
Der skal  

 ikke opkræves nogen form for bidrag i tjenestelandet i den anledning.
Der  

 henvises til bemærknignerne til artikel 15.
Wienerkonventionen udelukker ikke frivillig deltagelse i modtagerstatens  

 sociale sikringsordninger.
Adgang til en sådan deltagelse findes i norsk og  

 dansk lovgivning.
 For de arbejdstagere, der bliver omfattet af modtagerlandets lovgivning,  

 har den diplomatiske eller konsulære repræsentation de samme forpligtelser  

 som andre arbejdstagere.
3.5. Til artikel 10 - Bidrag Artiklen skal anvendes på alle bidrag, der skal betales for ydelser, som  

 er omfattet af konventionen.
Hvad der forstås ved bidrag fremgår af artikel  

 1, j) samt bemærkningerne til denne.
Bidrag i form af skat, som reguleres af  

 en dobbeltbeskatningsaftale, eller egenandele reguleres således ikke af  

 artikel 10. Kun lovbestemte bidrag omfattet, ikke bidrag baseret udelukkende  

 på lønaftaler eler kollektive aftaler.
Det bør her nævnes, at bidrag til de  

 islandske tillægspensionsordninger, som er bestemt i loven, men hvor  

 størrelsen af procentsatserne fastsættes ved en kollektiv aftale eller i  

 pensionskassernes vedtægter, er omfattet af konventionen.
Bidrag, som ikke  

 betales i forhold til løn eller anden indtægt eller beregnes på grundlag af  

 en sådan indtægt, er også omfattet af bestemmelsen.
Bidrag skal betales i det land, hvis lovgivning gælder med hensyn til  

 retten til ydelser, som afhænger af erhvervsarbejde eller indtægt fra sådant  

 arbejde.
Bidragsopkrævning skal ikke ske i noget andet land.
I visse tilfælde  

 kan bidrag opkræves i flere lande (flere ansættelser i to eller flere  

 nordiske lande m.m., se nedenfor). Det forudsættes, at refusion skal finde  

 sted, hvis bidrag fejlagtigt er opkrævet.
Bidragsbestemmelserne indebærer, at  

 konventionens bestemmelser om, hvilken lovgivning der skal anvendes for  

 ydelser, der er afhængige af erhverv, også afgør, i hvilket land alle bidrag  

 skal betales.
Bidrag for en ansat, skal betales i det land, hvis lovgivning  

 med hensyn til erhvervsafhængige ydelser efter reglerne i artikel 6-8 kommer  

 til anvendelse.
Dette gælder såvel for bidrag vedrørende ydelser knyttet til  

 bopælen, som for bidrag vedrørende erhvervsafhængige ydelser.
Bidrag for  

 selvstændige erhvervsdrivende, deriblandt landmænd, samt personer, som ikke  

 er erhvervsaktive, skal efter hovedreglen i artikel 6, stk. 1, betales i  

 bopælslandet.
Ved et ansættelsesforhold i et land er det afgørende for bidragspligten,  

 om arbejdstageren udfører arbejde i landet eller er sømand på et skib fra  

 dette land.
Er nogen bosat i et nordisk land og har sit arbejde der, skal  

 således alle bidrag betales i det land.
Dette gælder, uansat hvilket land  

 arbejdsgiveren er bosat i.
Er nogen bosat i et nordisk land og udfører  

 arbejde som ansat i et andet nordisk land, skal alle bidrag betales i  

 sidstnævnte land.
Af artiklerne om, hvilken lovgivning der skal anvendes,  

 følger endvidere, at hvis nogen er ansat til at arbejde i mere end et nordisk  

 land for en arbejdsgiver, skal bidrag betales der, hvor arbejdsgiveren er  

 bosat, eller hvor virksomheden har sit sæde.
Bidrag for rejsende personale  

 ved fly- eller landtransportvirksomhed skal betales i det land, hvor  

 personalet er fast stationeret.
I udsendelsestilfælde gælder  

 udsendelseslandets lovgivning fortsat ifølge artikel 8. Alle bidrag for  

 udsendte arbejdstagere skal betales i udsendelseslandet.
Har nogen en ansættelse i et nordisk land og en anden ansættelse i et  

 andet nordisk, skal han for hver ansættelse være omfattet af lovgivningen i  

 det land, hvor han er ansat, når det gælder retten til erhvervsafhængige  

 ydelser.
Det samme gælder pligten til at betale alle arbejdsgiver- og  

 medlemsbidrag, som vedrører arbejdet i det enkelte land.
På tilsvarende måde kommer flere landes lovgivning til at gælde for den,  

 der er bosat og driver selvstændigt erhverv i et nordisk land og desuden har  

 en ansættelse i et andet nordisk land.
Med hensyn til bidrag og ydelser i  

 forbindelse med ansættelsesforholdet gælder i sådanne tilfælde lovgivningen i  

 det land, hvor han arbejder som ansat.
For øvrigt omfattes han af  

 lovgivningen i bopælslandet både med hensyn til ydelser og bidrag.
3.6. Til artikel 11 - Undtagelser fra bestemmelserne i anden del Artikel 11 giver de »vedkommende myndigheder« i to eller flere  

 nordiske lande mulighed for at aftale undtagelser fra bestemmelserne i  

 artikel 6-10 for særlige persongrupper eller personer.
 Denne bestemmelse må betragtes som en sikkerhedsventil, der kan anvendes i  

 undtagelsestilfælde, hvor man finder, at konventionens hovedregler om,  

 hvilket lands lovgivning der skal anvendes, giver uønskede resultater.
 Ved »vedkommende myndigheder« forstås de myndigheder, der er  

 nævnt i artikel 1, d). Når det drejer sig om en aftale om enkeltpersoner  

 ifølge artikel 11, er vedkommende svenske myndighed Riksforsakringsverket.
4. Tredie del - Særlige bestemmelser om retten til  

 ydelser 4.1. Kapitel 1 - Ydelser ved sygdom, fødsel eller adoption 4.1.1. Generelt Bestemmelserne om ydelser ved sygdom, fødsel eller adoption, der findes i  

 dette kapitel, er materielt set i hovedsagen uforandrede (det, som var  

 gældende efter den nordiske sygehjælpsoverenskomst af 1975). Der er dog  

 indført regler om hjemtransport af syge, en ændring af den tidligere  

 90-dagesregel ved dagpenge fra beskæftigelseslandet, samt visse ændringer med  

 hensyn til søfolks rettigheder.
Der er ikke som i den tidligere overenskomst  

 foretaget en opdeling med særlige bestemmelser for natural- og  

 kontantydelser.
 Bestemmelserne i kapitel 1 (artikel 12-17) gælder for Norges vedkommende  

 ikke for ydelser til ugifte, fraskilte og separerede forsørgere i henhold til  

 kapitel 12 i lov om folketrygd, jf. bilagets bogstav D, pkt. 4.
 I artikel 5 i den administrative aftale er der givet regler om den  

 praktiske fremgangsmåde ved bekræftelse af sikringstid og overførsel af  

 rettigheder m.m.
 4.1.2. Til artikel 12 - Flytning mv.
Artiklen regulerer overflytningen af retten til ydelser ved sygdom, fødsel  

 eller adoption, dels ved flytning fra et nordisk land til et andet, dvs.  

 skift af bopælsland, dels ved skift af beskæftigelsesland efter  

 bestemmelserne i artiklens stk. 4. Af artikel 6, stk. 1, følger, at den, der  

 bosætter sig i et nordisk land, bliver omfattet af lovgivningen i  

 bopælslandet.
Ifølge artikel 7, stk. 1, skal dagpenge på grundlag af indtægt  

 fra et ansættelsesforhold dog ydes fra beskæftigelseslandet.
Skifter en  

 person bopælsland, men beholder sin tidligere ansættelse, skal bestemmelsen  

 om overflytning af retten til dagpenge ikke anvendes.
Han skal da ifølge  

 artikel 7, stk. 1, hele tiden være sikret ret til dagpenge fra  

 beskæftigelseslandet.
Iøvrigt skal en person, der skifter bopæls- eller  

 beskæftigelsesland, have ret til ydelser i tilflytningslandet, respektive det  

 ny beskæftigelsesland efter dette lands lovgivnig.
Artikel 12, stk. 1 Den, som flytter fra et nordisk land til et andet, kan for at få ret til  

 ydelser ved sygdom, fødsel eller adoption i tilflytningslandet påberåbe sig  

 forholdene i den tid, vedkommende har været omfattet af lovgivningen i det  

 tidligere bopælsland.
Overflytning fra et nordisk land til et andet indebærer således, at der  

 ikke kan stilles krav om ventetid i tilflytningslandet.
Den, som i  

 fraflytningslandet havde ret til ydelser ved sygdom, fødsel eller adoption,  

 kan uanset flytningen påberåbe sig forholdene i det tidsrum, han har været  

 omfattet af lovgivningen i fraflytningslandet.
Der skal således tages hensyn  

 til det tidsrum, vedkommende har været omfattet af lovgivningen i  

 fraflytningslandet, hvis dette er nødvendigt for at give ret til ydelser i  

 tilflytningslandet.
På den anden side har tilflytningslandet ret til at tage  

 hensyn til ydelser, som er modtaget i fraflytningslandet, hvis sådanne  

 ydelser i tilflytningslandet er begrænset, fx med hensyn til det antal dage,  

 ydelserne kan udbetales.
 Det kan nævnes, at ifølge svensk lovgivning skal forældrepenge, som ikke  

 overstiger garantiniveauet udbetales, hvis den tilflyttede umiddelbart inden  

 barnets fødsel eller det beregnede tidspunkt for denne har haft ret til  

 naturalydelser i de nordiske lande i sammenlagt 180 dage, jf. bilaget bogstav  

 E, pkt. 4.
 Den, som flytter, kan også påberåbe sig indtægt i fraflytningslandet.
 Er det nødvendigt for at fastslå dagpengenes størrelse i  

 tilflytningslandet, skal der således tages hensyn til indtægt i  

 fraflytningslandet.
 Det understreges, at den tilflyttedes rettigheder foruden på grundlag af  

 forhold i fraflytningslandet afgøres på grundlag af de aktuelle forhold,  

 herunder den erhvervsmæssige tilknytning i tilflytningslandet, i  

 overensstemmelse med bestemmelserne i tilflytningslandets nationale  

 lovgivning.
 Hvad angår begrebet »bosat« og forholdet mellem bopæl og  

 tilknytning til sygesikringen henvises til bemærkningerne til artikel 1, k).  

 Med hensyn til søfolks ret til ydelser ved sygdom, fødsel eller adoption  

 henvises der til bemærkningerne til artikel 6, stk. 2 og 3.
Artikel 12, stk. 2 Af artiklens stk. 2 følger, at ret til ydelser også foreligger for sygdom,  

 fødsel eller adoption, der forelå eller er indtruffet før bosættelsen i  

 tilflytningslandet.
Dette indebærer således bl.a. at ydelser ved fødsel efter  

 flytningen skal ydes fra tilflytningslandet, selv om fødslen fandt sted før  

 flytningen.
Gives ydelserne i længere tid i det ny bopælsland end i det  

 tidligere, kan vedkommende tilstås ydelser i førstnævnte land, selv om der  

 ved flytningen ikke længere var nogen ret til ydelser i fraflytningslandet.
 I artiklens stk. 2 er der endvidere en bestemmelse om, at ydelser ikke  

 skal gives, hvis hensigten med flytningen har været at modtage ydelser.  

 Formålet med bestemmelsen er at hindre åbenbar spekulation i ydelser.
Artikel 12, stk. 3 I stk. 3 reguleres spørgsmålet om fortsat udbetaling af dagpenge ved  

 sygdom, fødsel eller adoption.
Hvis der ved flytningen udbetales sådanne  

 dagpenge, skal tilflytningslandet udbetale fortsatte dagpenge efter sin egen  

 lovgivning.
Som nævnt under stk. 1 indebærer flytning, at der i  

 tilflytningslandet skal tages hensyn til sikringstid mv. i  

 fraflytningslandet, når dette er nødvendigt for at få ret til dagpenge i  

 tilflytningslandet.
Hvis der i tilflytningslandet er begrænsninger i den tid,  

 dagpenge kan udbetales, kan dette land medregne den tid, hvori dagpenge er  

 udbetalt i fraflytningslandet, når det skal fastslås, om udbetaling af  

 dagpenge eventuelt skal ophøre.
Efter bestemmelsen i stk. 3, andet punktum, skal der tages hensyn til  

 tidligere erhvervsindtægt i fraflytningslandet.
Bestemmelsen tager bl.a.  

 sigte på de tilfælde, hvor lovgivningen i tilflytningslandet opstiller krav  

 om erhvervsindtægt af en vis størrelse i en vis tid, før kontantydelser kan  

 udbetales.
Bestemmelsen i andet punktum skal også anvendes, når dette er  

 nødvendigt for at fastslå dagpengenes størrelse i tilflytningslandet.
Bestemmelserne om overflytning af dagpenge skal ikke anvendes, når den,  

 som flytter, også efter flytningen beholder sin tidligere ansættelse.
Således  

 har den, som er bosat i et land og arbejder som ansat i et andet land, ret  

 til naturalydelser i bopælslandet og kontantydelser på grundlag af  

 ansættelsen i beskæftigelseslandet.
Har vedkommende indtægt fra  

 erhvervsarbejde også i bopælslandet, skal dagpenge med hensyn til denne  

 indtægt udbetales af bopælslandet.
Artikel 12, stk. 4 Artiklens stk. 4 regulerer retten til ydelser ved sygdom, fødsel eller  

 adoption for den, der kun skifter beskæftigelsesland.
Den indebærer, at  

 bestemmelserne i stk. 1, 2 og 3, når det drejer sig om kontantydelser, også  

 skal anvendes på personer, der skifter beskæftigelsesland, men ikke  

 bopælsland.
4.1.3. Til artikel 13 - Dagpenge fra et andet land end bopælslandet Artiklen regulerer kun retten til dagpenge ved sygdom.
Bestemmelsen angår  

 kun situationer, hvor en person arbejder som ansat i et andet land end det,  

 hvor han er bosat.
Selv om søfolk anses for ansat og bosat i samme land efter  

 bestemmelsen i artikel 6, stk. 2, har de kompetente myndigheder i de nordiske  

 lande alligevel bestemt, at artikel 13 også skal anvendes for søfolk.
I  

 overensstemmelse med reglerne i artikel 7 indebærer artikel 13, at dagpenge i  

 ovennævnte situation skal udbetales fra beskæftigelseslandet.
Arbejdsgiverens  

 hjemland har ingen betydning i denne sammenhæng.
Dagpenge skal udbetales, så  

 længe ansættelsen består.
Den tidligere såkaldte 90-dagesregel er således  

 afskaffet.
Der er, som en garantiregel, indført en regel om, at der er ret  

 til dagpenge i mindst 90 dage fra beskæftigelseslandet, også i tilfælde, hvor  

 ansættelsen ophører, inden der er gået 90 dage fra det tidspunkt, da  

 udbetalingen af dagpenge blev påbegyndt.
Efter ansættelsens ophør, dog  

 tidligst efter 90 dage, udbetales dagpenge fra bopælslandet efter dette lands  

 lovgivning.
Ved beregning af denne 90-dagesperiode medregnes ikke karensdage.  

 Den første dag er således den dag, da udbetaling af dagpenge blev påbegyndt.  

 Fra dette tidspunkt medregnes alle kalenderdage, uanset om der kun udbetales  

 dagpenge for arbejdsdage, og uanset om dagpenge udbetales af arbejdsgiveren  

 eller af myndighederne.
I forbindelse med overgang af udbetaling af dagpenge fra  

 beskæftigelseslandet til bopælslandet er der ikke pligt til at sørge for, at  

 dagpengene fortsætter med uændret størrelse, eller til at fortsætte med at  

 betale ud over den tidsgrænse, der gælder efter udbetalingslandets  

 lovgivning.
Dette gælder også ved overgang af udbetaling af dagpenge i  

 tilfælde, som omtales i artikel 12, stk. 3.
Artikel 13 har betydning for bedømmelsen af, hvor sæsonarbejdere skal have  

 ret til dagpenge.
Den omstændighed, at vedkommende studerer, enten i  

 bopælslandet eller i beskæftigelseslandet, har ingen betydning i denne  

 sammenhæng.
Det er ansættelsen, der afgør, fra hvilket land dagpenge skal  

 udbetales.
I overensstemmelse med hovedreglen i artikel 7 udbetales dagpenge  

 fra beskæftigelseslandet også til personer, der sæsonarbejder i et andet  

 nordisk land end der, hvor de er bosat.
Den omstændighed, at vedkommende,  

 medens ansættelsesforholdet består, bliver syg under en friperiode i  

 arbejdet, som fx ferie, medfører ikke, at dagpengene skal overflyttes til  

 bopælslandet.
 Med hensyn til spørgsmålet, om der foreligger et ansættelsesforhold, og om  

 ansættelsen varer ved, henvises der til bemærkningerne til artikel 7.
 Dansk bemærkning: I tilfælde, hvor dagpenge skal udbetales af en dansk  

 kommune til personer, der har bopæl i et andet nordisk land, foretages  

 udbetalingen af den kommune, hvor arbejdsgiverens virksomhed er beliggende.
4.1.4. Til artikel 14 - Sygebehandling under midlertidigt ophold Merudgifter ved hjemrejse Artikel 14, stk. 1 Artiklen regulerer retten til naturalydelser under ophold i et andet  

 nordisk land end bopælslandet.
Udtrykket »ophold« indebærer blot en  

 fysisk tilstedeværelse.
Med hensyn til begrebet »bopæl« henvises  

 der til bemærkningerne til artikel 1, k). Om nødvendigt skal den, som har  

 behov for sygebehandling, legitimere sig som bosat i et af de nordiske lande  

 eller som ansat ombord på et fartøj, der fører et nordisk lands flag.
Der er  

 ret til ydelser efter artikel 14 i et nordisk land uanset opholdets art og  

 længde, blot opholdet ikke er af en sådan karakter, at det kan betragtes som  

 bopæl, jf. artikel 12.
En sikret, som får behov for sygebehandling på vej til et andet land, men  

 medens han endnu befinder sig i hjemlandet, fx i tog eller bil, er som  

 udgangspunkt ikke omfattet af bestemmelsen, når han venter med at søge læge,  

 til han kommer til det andet land.
Hvis det efter forholdene ikke kan anses  

 som rimeligt, at rejsen afbrydes, må tilfældet dog dækkes af bestemmelsen.
 Bestemmelsen omfatter også tilfælde, hvor behov for sygebehandling opstår  

 på skib eller i fly, der går i rutetrafik mellem to lande.
Hovedformålet med bestemmelsen er at garantere ret til hjælp ved sygdom  

 eller ulykke under rejse eller turistophold i et andet land end bopælslandet.  

 Bestemmelsen medfører dog også, at personer, som opholder sig i længere  

 perioder i et andet land uden at være bosat der, fx på grund af studier eller  

 arbejde, har ret til sygebehandling.
Den dækker også personer, der bor i et  

 land og arbejder i et andet, såvel som udsendte arbejdstagere og  

 sæsonarbejdere.
Det er ikke en betingelse, at behovet for sygebehandling indtræffer  

 pludselig, dvs. artiklen kan ikke kun påberåbes i akutte situationer.
Også  

 kronisk syge kan påberåbe sig artiklen.
Som eksempel kan nævnes kronisk  

 nyresyge, som kan henvise til bestemmelsen for at få dialysebehandling.  

 Udgifterne skal dækkes på samme måde som for personer, der bor i landet.
Det  

 forudsættes, at der er indgået en aftale om behandlingen, og at eventuelle  

 ventelister respekteres.
Afgørende for, om ydelser kan gives efter artiklen, er, at  

 behandlingsbehovet er opstået i opholdslandet.
Bedømmelsen af, hvor  

 behandlingsbehovet er opstået, må foretages på grundlag af sygdommens art og  

 på grundlag af de oplysninger, patienten giver om tidligere behandling,  

 ordineret medicin osv.
 Bestemmelsen medfører, at alle ydelser, der er omfattet af opholdslandets  

 lovgivning, skal gives, dersom behovet er opstået under ophold i dette land.
Visse begrænsninger i de ydelser, som gives, følger imidlertid af sagens  

 natur.
Konserverende tandbehandling skal således kun gives i den udstrækning,  

 det er nødvendigt for det akutte behandlingsbehov, der er opstået.
Det samme  

 gædler rekonvalescens.
Lægemidler bør kun gives i en mængde, der svarer til  

 behovet under opholdet.
Der henvises til bemærkningerne til stk. 3 om ophør  

 af retten til behandling.
Søfolk, som er ansat ombord på et fartøj, der fører et nordisk lands flag,  

 og som er omfattet af flaglandets sikringsordning, skal uanset  

 statsborgerskab have fuldt ud samme ret til behandling i opholdslandet som  

 andre sikrede i et nordisk land.
Dette gælder også, når en sømand bringes syg  

 i land.
Rederens ansvar består, men får kun betydning, hvis sømandens ret  

 efter sømandslovgivningen i flaglandet omfatter bedre ydelser, end  

 opholdslandets sikringsordning giver ret til.
Har rederen udlagt udgifterne  

 ved behandlingen, har han ret til at få udbetalt ydelser i sømandens sted.
 En nyhed i forhold til den tidligere sygehjælpsoverenskomst er, at den  

 regresret, som opholdslandet i visse tiflælde havde mod et andet lands  

 arbejdsskadeforsikring, nu er afskaffet, jf. nærmere bemærkningerne til  

 artikel 24, stk. 2.
Dansk bemærkning: Naturalydelser, der gives til personer under  

 midlertidigt ophold i Danmark, skal gives på samme vilkår som til gruppe 1-  

 sikrede i den danske sygesikring.
Indtil videre praktiseres reglen, for så  

 vidt angår almen lægehjælp, speciallægehjælp og tandlægehjælp således, at  

 patienten betaler lægens (yderens) regning og henvender sig til  

 opholdskommunen med den kvitterede regning og dokumentation for sin bopæl i  

 et andet nordisk land.
Regningen skal refunderes med undtagelse af de beløb,  

 en dansk gruppe 1-sikret i nogle tilfælde selv skulle have betalt.
Ydelser  

 som kiropraktorhjælp, fysioterapeutisk behandling og fodbehandling af  

 sukkersygepatienter tilkommer ifølge overenskomsterne mellem den offentlige  

 sygesikring og yderorganisationerne personer, der efter internationale  

 aftaler sidestilles med personer i sygesikringsgruppe 1 eller 2. For  

 naturalydelser, ydet i henhold til disse overenskomster, vil der derfor på  

 sædvanlig måde kunne ske nettoafregning under forudsætning af, at den enkelte  

 forelægger fornøden dokumentation for sin bopæl i et andet nordisk land.
I  

 tilfælde, hvor der ikke har kunnet forevises tilstrækkelig dokumentation for  

 bopælen over for yderen, kan tilskuddet udbetales af opholdskommunen, jf.  

 Socialministeriets bekendtgørelse nr. 125 af 8. april 1980 om udbetaling af  

 visse kontantydelser til sygesikrede, § 2.
Artikel 14, stk. 2 Bestemmelsen i artiklens stk. 2 tager i lighed med bestemmelsen i artikel  

 12, stk. 2, sigte på at hindre misbrug af retten til naturalydelser.
En  

 person kan ikke påberåbe sig konventionen for at få ret til naturalydelser  

 ved besøg i et andet nordisk land end bopælslandet, hvis hensigten med  

 opholdet har været at få behandling i opholdslandet.
 Er betingelserne for ret til behandling i opholdslandet ikke opfyldt,  

 påhviler udgifterne til den modtagne behandling i princippet vedkommende  

 selv.
I artikel 14, stk. 2, er der givet en præcisering vedrørende personer, der  

 føder under ophold i et andet land end bopælslandet.
Hvis årsagen til  

 opholdet er eget eller ægtefællens arbejde eller studier, har vedkommende ret  

 til naturalydelser også i tilfælde, hvor behovet for ydelser kunne forudses.  

 Ved ferierejser og lignende kan bestemmelsen derimod ikke påberåbes, dersom  

 fødslen finder sted i det tidsrum, hvor den kan ventes ved et normalt  

 svangerskab.
De nordiske landes forbindelsesorganer er blevet enige om, at det ved  

 praktiseringen af artikel 14, stk. 2 som udgangspunkt skal lægges til grund,  

 at nedkomst, som sker de sidste fjorten dage før forventet nedkomst, må anses  

 for at ligge indenfor det tidsrum, man må regne med for et normalt  

 svangerskab.
Det vil derfor kun være de naturalydelser i forbindelse med  

 nedkomst, som sker tidligere end fjorten dage før forventet nedkomst, der som  

 udgangspunkt vil blive dækket efter artikel 14.
Bestemmelserne i artikel 14 anvendes ikke, når en person overføres fra  

 institutionsbehandling på initiativ af sygehusmyndighederne i bopælslandet  

 til et andet nordisk land.
Grunden til sådanne patientoverføringer er som  

 regel, at patienten forventes at kunne få en mere effektiv behandling i det  

 andet land.
Det drejer sig om bistand fra sygehusmyndighederne eller anden  

 myndighed i det andet land til tilsvarende myndigheder i bopælsladet.
Nogen  

 forandring af patientens bopæl efter folkeregistret sker ikke i og med  

 overførelsen til behandling.
Efter hovedreglen i konventionens artikel 6,  

 stk. 1, er det derfor bopælslandet, som omkostningerne ved behandlingen i det  

 andet land påhviler.
Dette må ikke sammenblandes med bestemmelsen i artikel  

 14, stk. 4, om ansvar for udgifterne ved hjemrejse eller transport til  

 bopælslandet for patienter, der får behov for behandling under ophold i et  

 andet nordisk land.
Artikel 14, stk. 3 Artiklens stk. 3, første punktum, indeholder en bestemmelse, der fastslår,  

 at der ikke er ret til ydelser efter, at den syges tilstand tillader  

 hjemrejse.
Før en alvorlig syg patient overflyttes, bør der aftales nærmere  

 om behandlingen med den modtagende institution.
Bestemmelsen tager først og  

 fremmest sigte på institutionsbehandling.
Sidste punktum i stk. 3 indeholder dog en regel, der til en vis grad giver  

 en lempelse af første punktum.
Sygehjælpsydelser skal således fortsat kunne  

 ydes i opholdslandet, når det efter omstændighederne ikke kan være rimeligt  

 at henvise den, der søger behandling, til behandling i bopælslandet.  

 Henvisning til behandling i hjemlandet bør sædvanligvis ikke ske, hvis det må  

 antages, at behandlingsbehovet kan blive afhjulpet i løbet af relativ kort  

 tid.
Der bør kun være tale om henvisning til behandling i hjemlandet i de  

 tilfælde, hvor det må antages, at behandlingen vil blive langvarig, og  

 sygdommen eller andre forhold ikke hindrer, at den sikrede rejser hjem.
Ved  

 vurderingen af, om en syg skal henvises til behandling i hjemlandet, bør der  

 tages hensyn til opholdets formål og varighed.
Studenter, skoleelever og  

 udsendte arbejdstagere samt deres medfølgende familiemedlemmer, der opholder  

 sig i længere tid i opholdslandet, uden at de bliver registreret som boende  

 der, bør sædvanligvis ikke henvises til behandling i bopælslandet.  

 Sidstnævnte undtagelse fra hovedreglen i første punktum i stk. 3 får også  

 betydning for andre ydelser end sygehusbehandling.
Artikel 14, stk. 4 En ny regel om merudgifter ved hjemrejse til bopælslandet for personer,  

 der har fået sygebehandling under ophold i et andet land, findes i artikel  

 14, stk. 4. Reglen gælder også ved arbejdsskade, jf. artikel 24, stk. 2.  

 Efter den regel er det opholdslandet, der dækker de merudgifter, der opstår  

 ved, at der af lægelige grunde må benyttes en dyrere rejseform end den  

 oprindeligt planlagte.
Når ansvaret for merudgifterne påhviler opholdslandet,  

 må dette land foretage en afvejning mellem udgifterne ved en fortsat  

 behandling i landet, indtil den syge kan rejse hjem på normal måde, og  

 udgifterne ved en dyrere transport til bopælslandet.
Med hjemrejse menes både transport af patienten til fortsat behandling ved  

 et aftalt sygehus og rejse til bopælen.
Såkaldte tilslutningstransporter,  

 dvs. videretransporten til det behandlende sygehus eller til hjemsted, som  

 finder sted efter ankomsten til bopælslandet, indgår også i begrebet  

 hjemrejse.
 Den ny regel skal anvendes på hjemrejsesituationer efter behandling såvel  

 på som udenfor sygehus.
Med merudgifter menes de forskellige udgiftsposter, der følger af den  

 omstændighed, at hjemrejsen af hensyn til patientens helbredstilstand må  

 foretages på en anden, dyrere måde, end hvad der havde været tilfældet, hvis  

 vedkommende ikke var blevet syg før hjemrejsen.
Hvis den syges tilstand  

 kræver behandling under hjemrejsen, eller at han må have ledsager, indgår  

 udgifter dertil også i begrebet merudgifter.
Som udgifter regnes derimod ikke  

 udgifter, som opstår ved, at en person anvender en dyrere rejseform end  

 oprindeligt planlagt på grund af en forsinkelse i rejseprogrammet eller  

 lignende, der skyldes et sygdomstilfælde.
Som eksempel kan nævnes det  

 tilfælde, at en person, som er på biltur, bliver syg på en måde, der ikke  

 forhindrer, at han rejser hjem med bil, må tage toget, fordi rejsefølget er  

 rejst videre.
Videre kan nævnes tilfælde, hvor den syge på grund af den  

 forsinkelse i rejseplanen, som sygdommen har medført, må tage med et ordinært  

 rutefly i stedet for som planlagt at rejse hjem med charterfly.
Ved beregningen af merudgifterne lægges de faktiske udgifter til  

 hjemrejsen til grund.
Fra disse udgifter trækkes som hovedregel de beregnede  

 udgifter til det billigste rutegående transportmiddel til bestemmelsesstedet.  

 Opholdslandet dækker altså de udgifter ved hjemrejse, der er udregnet på  

 denne måde.
I tilfælde, hvor hjemrejsen kan foretages som oprindelig  

 planlagt, opstår der ingen merudgifter.
Udgifterne til den billigste rutegående transport til bestemmelsesstedet  

 anvendes således som udgangspunkt for bedømmelsen af den enkeltes andel af de  

 totale udgifter ved hjemrejsen.
Hvis det klart kan påvises i det enkelte  

 tilfælde, at vedkommende ville være rejst hjem til en anden pris, lægges  

 denne til grund.
Der skal altid foretages en forhåndsbedømmelse af, hvordan hjemrejsen skal  

 ske.
Til grund for denne skal der foreligge en lægelig udtalelse.
Opholdslandet kan før hjemrejsen afkræve patienten hans del af  

 rejseudgifterne.
I visse tilfælde, bl.a. af hensyn til patienten, må  

 opholdslandet imidlertid lægge ud for hele rejsen.
Patienten kan i sådanne  

 tilfælde, efter at rejsen har fundet sted, afkræves det beløb, der svarer til  

 hans del af udgifterne.
Hvis den syge har betalt merudgifterne ved  

 hjemrejsen, påhviler det opholdslandet efter regning at betale de  

 merudgifter, der er opstået i forbindelse med rejsen.
 Af praktiske grunde vil opholdslandet ofte efterfølgende refundere  

 udgifter, som er opstået ved såkaldt tilslutningstransport, efter regning.
 Det påhviler de nationale forbindelsesorganer om nødvendigt at bistå med  

 indkrævning af udlagte merudgifter ved hjemrejse.
 De nationale organer, der afholder merudgifter ved hjemrejse er:
I Danmark: Det sygehus, der står for hjemtransporten, eller hvis der er  

 tale om behandling udenfor sygehus, opholdskommunen, i Finland: Folkepensionsanstaltens lokalkontor eller for patienter, der er  

 indlagt på sygehus, vedkommende sygehus, i Island: Tryggingastofnun rikisins, i Norge: Det lokale trygdekontor og i Sverige: Forsakringskassan på opholdsstedet.
Dansk bemærkning: Spørgsmålet om godtgørelse for merudgifter ved hjemrejse  

 vil især kunne opstå ved afslutningen af et sygehusophold.
Administrationen  

 af reglen påhviler amtskommunernes sygehusvæsen, i praksis sygehusenes  

 administration.
Disse må kræve dokumentation for, at sygdommen bevirker, at  

 rejsen bliver dyrere, end den ellers ville have været, og sørge for, at  

 udgiftsforskellen dækkes.
Udbetaling skal ske før afrejsen, eventuelt således  

 at sygehuset arrangerer hjemrejsen (flybillet, ambulance mv.) i forbindelse  

 med udskrivningen fra sygehuset mod samtidig eller efterfølgende refusion fra  

 patienten af dennes andel af rejseomkostningerne.
Er der tale om behandling  

 uden for sygehus, skal opholdskommunen på tilsvarende måde før afrejsen  

 skaffe dokumentation fra den behandlende læge for, at sygdommen nødvendiggør  

 den dyrere rejseform.
 4.1.5. Til artikel 15 - Naturalydelser til diplomater mv.
Bestemmelsen gælder ansatte ved de nordiske landes diplomatiske og  

 konsulære repræsentationer, som ellers er undtaget fra lovgivningen i det  

 land, hvori de gør tjeneste, jf. bemærkningerne til artikel 9. Bestemmelsen  

 omfatter alle naturalydelser, der gives til personer, som er bosat i  

 tjenestelandet.
Retten til sådanne ydelser i tjenestelandet er ikke betinget  

 af betaling af bidrag til finansiering af ydelserne.
Derimod gælder der ikke  

 fritagelse for den del af betalingen for lægehjælp og andre naturalydelser,  

 som det påhviler patienten selv at betale i det enkelte tilfælde.
Dansk bemærkning: Personale ved diplomatiske missioner og konsulater, som  

 gør tjeneste i Danmark og efter Wiener-konventionerne er fritaget for at være  

 omfattet af dansk social sikringslovgivning (ikke er tilmeldt  

 folkeregistret), men alligevel er berettiget til naturalydelser i Danmark,  

 jf. konventionens artikel 15, forsynes efter anmodning hvert år af  

 opholdskommunen med en særlig sygesikringslegitimation, der attesterer deres  

 ret til naturalydelser i Danmark samt til rejsesygesikring.
De pågældende  

 indplaceres efter valg i sygesikringsgruppe 1 eller 2.
4.1.6. Til artikel 16 - Udbetaling af dagpenge i et andet nordisk land Begrænsninger efter de enkelte landes lovgivning i retten til at modtage  

 dagpenge under ophold i udlandet gælder ikke, når modtageren opholder sig i  

 et andet nordisk land end det land, dagpengene udbetales fra.
Dagpenge skal i  

 disse tilfælde efter artikel 16 udbetales i samme omfang og på samme vilkår  

 som til personer, der opholder sig i udbetalingslandet.
 Ved flytning gælder bestemmelsen i artikel 12, stk. 3, om fortsat  

 dagpengeudbetaling fra tilflytningslandet.
 Om lægeundersøgelse og kontrol henvises til artikel 2, stk. 3, i den  

 administrative aftale.
4.1.7. Til artikel 17 - Arbejdsgiverens ret til at modtage dagpenge fra et andet nordisk land Dersom en arbejdsgiver efter den lovgivning, der skal anvendes, har ret  

 til at modtage dagpenge i arbejdstagerens sted, fordi han yder løn under det  

 frevær, der giver ret til dagpengene, fastslår artikel 17, at arbejdsgiverens  

 ret er uafhængig af, at dagpengene udbetales fra et andet nordisk land end  

 arbejdsgiverlandet.
Der sigtes bl.a. til de tilfælde, hvor arbejdet foregår i et andet land  

 end arbejdsgiverlandet, uden at udsendingsreglen i artikel 8 kan anvendes, fx  

 fordi arbejdsopgaven er beregnet til at vare i mere end 12 måneder 4.2. Kapitel 2 - Ydelser ved invaliditet, alderdom og dødsfald 4.2.1. Generelt om grundpension Bestemmelserne om grundpension i artiklerne 18-20 er sagligt set  

 udforandrede i forhold til bestemmelserne om grundpension i den tidligere  

 konvention (ikrafttræden 1. januar 1978). Grundpension ydes i form af  

 alderspension, invalidepension eller efterladtepension.
Om den nærmere  

 forståelse af begrebet »grundpension« henvises der til artikel 1,  

 bogstav h) og bemærkningerne til denne.
Bestemmelserne om grundpension i  

 artikel 18-20 gælder kun for nordiske statsborgere.
Ret til grundpension for  

 andre landes statsborgere afgøres efter det enkelte lands interne lovgivning.
 Bestemmelserne om grundpension i den nordiske konvention omhandles i  

 artikel 18-20. Artikel 18 omhandler betingelserne for ret til grundpension i  

 bopælslandet, artikel 19 beregning af grundpension og artikel 20 ret til  

 grundpension ved flytning.
4.2.2. Til artikel 18 - Grundpension i bopælslandent Artikel 18, stk. 1 I artiklens stk. 1 fastslås, at en statsborger i et nordisk land under  

 bopæl i et andet nordisk land har ret til grundpension fra bopælslandet efter  

 de bestemmelser, der gælder for landets egne statsborgere, når ventetiden i  

 artikel 18 er opfyldt.
Artikel 18, stk. 2 I artiklens stk. 2 angives den nærmere ventetid for ret til grundpension  

 fra bopælslandet.
Den almindelige ventetid for samtlige grundpensionsydelser  

 er 3 års ophold umiddelbart forud for indgivelse af ansøgningen om pension.  

 Invalidepension kan dog ydes, hvis den, som indgiver ansøgningen har opholdt  

 dig i mindst 1 år i landet og under opholdet har været arbejdsdygtig i en  

 periode på mindst 1 år.
Ligeledes kan efterladtepension ydes, hvis den afdøde  

 modtog eller opfyldte ventetidsbetingelserne for at modtage invalidepension.  

 I dette tilfælde er det en betingelse, at den efterlevende ved dødsfaldet  

 selv havde bopæl i tilflytningslandet.
Den nævnte (sammenhængende) periode på 1 års arbejdsdygtighed kan være  

 placeret hvorsomhelst i en længere opholdsperiode, som ligger umiddelbart  

 forud for ansøgningen.
Den pågældende må have været arbejdsdygtig i en  

 sammenhængende periode på mindst 1 år.
Almindelige afbrydelser i arbejdet som  

 fx kortere tids sygemelding, bevirker ikke, at den sammenhængende periode  

 anses for afbrudt.
 Det kræves, at den pågældende har opholdt sig uafbrudt i landet i den  

 nærmere fastsatte ventetid forud for indgivelsen af ansøgningen.
I artiklens stk. 4 fastslås, at man ved afgørelsen af, om kravet i stk. 2  

 om uafbrudt ophold er opfyldt, skal se bort fra perioder af midlertidigt  

 fravær.
Bestemmelsen fastsætter nærmere, hvad der skal anses for perioder af  

 midlertidigt fravær, og fastslår, at en sådan periode ikke medregnes som  

 opholdstid.
Det vil sige, at man ved vurderingen af, om ventetiden i stk. 2  

 er opfyldt, ser helt bort fra perioder af midlertidigt fravær.
 Det bemærkes, at der bår i Danmark, Island og Norge gælder særlige  

 bestemmelser om anvendelsen af artikel 18, stk. 2, jf. bilaget til  

 konventionen:
Danmark Bilagets bogstav A, pkt. 3.
 Betingelserne i artikel 18, stk. 2, nr. 2 for ret til invalidepension  

 gælder i Danmark for retten til førtidspension og invaliditetsydelse.
Efter dansk lovgivning er det en betingelse for ret til pension, at den  

 pågældende har haft fast bopæl i Danmark i mindst 3 år mellem det 15. og 67.  

 år.
Denne betingelse får dog yderst sjældent praktisk betydning for nordiske  

 statsborgere.
Det kan ganske vist forekomme, at en ansøger om førtidspension  

 opfylder ventetidsbetingelsen efter artikel 18, stk. 2, nr. 2 b, før den  

 pågældende har boet 3 år i Danmark, og at en folkepensionsansøger har  

 tilbagelagt en del af 3 års perioden efter artikel 18, stk. 2, nr. 1 efter  

 det 67. år.
Men i sådanne tilfælde medregnes bopælsperioder i andre nordiske  

 lande som bopælsperioder tilbagelagt i Danmark efter princippet i artikel 19.
 Med virkning fra 1. januar 1984 er bestemmelsen i artikel 18, stk. 2, nr.  

 3 om efterladtepension indholdsløs for Danmarks vedkommende, da reglerne om  

 efterladtepension efter dansk lovgivning er ophævet.
Island Bilagets bogstav C, pkt. 1.
Efter islandsk lovgivning kræves en mindste forsikringstid på 3 år for ret  

 til alderspension.
Tilsvarende regler gælder for ret til invalide-, enke- og  

 børnepension.
Hensigten med de to første punktummer i bilagets bogstav C,  

 pkt. 1, er at give ret til pension efter artikel 18 i de tilfælde, hvor  

 betingelserne efter denne bestemmelse ellers ikke ville være opfyldt.
Dette  

 gælder især de tilfælde, hvor en del af treårsperioden for retten til  

 alderspension falder efter det fyldte 67. år.
Bestemmelsen i 3. punktum må  

 ses i sammenhæng med artikel 20, stk. 3, 2. punktum, hvoraf det fremgår, at  

 den, som flytter til sit hjemland, mister pensionsretten fra  

 fraflytningslandet, når han opnår pensionsalderen i hjemlandet.
 En islandsk statsborger, som bosætter sig i Island og opnår  

 pensionsalderen der, vil således straks, når han opnår pensionsalderen, få  

 medregnet bopælstiden i de andre nordiske lande, selv om ventetiden i artikel  

 18 ikke er opfyldt.
Norge Bilagets bogstav D, pkt. 5.
Den norske bestemmelse til artikel 18 svarer til den islandske, som er  

 omtalt ovenfor.
Heller ikke for en norsk statsborger, som bosætter sig i  

 Norge og opnår pensionsalderen i Norge, kræves det, at ventetiden i artikel  

 18 skal være opfyldt for, at bopælstiden i et andet nordisk land kan  

 medregnes.
For Norges vedkommende vil man også umiddelbart medregne bopælstid i de  

 andre nordiske lande i de tilfælde, hvor man efter reglerne i den interne  

 lovgivning har dispenseret fra kravene om forudgående forsikringstid  

 (ventetid) for ret til invalidepension og efterladtepension.
En bestemmelse  

 om en sådan umiddelbar medregning af anden nordisk bopælstid blev indført i  

 gennemførelsesaftalen af 30. oktober 1974. Denne praksis vil imidlertid også  

 blive fulgt efter den gældende konvention.
 For Sveriges vedkommende gælder ventetiden i artikel 18, stk. 2, ikke for  

 »vårdbidrag« (plejetillæg).
Artikel 18, stk. 3 Efter artiklens stk. 3 skal personer, som allerede modtager invalide-  

 eller efterladtepension, have ret til alderspension, når pensionsalderen er  

 opnået, selv om den treårige ventetid for alderspension endnu ikke er  

 opfyldt.
 Efter dansk lovgivning kan der ikke ydes efterladtepension, se herom  

 bemærkningerne om anvendelsen af artikel 18, stk. 2.
Artikel 18, stk. 4 Der henvises til bemærkningerne til stk. 2 ovenfor.
Også et fravær, der strækker sig ud over de i konventionens artikel 18,  

 stk. 4 angivne grænser, kan betragtes som midlertidigt, når særlige grunde  

 taler derfor.
Der kan således tages hensyn til varigheden af de pågældendes  

 samlede ophold i landet og grunden til fraværet.
Meddelelse om tillæggelse af grundpension Når der tillægges en person, som modtager grundpension fra et andet  

 nordisk land i henhold til artikel 20, stk. 1-2, pension efter artikel 18,  

 skal bopælslandets myndigheder i henhold til den administrative aftales  

 artikel 7 give meddelelse til den udbetalende myndighed i det andet nordiske  

 land om tillæggelsen af pension.
Der henvises i øvrigt til bemærkningerne til  

 artikel 20 om sådanne tilfælde.
4.2.3. Til artikel 19 - Beregning af pension Artikel 19, stk. 1 Når ventetiden i artikel 18 er opfyldt, beregnes grundpensionen på  

 grundlag af den pensionsberettigedes samlede bopælstid i de nordiske lande.  

 Forhyring på et skib, der hører til i et nordisk land, betragtes som  

 bopælstid i et nordisk land, jf. artikel 6, stk. 2. Derimod medregnes ikke  

 anden forsikringstid som fx tidsrum, hvori en person har været omfattet af et  

 nordisk lands sikringslovgivning under arbejde eller ophold uden for Norden.
 Om bekræftelse af bopælstid henvises til artikel 6, stk. 1, i den  

 administrative aftale og til den blanket, som er udarbejdet til brug for en  

 sådan bekræftelse.
Artikel 19, stk. 2 Fuld grundpension kræver 40 års bopælstid.
Ved mindre end 40 års bopælstid ydes der grundpension fra det land, hvor  

 den pågældende er bosat ved pensionsbegivenhedens indtræden, med mindst 1/40  

 for hvert års bopælstid inden for Norden.
Dersom den sikrede fx har boet 15  

 år i Norge, 2 år i Sverige og 3 år i Danmark, før han opnåede  

 pensionsalderen, modtager han 20/40 eller 1/2 dansk grundpension.
Bestemmelsen indebærer en minimumsgaranti for, at den sikrede vil få en  

 grundpension, som står i forhold til den tid, hvori han har været bosat i de  

 nordiske lande.
Bestemmelsen udgør imidlertid ikke nogen hindring for, at et  

 land yder fuld pension, selv om den sikrede har været bosat i Norgen i mindre  

 end 40 år.
Der er heller ikke noget i vejen for, at et land giver sine egne  

 statsborgere fuld pension uden hensyn til bopælstidens længde.
 De tilfælde, hvor det enkelte lands lovgivning har gunstigere  

 beregningsregler end det, som følger af artikel 19, stk. 2, fremgår af de  

 særlige bemærkninger for de enkelte lande nedenfor.
 Kun bopælstid mellem det fyldte 16. år og tidspunktet for den almindelige  

 pensionsalder i bopælslandet medregnes som bopælstid efter artikel 19.
Ved beregningen af pensionens størrelse medregnes såvel faktisk som  

 fremtidig (godskrevet) bopælstid ved pension, som ydes før den almindelige  

 pensionsalder.
Det vil først og fremmest gælde ved invalide- og  

 efterladtepension.
Dette indebærer, at årene fra det år, hvori pensionen  

 tilkendes, og frem til pensionsalderen i bopælslandet medregnes ved  

 beregningen af grundpensionens størrelse.
 På tilsvarende måde medregnes fremtidig bopælstid ved beregning af svensk  

 førtidig alderspension.
For Danmarks vedkommende bemærkes, at ret til pension efter dansk  

 lovgivning optjenes på grundlag af bopælstid i Danmark efter det fyldte 15.  

 år.
Ved beregning af dansk pension på grundlag af bopælstid i andre nordiske  

 lande skal denne laveste aldersgrænse gælde i stedet for den grænse på 16 år,  

 som fremgår af artikel 19, stk. 2 (bilagets bogstav A, pkt. 4b).
Bestemmelsen i artikel 19, stk. 2, 4. punktum (om medregning af tiden  

 indtil tidspunktet for opnåelse af pensionsalderen ved pension, der ydes før  

 den almindelige pensionsalder) finder ikke anvendelse ved beregning af  

 pension efter dansk lovgivning (bilagets bogstav A, pkt. 4c). Efter dansk  

 lovgivning erhverves ret til fuld førtidspension når den faktiske bopælstid i  

 Danmark udgør 4/5 af den teoretisk mulige optjeningstid.
Hvis bopælstiden er  

 kortere, nedsættes pensionen forholdsmæssigt.
Ved opgørelsen af den faktiske  

 bopælstid skal bopælstider i de øvrige nordiske lande medregnes, jf. artikel  

 19, stk. 4. Når førtidspension er tilkendt efter dansk lovgivning, kan der  

 således ikke godskrives yderligere bopælstid hverken i Danmark eller det  

 øvrige Norden efter artikel 19, stk. 2, 4. punktum - heller ikke ved senere  

 overgang til alderspension.
 Personer, der har fået beregnet pension efter de godskrivningsregler, der  

 var gældende indtil 1. oktober 1984, bevarer denne ret ifølge overgangsregler  

 i lov om social pension.
Danske statsborgere har efter dansk lovgivning ret til fuld alderspension  

 senest fra 1. oktober 1989 efter overgangsbestemmelserne i lov om social  

 pension, hvis de har været bosat i Danmark i mindst 10 år efter det fyldte  

 15. år, heraf mindst 5 år umiddelbart forud for det fyldte 67. år.
Denne  

 bestemmelse finder tilsvarende anvendelse for statsborgere fra et andet  

 nordisk land.
I disse tilfælde tages der kun hensyn til bopælstid i Danmark  

 og ikke i de andre nordiske lande (bilagets bogstav A, pkt. 4a).
Pensionsalderen i Norge er 67 år, men også kalenderår, hvor den sikrede  

 fylder 67, 68 eller 69 år og har fået godskrevet pensionspoints, skal  

 medregnes som optjeningstid for ret til grundpension.
I bilagets bogstav D,  

 pkt. 6b) fastslås det, at denne optjeningstid også skal medregnes for den,  

 som modtager pension beregnet efter konventionens artikel 19.
For Sveriges vedkommende bemærkes, at svenske statsborgere, der er bosat i  

 Sverige, efter svensk lovgivning har ret til fuld grundpension  

 (»folkpension«), uden at der stilles krav om en vis bopælstid eller  

 opholdstid i landet.
Udenlandske statsborgere er i henhold til svensk  

 lovgivning ligestillet med svenske statsborgere med hensyn til retten til  

 pension efter en vis bopælstid i Sverige (10 år for alderspension, 5 år for  

 efterladtepension og 5, eller eventuelt 1 år, for invalidepension  

 (»førtidspension«)). Disse bestemmelser finder selvsagt også  

 anvendelse på statsborgere fra andre nordiske lande.
Når den nævnte bopælstid  

 er opfyldt, vil de pågældende således være berettigede til fuld svensk  

 pension uden beregning af bopælstiden efter konventionens artikel 19  

 (bilagets bogstav E, pkt. 7a).
 Af bilagets bogstav E, pkt. 7b), fremgår, at »barntillagg« til  

 »folkpension«, »vårdbidrag« og  

 »handikappersatning«, som ikke ydes som tillæg til  

 »folkpension«, skal udbetales med det fulde beløb uanset bopælstid.
Artikel 19, stk. 3 Bestemmelsen indebærer, at efterladtepension skal beregnes på grundlag af  

 den afdødes samlede bopælstid i Norden, hvis denne er længst.
Tilsvarende  

 gælder ved beregning af alderspension, når efterladtepension afløses af  

 alderspension, eller hvis den pågældende er blevet enke/enkemand efter at  

 have opnået pensionsalderen i bopælslandet.
 Efterladtepension til børn ydes uden nedsættelse på grund af bopælstidens  

 længde.
 Med virkning fra 1. januar 1984 er bestemmelsen i stk. 3 indholdsløs for  

 Danmarks vedkommende, da der ikke længere eksisterer regler om  

 efterladtepension i dansk lovgivning.
Personer, der inden 1. januar 1984 har fået beregnet pension på grundlag  

 af en afdød ægtefælles bopælstid, bevarer retten til pensionen på dette  

 grundlag.
Dette følger af overgangsreglerne i lov om social pension.
For så vidt angår børnepension, som i Norge ydes til det første barn, når  

 begge forældre er døde, er der i bilagets bogstav D, pkt. 6c) medtaget en  

 særbestemmelse, som bryder med princippet om beregning af børnepension i  

 artikel 19, stk. 3, sidste punktum.
Bestemmelsen i bilaget fastslår, at en  

 sådan børnepension skal udgøre samme beløb som efterladtepensionen til den af  

 forældrene, som i det foreliggende tilfælde ville have fået den største  

 pension.
Denne børnepension beregnes således på grundlag af bopælstidens  

 længde.
Artikel 19, stk. 4 Bestemmelsen indebærer, at princippet om medregning af den samlede  

 bopælstid i Norden også gælder for bopælslandets egne statsborgere, hvis  

 grundpension efter dette lands lovgivning beregnes på grundlag af bopælstid i  

 landet.
Bestemmelsen får betydning for Danmark, Island og Norge, som alle  

 beregner grundpension på grundlag af bopælstid/forsikringstid i landet.
Artikel 19, stk. 5 Bestemmelsens 1. punktum omhandler det tilfælde, hvor den pågældende har  

 ret til grundpension i bopælslandet i henhold til artikel 18 og artikel 19 og  

 samtidig har ret til grundpension fra et andet nordisk land i henhold til  

 bestemmelser i dette lands interne lovgivning.
I princippet ophører retten  

 til pension fra det andet nordiske land ikke i et sådant tilfælde, når  

 pensionen tillægges i bopælslandet.
Pensionen fra det andet nordiske land  

 skal imidlertid kun udbetales med det beløb, hvormed den overstiger pensionen  

 i bopælslandet.
 Den pågældende vil således ikke i noget tilfælde blive stillet dårligere,  

 end hvis det andet nordiske lands interne lovregler alene var lagt til grund  

 for udbetaling af grundpensionen.
Bestemmelsen i artikel 19, stk. 5, 2. punktum, indeholder imidlertid en  

 undtagelse fra princippet i bestemmelsens 1. punktum.
Artikel 19, stk. 4, 2.  

 punktum, omhandler de tilfælde, hvor den pågældende, før ventetiden i  

 konventionens artikel 18 er opfyldt, har ret til grundpension efter  

 bopælslandets lovgivning beregnet udelukkende på grundlag af tidligere  

 bopælsperioder i dette land (under 40 år) og samtidig har ret til  

 grundpension efter lovgivningen i et andet nordisk land beregnet udelukkende  

 på grundlag af bopælstiden i dette land.
Dette eksempel vil være aktuelt,  

 hvis den pågældende efter fraflytning fra et nordisk land har opholdt sig  

 uden for Norden i mere end 3 år, før han flytter tilbage til et andet nordisk  

 land.
De eksempler, der er nævnt i artikel 19, stk. 5, 2. punktum, kan kun  

 opstå ved flytning til Island eller Norge, hvor alderspension (grundpension)  

 efter landets lovgivning kan tilkendes straks ved pensionsalderens opnåelse  

 på baggrund af tidligere forsikringstid (bopælstid) i landet, før  

 ventetidsbetingelsen i artikel 18 er opfyldt.
I et sådant tilfælde skal  

 grundpensionerne fra både fraflytnings- og bopælslandet udbetales uden  

 nedsættelse.
Der foretages således ingen nedsættelse af grundpensionen fra  

 fraflytningslandet efter artikel 19, stk. 5, 1. punktum.
Når  

 ventetidsbetingelsen i artikel 18 er opfyldt, og grundpensionen således  

 udbetales fra bopælslandet på grundlag af den samlede bopælstid i Norden,  

 skal der imidlertid foretages en nedsættelse af grundpensionen som nævnt i  

 artikel 19, stk. 5, 1. punktum.
 Eksempel:
 En norsk statsborger har boet 20 år i Island efter det fyldte 16. år.
Han flytter derefter til Norge, hvor han bor i 25 år.
Derefter bosætter  

 han sig uden for Norden i 4 år, før han ved det fyldte 67. år flytter tilbage  

 til Island.
I dette tilfælde vil han ved flytning til Island have ret til  

 20/40 grundpension fra Island.
Samtidig vil han efter norsk lovgivning have  

 ret til 25/40 pension fra Norge.
Når den pågældende har boet 3 år i Island,  

 har han i henhold til artikel 18 og 19 ret til fuld grundpension i Island.  

 Grundpension fra Norge vil da kun blive udbetalt med det beløb, hvormed den  

 eventuelt overstiger den grundpension, som udbetales i Island.
Det fremgår af den administrative aftales artikel 7, stk. 3, at det  

 overskydende beløb, som skal udbetales i henhold til artikel 19, stk. 5, skal  

 reguleres pr. 1. januar hvert år.
Denne regulering foretages af det land, som  

 skal udbetale det overskydende beløb, efter at dette land har indhentet  

 oplysninger om størrelsen af det pensionsbeløb, der udbetales fra  

 bopælslandet.
Dansk bemærkning: Undtagelsesbestemmelsen i sidste punktum af stk. 5 har  

 efter gældende dansk pensionslovgivning ingen betydning for statsborgere i  

 andet nordisk land med bopæl i Danmark.
Dansk pension, der udbetales i et  

 andet nordisk land Efter § 3, stk. 2 og 3, i lov om social pension har danske  

 statsborgere i et vist omfang ret til at medtage pension til udlandet.
Efter  

 konventionen skal pensionen kun ydes med det beløb, hvormed den overstiger  

 pensionen fra tilflytningslandet.
Om underretning - melding til og fra  

 pensionsmyndigheden i det andet land, henvises til den administrative aftale,  

 artikel 7. Kommunen skal herefter foretage en årlig regulering af den danske  

 pension på grundlag af indhentede oplysninger om størrelsen af den udbetalte  

 pension i det andet land.
Grundpensionen fra det andet nordiske land skal  

 ikke medtages ved indtægtsopgørelsen til brug for beregningen af det danske  

 pensionsgrundbeløb.
Pensionstillæg og hustrutillæg medtages ikke til et andet  

 nordisk land i de her omhandlede særlige tilfælde.
Der kan heller ikke  

 udbetales personligt tillæg i disse tilfælde.
Pension fra et andet nordisk  

 land til personer, der bor i Danmark Når der udbetales pension fra et andet  

 nordisk land til en person, der bor her, efter stk. 5, skal kommunen overfor  

 vedkommende pensionsmyndighed i det andet nordiske land, jf. artikel 7, stk.  

 3, i den administrative aftale, hvert år give oplysning om størrelsen af den  

 danske sociale pension (bortset fra pensionstillæg), som den pågældende har  

 ret til.
Ved beregningen af denne, medregnes grundpensionen fra det andet  

 nordiske land ikke som indtægt.
Kommunen skal indhente oplysning hos  

 pensionsmyndigheden i det andet nordiske land om, hvilket beløb der herefter  

 kommer til udbetaling som grundpension derfra.
Dette beløb omregnet i danske  

 kroner medtages i opgørelsen over pågældendes indtægter til brug ved  

 beregningen af pensionstillægget.
4.2.4. Til artikel 20 - Grundpension ved flytning til et andet nordisk land Generelt Artikel 20 angiver, under hvilke betingelser grundpension i henhold til  

 konventionen skal ydes fra et andet nordisk land end bopælslandet.
I artikel  

 19, stk. 5, nævnes de tilfælde, hvor grundpension udbetales fra et andet  

 nordisk land efter dette lands lovgivning.
Artikel 20 giver på visse  

 betingelser ret til pension fra det tidligere bopælsland ved flytning til et  

 andet nordisk land, selv om dette ikke følger direkte af det tidligere  

 bopælslands (fraflytningslandets) lovgivning.
 Grundpension kan efter artikel 20 ydes fra det tidligere bopælsland i to  

 forskellige situationer:
 1. Når pensionsbegivenheden indtræffer før  

 ventetidsbetingelserne er opfyldt i det nye bopælsland (artikel 20, stk. 1).
 2. Når den, som allerede oppebærer pension, flytter  

 til et andet land (artikel 20, stk. 2).
 Om meddelelser mellem de berørte landes myndigheder i tilfælde, hvor der  

 ydes pension i henhold til artikel 20, henvises der til artikel 7 i den  

 administrative aftale.
Dansk bemærkning: Invaliditetsydelse kan medtages til eller tillægges  

 under bopæl i et andet nordisk land på samme måde som førtidspension.
Særligt  

 børnetilskud til efterladte børn og børn af pensionister efter lov om  

 børnetilskud og forskudsvis udbetaling af børnebidrag § 4, stk. 2 og stk. 3,  

 nr. 2 skal i et vist omfang behandles efter reglerne om grundpension ved  

 flytning mellem de nordiske lande.
Nordiske statsborgere, som har ret til  

 særligt børnetilskud efter § 4, stk. 2 og stk. 3, nr. 2, bevarer derfor  

 retten til disse ydelser ved flytning til et andet nordisk land, indtil der  

 opnås ret til modsvarende pensionsydelser (efterladtepension til børn eller  

 børnetillæg til pension) fra tilflytningslandet.
Særligt børnetilskud kan dog  

 højst udbetales i 3 år efter flytningen.
Omvendt vil nordiske statsborgere,  

 der har ret til efterladte pension til børn eller børnetillæg til pension fra  

 et andet nordisk land, først få ret til særligt børnetilskud når  

 pensionsydelserne fra det andet nordiske land bortfalder, dog senest 3 år  

 efter tilflytningen til Danmark.
Artikel 20, stk. 1 Artikel 20, stk. 1, omhandler den situation, at pensionsbegivenheden  

 indtræffer på et tidspunkt, hvor den pågældende ikke har opholdt sig i  

 bopælslandet i så lang tid, at ventetiden for ret til grundpension efter  

 konventionens artikel 18 eller eventuelt efter landets lovgivning er opfyldt.  

 Det kan dreje sig om en person, som er bosat i et andet nordisk land end det,  

 hvori han er statsborger, og som ikke kan få grundpension fra dette land,  

 fordi ventetidsbetingelserne ikke er opfyldt.
Bestemmelsen anvendes også over  

 for den, der er bosat i sit hjemland, men som ikke kan få invalide- eller  

 efterladtepension fra dette land, fordi ventetidsbetingelserne i landets  

 lovgivning for ret til en sådan pension ikke er opfyldt.
Bestemmelsen  

 anvendes derimod ikke på den, der søger alderspension i sit hjemland, da  

 alderspension i dette tilfælde forudsættes at blive udbetalt af hjemlandet,  

 når pensionsalderen der opnås (se nærmere artikel 20, stk. 3 sidste punktum).
 Hensigten med bestemmelsen i artikel 20, stk. 1, er at undgå manglende  

 pensionsdækning, når pensionsbegivenheden indtræffer efter flytning fra et  

 land, men før ventetiden for ret til pension i et andet land er opfyldt.  

 Fraflytningslandet bærer således risikoen for eventuelle  

 pensionsbegivenheder, som indtræffer i løbet af en vis tid efter fraflytning  

 fra landet.
I de tilfælde, der er omhandlet i artikel 20, stk. 1, skal grundpension  

 ydes fra det land, hvor den, som søger pension, senest har opfyldt  

 konventionens tidsbetingelse for ret til den aktuelle grundpension.
Retten  

 til pension skal i sådanne tilfælde bedømmes, som om den pågældende fortsat  

 var bosat i det pågældende land.
 Princippet i artikel 20, stk. 1, vil også kunne anvendes i tilfælde, hvor  

 den pågældende efter et kortere ophold i et andet nordisk land flytter  

 tilbage til sit tidligere bopælsland, hvor ventetidsbetingelserne tidligere  

 var opfyldt.
Eksempel: En person har boet hele sit liv i Norge.
Da han er 50 år,  

 flytter hen til Sverige og bor der i 10 måneder.
Derefter flytter han tilbage  

 til Norge, hvor han bliver invalid efter 6 måneders ophold.
I dette tilfælde  

 vil han have krav på norsk invalidepension i henhold til artikel 20, stk. 1.  

 Pension fra det tidligere bopælsland kan efter artikel 20, stk. 1, kun blive  

 tillagt ved pensionstilfælde, der bevirker ansøgning inden 3 år efter  

 fraflytningen fra det pågældende land.
Det kan tænkes, at en person har  

 foretaget så hyppige flytninger mellem de nordiske lande, at der er gået mere  

 end 3 år, siden han opfyldte tidsbetingelserne i et af landene.
I et sådant  

 tilfælde vil den pågældende ikke kunne kræve grundpension fra noget nordisk  

 land i henhold til artikel 20, stk. 1.
 Ved bedømmelse af, hvornår tidsbetingelserne senest har været opfyldt, må  

 man være opmærksom på artikel 18, stk. 4, om midlertidigt fravær og på, at  

 også fravær udover de der angivne grænser kan betragtes som midlertidige, når  

 særlige grunde taler derfor.
Artikel 20, stk. 2 I artikel 20, stk. 2, fastslås det, at den, som ved flytning fra et  

 nordisk land til et andet, allerede modtager grundpension fra  

 fraflytningslandet, bevarer denne ret efter flytningen.
Artikel 20, stk. 3 I artikel 20, stk. 3, er der fastsat tidsbegrænsninger for ydelse af  

 pension, der er tillagt af et andet land end bopælslandet i henhold til  

 artiklens stk. 1 eller 2. Bestemmelsen indebærer, at pension fra  

 fraflytningslandet skal ydes, indtil den pågældende modtager grundpension i  

 tilflytningslandet eller opfylder ventetidsbetingelserne i artikel 18 eller i  

 landets lovgivning for ret til en sådan pension i tilflytningslandet.
Den  

 yderste tidsgrænse er imidlertid 3 år fra flytningen.
Hvis den pågældende  

 ikke får tilkendt pension i bopælslandet, fx på grund af en anden  

 invaliditetsbedømmelse eller et andet invaliditetsbegreb, eller fordi  

 betingelserne for at få efterladtepension er strengere, ophører pensionen fra  

 fraflytningslandet alligevel, når de 3 år er gået.
Dette hindrer dog ikke, at  

 fraflytningslandet efter sin interne lovgivning kan udbetale pension ud over  

 treårs-grænsen i sådanne situationer.
 For den, som tager bopæl i sit hjemland og før udgangen af treårsperioden  

 opnår den almindelige pensionsalder i hjemlandet, ophører pensionen fra  

 fraflytningslandet altid senest ved pensionsalderen.
 Den grundpension, som ydes fra fraflytningslandet i henhold til artikel  

 20, stk. 1 eller 2, skal beregnes efter reglerne i artikel 19 og eventuelt  

 gunstigere beregningsregler i intern lovgivning, jf. bemærkningerne til  

 artikel 19.
Dansk bemærkning: Dansk pension, der udbetales i et andet nordisk land  

 Udbetalingen af pension til en pensionist, der flytter til et andet nordisk  

 land, påhviler den kommune, der umiddelbart inden flytningen var  

 bopælskommune for pensionisten.
Kommunen har ansvaret for, at pensionen ikke  

 udbetales i længere tid, end pensionisten efter konventionens bestemmelse har  

 ret til.
Med hensyn til underretning til og fra pensionsmyndighederne i andre  

 lande henvises til den administrative aftale, artikel 7, stk. 1 og 2.  

 Pensionister, der efter reglen i artikel 20 modtager pension fra Danmark  

 under ophold eller bopæl i indtil 3 år i andet nordisk land, er berettiget  

 til at få udbetalt såvel grundbeløb som pensionstillæg og eventuelt andre  

 tillæg, herunder personlige tillæg.
Kommunen bør dog kun udbetale personlige  

 tillæg efter at have sikret sig, at pensionisten ikke fra opholdslandet  

 modtager offentlige ydelser, der dækker det behov, for hvilket han søger  

 personligt tillæg.
Ophør af pension fra et andet nordisk land til personer  

 med bopæl i Danmark Når der i kommunen er bosat personer, der modtager  

 pension fra et andet nordisk land, skal kommunen i god tid inden udløbet af 3  

 års fristen i artikel 20, stk. 3, tage spørgsmålet op om ydelse af dansk  

 pension til de pågældende.
Ansøgning om pension må indgives i så god tid, at  

 det kan påregnes at afgørelse i pensionssagen kan træffes inden fristens  

 udløb.
Der vil dog ikke kunne tillægges de pågældende pension eller forskud  

 på denne for tidsrum, der ligger forud for fristens udløb.
Underretning om  

 tilkendelse eller forskudsvis udbetaling af pension må straks ved afgørelsen  

 gives til pensionsmyndigheden i det andet nordiske land, jf. artikel 7, stk.  

 2, i den administrative aftale.
Danske statsborgere, der ved tilflytning fra  

 andet nordisk land modtager pension fra dette land, vil normalt straks være  

 berettiget til at modtage dansk pension.
Når det ikke drejer sig om en  

 pension, der straks kan udbetales, fx folkepension, må der ved pensionssagens  

 rejsning tages stilling til om ansøgeren kan få forskud på pensionen.
Når en  

 dansk statsborger flytter hertil med en invalidepension, kan det som regel  

 antages, at det er overvejende sandsynligt at pågældendes erhvervsevne på  

 grund af invaliditet er nedsat i et sådant omfang, at han har ret til dansk  

 førtidspension, og der kan derfor som regel ydes forskud på pensionen.  

 Meddelelse om at pågældende opfylder ventetidsbetingelsen i Danmark skal  

 straks gives til pensionsmyndigheden i det andet nordiske land, således at  

 pensionsudbetalingen derfra kan standses.
 For Danmarks vedkommende bemærkes, at førtidspension, der kan udbetales  

 til enlige kvinder, der den 1. januar 1984 er fyldt 62 år, ydes fra Danmark,  

 indtil den pågældende opnår pensionsalderen i tilflytningslandet, uafhængig  

 af 3 års grænsen (bilagets bogstav A, pkt. 5a). Det samme gælder for  

 personer, som ved dispensation fra aldersbetingelserne modtager førtidig  

 folkepension fra Danmark og er flyttet til et andet nordisk land før 1.  

 januar 1978 (bilagets bogstav A, pkt. 5b).
 For Finlands vedkommende bemærkes, at arbejdsløshedspension efter  

 folkepensionsloven ikke er omfattet af princippet i artikel 20 (bilagets  

 bogstav B, pkt. 2d).
For Norges vedkommende bemærkes, at »kompensasjonstillegg« ikke  

 udbetales til personer, der er bosat uden for Norge.
Endvidere udbetales  

 »grunnstønad«, »hjelpestønad« og »stønad til  

 barnetilsyn« kun til nordiske statsborgere, der er bosat i et andet  

 nordisk land end Norge, i den udstrækning, dette følger af norsk lovgivning.  

 Det vil sige, at en sådan udbetaling kun finder sted, hvis der er særlig  

 grund til at dispensere i det enkelte tilfælde (bilagets bogstav D, pkt. 7).
 For Sveriges vedkommende bemærkes, at »ålderspension«  

 (alderspension) for en periode før den almindelige pensionsalder i Sverige,  

 »vårdbidrag« og en »handikappersattning«, som ikke ydes  

 som tillæg til »folkpension«, ikke kan udbetales i henhold til  

 artikel 20 til en nordisk statsborger, der er bosat udenfor Sverige,  

 (bilagets bogstav E, pkt. 8).
Artikel 20, stk. 4 Artikel 20, stk. 4, handler om den situation, at en person har ret til  

 delvis grundpension efter tilflytningslandets lovgivning samtidig med, at  

 grundpension ydes fra fraflytningslandet i henhold til artikel 20, stk. 1  

 eller stk. 2. Et sådant tilfælde kan fx opstå, når en statsborger fra et  

 andet nordisk land flytter til Norge og efter folketrygdloven straks får ret  

 til alderspension beregnet udelukkende på grundlag af tidligere bopælstid i  

 Norge.
I dette tilfælde bevarer pensionisten sin ret til pension fra  

 fraflytningslandet efter artikel 20, indtil den fastsatte ventetid er gået.  

 Formålet med dette er at undgå, at en person, som er berettiget til  

 grundpension fra et nordisk land, ved flytning risikerer at få denne pension  

 ombyttet med en delvis grundpension efter tilflytningslandets lovgivning.
For at den pågældende ikke skal modtage dobbeltpension, udbetales  

 pensionen fra fraflytningslandet kun med det beløb, hvormed den overstiger  

 den pension, som tillægges af tilflytningslandet.
Hvis den pågældende også  

 har ret til grundpension fra fraflytningslandet efter dette lands lovgivning,  

 udbetales de to delpensioner i ventetiden uden nedsættelse i overensstemmelse  

 med artikel 19, stk. 5, 2. punktum, jf. bemærkningerne til denne bestemmelse  

 ovenfor.
Hvis bopælstid i et andet nordisk land er medregnet i den pension,  

 som ydes fra fraflytningslandet efter artikel 20, og der også kan ydes  

 pension fra fraflytningslandet efter dette lands lovgivning, vil artikel 20,  

 stk. 4, og artikel 19, stk. 5, 2. punktum, kunne give forskellige resultater.  

 I så fald skal man anvende den bestemmelse, som giver det gunstigste  

 resultat.
Når ventetiden for ret til den aktuelle pension er udløbet, udbetales  

 grundpension fuldt ud fra tilflytningslandet i henhold til artikel 19, og  

 pensionen fra fraflytningslandet ophører.
Hvis den pågældende i henhold til  

 fraflytningslandets logvining har ret til grundpension fra dette land  

 beregnet på grundlag af bopælstiden der, udbetales denne grundpension  

 imidlertid fortsat i overensstemmelse med bestemmelsen i artikel 19, stk. 5,  

 1. punktum, jf. bemærkningerne til denne bestemmelse ovenfor.
 Om meddelelse om tillæggelse af pension og regulering af  

 pensionsudbetalingen i henhold til artikel 20, stk. 4, henvises der til  

 artikel 7, stk. 2 og stk. 3, i den administrative aftale og bemærkningerne  

 til artikel 19, stk. 5, ovenfor vedrørende artikel 7, stk. 3, i den  

 administrative aftale.
4.2.5. Generelt om tillægspension Begrebet »tillægspension« er defineret i artikel 1, bogstav i),  

 og i bemærkningerne til denne artikel er der gjort nærmere rede for  

 afgrænsningen af tillægspensionsområdet i hvert land.
Der henvises endvidere  

 til den svenske bestemmelse til artikel 21 i bilaget til konventionen  

 (bogstav E, pkt. 9). Efter denne bestemmelse kan artikel 21 ikke anvendes på  

 sømandspension efter svensk lovgivning.
I modsætning til bestemmelserne om grundpension i artikel 18 er  

 anvendelsesområdet for bestemmelserne om tillægspension ikke begrænset til  

 nordiske statsborgere.
Med hensyn til optjente rettigheder gælder  

 ligestillingen af nordiske statsborgere efter artikel 4 fuldt ud her.
Der henvises i denne forbindelse til den norske bestemmelse til artiklerne  

 21-23 i bilaget til konventionen (bogstav D, pkt. 8). Norsk lovgivning  

 stiller visse krav om ophold og bopælstid (forudgående forsikringstid) i  

 Norge for ret til udbetaling af tillægspension i form af invalide- eller  

 efterladtepension.
Efter bestemmelsen i bilaget skal der for at få udbetalt  

 en optjent norsk tillægspension kun stilles krav om en tilsvarende  

 tilknytning til et andet nordisk land.
For Norges vedkommende bemærkes også,  

 at ligestillingsbestemelsen i artikel 4 medfører ligestilling af andre  

 nordiske statsborgere med norske statsborgere i relation til bestemmelserne i  

 norsk lovgivning om begrænsning af kravet om optjeningstid for tillægspension  

 for personer, som er født før 1937 (overkompensation).
4.2.6. Til artikel 21 - Sammensætning af optjeningstid for ret til tillægspension Bestemmelsen i artikel 21 tager sigte på at åbne ret til pension.
 Pensionens størrelse bestemmes derimod af det pågældende lands regler.  

 Følgende eksempler belyser dette:
Eksempel 1: En person har optjent pensionspoints for 10 år i Norge og 2 år  

 i Sverige.
Hans alderspension i Norge fastsættes på sædvanlig måde, medens  

 den svenske udgør 2/30 af en fuld svensk tillægspension.
Efter svensk  

 lovgivning kræves der mindst 3 års optjeningstid, men ved at der kan tages  

 hensyn til den norske optjeningstid, åbnes der ret til svensk pension.
Eksempel 2: En person har optjent pensionspoints for 1 år i Norge, 1 år i  

 Sverige og derefter 3 års pensionsret i en islandsk pensionsordning og bliver  

 så invalid.
Den norske invalidepension vil i dette tilfælde udgøre 1/40 af en  

 fuld norsk tillægspension, den svenske invalidepension vil udgøre 1/30 af en  

 fuld svensk tillægspension, mens den islandske tillægspension afhænger af de  

 gældende bestemmelser i den nævnte ordning.
Her åbnes rettes til pension i  

 hvert land for sig ved sammenlægning af optjeningstiden i de 3 lande (det  

 forudsættes at 5 års medlemsskab giver ret til pension i den gældende  

 islandske pensionsordning). Derimod indvirker hverken optjeningstid, betalte  

 bidrag eller optjente pensionspoints i et andet land på beregningen af  

 godskrivningstid (fremtidige pensionspoints).
For så vidt angår begrebet »optjeningstid« bemærkes, at for  

 Norges og Sveriges vedkommende betragtes et kalenderår, hvori der er  

 godskrevet pensionspoints som en optjeningstid på et helt år.
For Danmarks  

 vedkommende kræves der er bestemt antal bidrag til dansk ATP i et kalenderår  

 og for Islands vedkommende et vist minimumsbidrag til en islandsk  

 pensionskasse, jf. de to landes bestemmelser til artikel 21 i bilaget til  

 konventionen (bogstav A, pkt. 6, og bogstav C, pkt. 3). For Finlands  

 vedkommende er der tale om registrerede perioder, hvor en periode på 12  

 måneder betragtes som en optjeningsperiode på et helt år.
En sådan periode  

 behøver ikke at følge kalenderåret.
Om registrering af optjeningsperioder i  

 Finland for arbejdstagere i kortvarige arbejdsforhold henvises til den finske  

 bestemmelse til artikel 21 i bilaget (bogstav B, pkt. 3).
 I henhold til den administrative aftales artikel 6, stk. 2, påhviler det  

 forbindelsesorganet i det pågældende land på forlangende at udstede  

 bekræftelse af optjeningstiden, når en sammenlægning kan blive aktuel.
4.2.7. Til artikel 22 - Tillægspension fra flere lande Artiklen rummer en garanti mod, at tillægspension fra et land medfører en  

 nedsættelse af tillægspensionen fra et andet land.
En undtagelse fra dette  

 princip følger af artikel 23, jf. også den islandske bestemmelse til artikel  

 22 i bilaget til konventionen (bogstav C, pkt. 4). Efter denne bestemmelse  

 skal tillægspension fra et andet nordisk land ved beregning af pension efter  

 lov nr. 97/1979 om pension til ældre (en særlig overkompensationsordning)  

 fratrækkes på samme måde som pension fra en islandsk pensionskasse.
4.2.8. Til artikel 23 - Fremtidige forsikringsperioder Efter finsk, norsk og svensk lovgivning beregnes tillægspension til  

 invalide- og efterladtepension som regel dels på grundlag af optjente  

 pensionspoints, dels på grundlag af en antagelse om forsikringsperioder  

 (fremtidige pensionspoints), som ville være optjent, hvis  

 pensionsbegivenheden ikke var indtruffet.
En sådan beregning på grundlag af  

 godskrivningstid forekommer også i mange islandske pensionsordninger.
Dansk bemærkning: Bestemmelsen i artiklen har ingen betydning efter den  

 danske lov om Arbejdsmarkedets tillægspension.
Tilsvarende er bestemmelsen i  

 artikel 8 i den administrative aftale og den dertil knyttede blanket (nr. 6)  

 uden betydning for Danmark.
Artikel 23, stk. 1 Artiklens stk. 1 indebærer, at når betingelserne for ovennævnte beregning  

 på grundlag af godskrivningstid er opfyldt i mere end et nordisk land, skal  

 pensionsbeløbet i hvert land deles i to dele, dels den pension, som skal  

 udbetales på grundlag af faktisk optjent pensionsret, dels den forhøjelse,  

 som følge af reglerne om godskrivningstid.
Medens den førstnævnte del skal  

 ydes fra hvert land for sig, skal den sidstnævnte del kun ydes fra det land,  

 hvor forhøjelsen bliver størst.
Artikel 23, stk. 2 Når der i et af landene træffes en ny eller ændret afgørelse i den enkelte  

 pensionssag, skal der ifølge stk. 2 påny træffes afgørelse om, fra hvilket  

 land den nævnte forhøjelse skal ydes.
Der kan fx være sket det, at den  

 pågældende bliver vurderet som invalid i et land, hvor hans ansøgning  

 tidligere er blevet afslået, eller at en halv pension ændres til en hel.  

 Derimod skal en ny afgørelse ikke træffes, når der er tale om generelt  

 virkende årsager, fx ændrede pensionsbeløb på grund af inflation eller  

 devaluering af et lands valuta.
Artikel 23, stk. 3 Artiklens stk. 3 indeholder den undtagelse fra samordningsreglen i stk. 1,  

 at samordning ikke skal finde sted, hvis den pågældende har optjent  

 pensionsret i flere lande samtidig i de 2 år, som ligger umiddelbart forud  

 for pensionsbegivenheden.
I dette tilfælde skal altså beregning på grundlag  

 af godskrivningstid foretages i hvert land for sig, og udbetaling af pension  

 skal ske i overensstemmelse med artikel 22.
Forskelle i lovgivning og andre forhold kan føre til, at tidspunktet for  

 pensionsbegivenheden ikke bliver det samme i to lande.
I så fald kan  

 artiklens stk. 2 komme til anvendelse.
Ved bedømmelsen af, om der har været  

 tale om sideløbende arbejdsforhold (optjeningstid i to eller flere lande  

 inden for samme kalenderår), bør imidlertid som udgangspunkt ved anvendelse  

 af artiklens stk. 3 regnes tidspunktet i det land, hvor pensionsbegivenheden  

 anses for indtruffet først.
 Artikel 34, stk. 3, fastsætter, at artikel 23 finder anvendelse på  

 pension, som ved konventionens ikrafttrædelse udbetales med anvendelse af  

 artikel 5b) i konventionen af 1955.
 Den administrative aftales artikel 8 indeholder bestemmelser om  

 meddelelser, som under visse omstændigheder skal gives mellem landene, når  

 der tillægges tillægspension på grundlag af godskrivningstid.
4.3. Kapitel 3 - Ydelser ved arbejdsskade 4.3.1. Til artikel 24 - Udbetaling af ydelser ved arbejdsskade i et andet nordisk land.
Naturalydelser ved arbejdsskade Artikel 24 omhandler tilfælde, hvor den ydelsesberettigede er bosat eller  

 opholder sig i et andet nordisk land end det, hvis arbejdsskadelovgivning  

 finder anvendelse.
Artikel 24, stk. 1 Denne bestemmelse sikrer alle arbejdsskadede eller, ved dødsfald, deres  

 efterladte eksport af ydelser ved arbejdsskade inden for Norden.
Det bør dog  

 fremhæves, at bestemmelsen kun vedrører ydelser, som udbetales efter  

 arbejdsskadelovgivningen i det enkelte land.
Hvis der efter den nationale  

 lovgivning om ydelser ved arbejdsskade, der skal anvendes, alene udbetales  

 ydelser i det omfang, disse overstiger de almindelige ydelser ved sygdom og  

 invaliditet, eller der på anden måde sker en nedsættelse ved samordning med  

 de almindelige ydelser, skal artikel 24 kun anvendes på den overskydende del  

 af arbejdsskadeydelserne.
Spørgsmålet om, hvorvidt de almindelige ydelser kan  

 eksporteres, løses ved anvendelse af de bestemmelser i konventionen, der  

 gælder for de pågældende ydelser.
Hvis arbejdsskadeydelserne udgør den  

 grundlæggende ydelse, skal artikel 24 anvendes på hele ydelsen.
I henhold til artikel 5 kan der finde samordning sted, hvis to ydelser  

 udbetales samtidig efter hver sit lands lovgivning.
Dette gælder fx hvis en  

 person modtager ydelser ved arbejdsskade fra et nordisk land under anvendelse  

 af artikel 24 samtidig med, at han modtager pension fra bopælslandet.
 For Norges vedkommende bemærkes i denne sammenhæng, at bestemmelserne i  

 norsk lovgivning (folketrygdloven § 19, stk. 8) om nedsættelse af norsk  

 pension på grund af en tilsvarende ydelse efter udenlandsk lovgivning kan  

 finde anvendelse, når den pågældende modtager rente (løbende erstatning)  

 efter arbejdsskadelovgivningen i et andet nordisk land og modtager almindelig  

 invalidepension fra Norge.
Artikel 24, stk. 2 I artikel 24, stk. 2, fastslås det, at konventionens bestemmelser om ret  

 til naturalydelser i bopæls- eller opholdslandet efter dette lands lovgivning  

 også skal gælde ved arbejdsskade, selvom et andet nordisk lands lovgivning  

 efter konventionens andet afsnit skal anvendes på arbejdsskadetilfældet.
Det  

 bemærkes i denne sammenhæng, at retten til naturalydelser under midlertidigt  

 ophold i et nordisk land forudsætter, at den pågældende er bosat og har ret  

 til naturalydelser i et andet nordisk land.
Dette gælder også ved  

 arbejdsskade.
Hvis ydelserne efter det lands lovgivning, som efter konventionens andet  

 afnsit skal anvendes på arbejdsskadetilfældet, er gunstigere end de ydelser,  

 som gives fra bopæls-/opholdslandet ved anvendelse af konventionens  

 almindelige bestemmelser om naturalydelser, medfører artiklens stk. 1, at den  

 pågældende er garanteret eksport af det overskydende beløb eller af hele  

 ydelsen fra dette land.
Det er derimod ikke meningen, at  

 bopæls-/opholdslandet, som anvender sin lovgivning om sygehjælp, skal give  

 det nævnte tillæg efter sin arbejdsskadelovgivning.
Der skal ikke ske  

 refusion af udgifter til naturalydelser, som er afholdt af et nordisk lands  

 sikringsordning (bopæls-/opholdslandets), uanset om et andet lands  

 arbejdsskadelovgivning kommer til anvendelse.
4.3.2. Til artikel 25 - Ret til ydelser fra 2 lande for samme erhvervssygdom.
Forværring af en erhvervssygdom Artiklen bestemmer, hvilket lands lovgivning der skal finde anvendelse i  

 visse tilfælde, når en erhvervssygdom er opstået.
Det må undersreges, at  

 bestemmelsen udelukkende tager sigte på en situation, hvor to (eller flere)  

 af de nordiske landes lovgivninger om arbejdsskade hver for sig giver hjemmel  

 for en ydelse.
Den supplerer bestemmelserne i konventionens andet afsnit om,  

 hvilken lovgivning der skal anvendes.
Ved anvendelse af stk. 1 har kun  

 arbejde, der har fundet sted, før sygdommen først kom til udbrud, betydning  

 for spørgsmålet om, hvilket land der skal udbetale en ydelse på grund af  

 erhvervssygdom.
4.4. Kapitel 4 - Ydelser ved arbejdsløshed 4.4.1. Til artikel 26 - Ydelser ved arbejdsløshed Nærmere bestemmelser om ydelser ved arbejdsløshed findes i en særlig  

 nordisk overenskomst af 12. november 1985 om regler for godskrivning af  

 kvalifikationsperioder m.m. i forbindelse med ret til dagpenge for  

 arbejdsløshedsforsikrede.
I artikel 26 findes der derfor kun en henvisning  

 til denne særlige overenskomst der trådte i kraft den 1. december 1987.  

 Konventionens almindelige bestemmelser i afsnit I, II og IV gælder dog også  

 samtlige ydelser ved arbejdsløshed, som er medtaget i lovfortegnelsen, i den  

 udstrækning særlige undtagelser ikke følger af den særlige overenskomst.
5. Fjerde del - Øvrige bestemmelser 5.1. Til artikel 27 - Udfærdigelse af gennemførelsesbestemmelser Der henvises til indledningen til nærværende vejledende bemærkninger.
5.2. Til artikel 28 - Forbindelsesorganer.
Administrativ bistand Artikel 28 fastslår de nordiske myndigheders og organers ret og pligt til  

 at yde hinanden gensidig bistand ved gennemførelsen af konventionen.
Der skal  

 endvidere udpeges et særligt forbindelsesorgan i hvert af landene.  

 Forbindelsesorganerne er angivet i den administrative aftales artikel 2, stk.  

 1, bogstav A.
 Det er forbindelsesorganernes opgave at bidrage aktivt til, at  

 konventionen gennemføres på en smidig måde, ved at give oplysninger om,  

 hvilken myndighed eller hvilket organ der er kompetent i den enkelte sag, og  

 sørge for, at vanskelige sager, som bliver sendt til disse myndigheder, får  

 den nødvendige behandling.
Forbindelsesorganerne kan på bestemte områder delegere deres opgaver, jf.  

 den administrative aftales artikel 2, stk. 1, bogstav B.
Det må dog  

 understreges, at der formelt set kun eksisterer et ansvarligt  

 forbindelsesorgan i hvert land, selv om opgaverne kan fordeles på flere  

 organer, når dette viser sig at være hensigtsmæssigt.
I bilag 1 til den  

 administrative aftale er anført adresser og telefonnumre på  

 forbindelsesorganerne og de organer, som har fået tildelt opgaver efter den  

 omhandlede bestemmelse.
 I henhold til den administrative aftale har forbindelsesorganerne og andre  

 organer i en vis udstrækning pligt til at give meddelelser og oplysninger.  

 Herom henvises nærmere til bemærkningerne til de pågældende artikler i  

 konventionen.
 Gensidig bistand efter artikel 28 er dog ikke begrænset til det, som  

 udtrykkeligt er nævnt i den administrative aftale, jf. artikel 2, stk. 2, i  

 denne.
Forskellige supplerende oplysninger kan være nødvendige på grund af det  

 enkelte lands nationale lovgivning, administrative praksis eller andre  

 forhold.
Blandt andet kan der i nationale udgaver af de blanketter, som er  

 udformet i fællesskab, bedes om yderligere oplysninger, som det er af  

 betydning for det enkelte land at modtage.
Hvis et organ finder, at et organ  

 i et af de andre nordiske lande, har en forkert forståelse af konventionens  

 bestemmelser, bør førstnævnte organ gøre sit forbindelsesorgan bekendt med  

 forholdet.
Dersom forbindelsesorganerne ikke kan komme til enighed om  

 forståelse af konventionen, bringes spørgsmålet videre til de kompetente  

 myndigheder i de berørte lande i henhold til den administrative aftales  

 artikel 2, stk. 5.
De fælles blanketter udformes på de respektive landes sprog, jf. den  

 administrative aftales artikel 10. For Islands vedkommende udformes  

 blanketterne også på dansk, norsk eller svensk.
Det er endvidere forudsat, at  

 korrespondance mellem organerne så vidt muligt bør foregå på dansk, norsk  

 eller svensk, således at en autoriseret oversættelse kun sjældent bliver  

 påkrævet.
 De udgifter, som opstår i forbindelse med gennemførelsen af konventionen,  

 skal i princippet dækkes af det land, hvor de er opstået.
5.3. Til artikel 29 - Formidling af begæringer, klager m.m. til et organ i et andet nordisk land Artikel 29, stk. 1 Bestemmelsen omhandler situationer, hvor en ansøgning, en klage eller  

 anden henvendelse indgives i et nordisk land, men skal behandles i et andet  

 nordisk land.
Det er en forudsætning, at henvendelsen er rettet til et organ,  

 som har opgaver efter den lovgivning, der er omfattet af konventionen.
Det  

 behøver imidlertid ikke at være et organ, som svarer til det rigtige organ i  

 det andet land.
 Henvendelsen skal videresendes omgående.
Artikel 29, stk. 3 Når der er tale om en ydelse, hvis tilkendelse er afhængig af det  

 tidspunkt, hvor begæringen indgives, skal begæringen betragtes som indgivet,  

 da den blev modtaget i det første land.
Denne regel gælder kun, hvis  

 begæringen udtrykkeligt vedrører en ydelse fra et andet nordisk land.
I andre tilfælde, hvor det organ, som modtager en begæring, bliver  

 opmærksom på, at den pågældende muligvis har krav på en ydelse fra et andet  

 land, skal organet give den pågældende den nødvendige vejledning med sigte på  

 en eventuel indgivelse af begæring om en sådan ydelse.
Efter omstændighederne  

 i det enkelte tilfælde kan organet også rette direkte henvendelse til organet  

 i det andet land.
I henhold til den administrative aftales artikel 9 er det  

 organ, som modtager en ansøgning om pension, forpligtet til at give  

 underretning herom på en særlig blanket til organet i det land, hvor den  

 pågældende på grund af arbejde må antages at have en ret til pension.
 Hvis der er tale om en henvendelse, som kun tages i betragtning, hvis den  

 er indgivet inden en vis frist, fx en anke, skal den anses for rettidig  

 indgivet, hvis den er indgivet i det første land før fristens udløb.
Ved afslag på ansøgning om ydelse må ansøgeren gøres opmærksom på  

 ankeadgangen, selvom sagen er taget op mellem de respektive landes  

 forbindelsesorganer.
Dette er særligt vigtigt i de lande, hvor ankefristerne  

 er absolutte og ikke kan fraviges.
 Dansk bemærkning: Ved tidsfrister i forbindelse med ansøgninger mv. skal  

 kommunen være opmærksom på konventionens artikel 29. Det er derfor vigtigt at  

 sørge for, at en ansøgers formelle anke fremmes og fx ikke afventer udfaldet  

 af drøftelser mellem 2 landes myndigheder om, hvilket land ydelsen skal gives  

 af efter konventionen.
 5.4. Til artikel 30 - Tilbageholdelse af ydelser m.m.
 Bestemmelsen gælder de situationer, hvor myndighederne i et af de nordiske  

 lande har et krav på tilbagebetaling over for en person, som har ret til en  

 ydelse fra et af de andre lande.
 I sådanne situationer kan ydelsen somme tider holdes helt eller delvis  

 tilbage, og det beløb, som er tilbageholdt, kan sendes til det organ, som har  

 krav på tilbagebetaling.
Det bemærkes, at mulighederne for tilbageholdelse varierer i de nordiske  

 lande på grund af udformningen af den nationale lovgivning.
Hvis et  

 tilbageholdelseskrav afvises med henvisning til begrænsninger i lovgivningen,  

 kan tilbageholdelse alene ske ved frivillig aftale med den, der er forpligtet  

 til at betale eller ved civilt søgsmål.
 Spørgsmål om tilbagebetaling af ydelser efter artikel 30, stk. 1 bør i  

 hvert enkelt tilfælde forelægges gennem de to landes forbindelsesorganer,  

 mens spørgsmål om tilbagebetaling efter artikel 30, stk. 2 bør forelægges  

 direkte mellem de berørte myndigheder.
 Spørgsmål om tilbageholdelse efter artikel 30 gælder alene ydelser som er  

 udbetalt efter konventionens ikrafttrædelse.
Artikel 30, stk. 1 Efter bestemmelserne i stk. 1 er det ikke nødvendigt, at kravet om  

 tilbagebetaling vedrører en ydelse af samme art som den, som vedkommende har  

 ret til i det andet land.
For at ydelsen skal kunne holdes tilbage,  

 forudsættes det imidlertid, både at det ene lands retsregler giver mulighed  

 for at rejse et sådant krav, og at det andet lands retsregler giver mulighed  

 for at holde ydelser tilbage i den foreliggende situation.
Bestemmelsen vil  

 først og fremmest finde anvendelse i tilfælde, hvor kravet om tilbagebetaling  

 vedrører beløb, som er blevet udbetalt på grundlag af urigtige oplysninger  

 fra modtageren.
 Med udtrykket »i den udstrækning, retsreglerne i dette land tillader  

 det« sigtes til sikringslovgivningens regler til beskyttelse af den  

 enkelte, visse civilretlige regler og regler om sikring af eksistensminimum.
Tilbagebetalingspligten afgøres af myndigheden i det land, hvor fordringen  

 er opstået, og som herefter anmoder om tilbageholdelse af ydelser i et andet  

 nordisk land.
Sidstnævnte lands regler følges ved gennemførelse af kravet på  

 tilbagebetaling.
 Ved anvendelse af artikel 30, stk. 1 drejer det sig normalt om tilfælde,  

 hvor en myndighed i et nordisk land ved en afgørelse har fastslået, at en  

 person har tilbagebetalingspligt med hensyn til en nærmere bestemt ydelse, og  

 at afgørelsen er retskraftig inden anmodning om tilbageholdelse videregives  

 til det andet land.
Med hensyn til forældelse af kravet gælder reglerne i det land, som har  

 fastsat tilbagebetalingspligten.
Det land, der skal tilbagebetale ydelsen,  

 kan alene efterprøve spørgsmål, som vedrører selve iværksættelsen af  

 tilbageholdelsen.
Hertil regnes bl.a. afgørelser om passende afdragsbeløb, fx  

 at gælden skal tilbagebetales ved månedlig tilbageholdelse af et bestemt  

 beløb.
En sådan afgørelse kan normalt påklages i henhold til lovgivningen i  

 det land, som skal iværksætte tilbageholdelsen.
 Følgende forældelsestider gælder i de respektive lande for så vidt angår  

 civile fordringer: I Danmark 20 år, Finland 10 år, Island 4 år, Norge 3 år og  

 Sverige 10 år.
Af administrative hensyn har forbindelsesorganerne i de nordiske lande  

 fundet det nødvendigt at indføre et mindstebeløb ved anmodning om  

 tilbageholdelse af ydelser i et andet nordisk land.
Som udgangspunkt bør  

 krav, der ikke overstiger et beløb svarende til 1000 s.kr., ikke give  

 anledning til foranstaltninger i henhold til artikel 30, pkt. 1. Endvidere  

 har forbindelsesorganerne også af administrative hensyn besluttet at indføre  

 en frist for oversendelse på et år for tilbageholdelse efter nævnte  

 bestemmelse.
Dette indebærer, at et forbindelsesorgan, som har modtaget en  

 anmodning om tilbageholdelse fra et andet nordisk land, men som ikke i løbet  

 af 1 år har kunnet iværksætte eller påbegynde en tilbageholdelse af ydelser,  

 enten fordi der ikke er udbetalt nogen ydelse, eller fordi en tilbageholdelse  

 af andre grunde ikke har kunnet ske i løbet af den angivne tid, skal  

 tilbagesende sagen til forbindelsesorganet i det land, som har anmodet om  

 tilbageholdelsen.
Dette medfører imidlertid ikke uden videre, at krav på  

 tilbageholdelse af ydelser fremover (og under den løbende forældelsestid)  

 påny kan bortfalde i det andet land.
Dansk bemærkning: Betingelserne for tvungen modregning efter artikel 30,  

 stk. 1 vil på grund af de interne danske regler aldrig være opfyldt i  

 Danmark.
Efter danske regler kan der kun modregnes, hvis der er tale om samme  

 art af ydelser, dvs. danske ydelser.
Der kan derfor ikke modregnes i krav på  

 en dansk ydelse for en ydelse udbetalt af et af de andre nordiske lande.
En  

 dansk ydelse eksempelvis børnetilskud og pension kan således ikke  

 tilbageholdes til dækning af krav om tilbagebetaling af en tilsvarende ydelse  

 fra et andet nordisk land.
Kommunen har herefter alene mulighed for at  

 tilbageholde en dansk ydelse, hvis der indgås en frivillig aftale om  

 tilbagebetaling med den, der har fået udbetalt en ydelse fra et andet nordisk  

 land, som den pågældende ikke var berettiget til.
Artikel 30, stk. 2 Når der er udbetalt forskud på en ydelse i tidsrummet mellem indgivelsen  

 af ansøgningen og den endelige afgørelse, skal forskuddet sædvanligvis  

 fratrækkes i forbindelse med opgørelsen af det, den pågældende har til gode,  

 efter at den endelige ydelse er tillagt ham.
Efter reglerne i stk. 2 er der  

 også mulighed for at gøre dette i tilfælde, hvor ansøgningen bliver afslået,  

 men hvor en tilsvarende ydelse tillægges eller genoptages i et andet nordisk  

 land end det, hvor forskuddet er blevet udbetalt.
Desuden er der mulighed for, at det ene land uden at have særlig hjemmel i  

 national lovgivning kan tilbageholde en ydelse.
Denne mulighed foreligger i  

 de tilfælde, hvor udbetaling af en tilsvarende ydelse for samme tidsrum fra  

 det andet land ikke burde være sket eller burde være sket med et lavere  

 beløb, hvis konventionens bestemmelser havde været iagttaget.
Bestemmelsen kan fx benyttes, når en pensionist flytter fra et land til et  

 andet og får tilkendt grundpension fra tilflytningslandet for en periode, for  

 hvilken der allerede er udbetalt en tilsvarende pension fra  

 fraflytningslandet.
Tilflytningslandet kan ved efterbetaling til den sikrede  

 i sådanne tilfælde fratrække det beløb - efter dagens kurs - der er udbetalt  

 fra fraflytningslandet for det samme tidsrum.
I sådanne tilfælde er det  

 alligevel ofte at foretrække, at det aftales, at pensionen fra  

 fraflytningslandet standses, medens pensionssagen i tilflytningslandet er  

 under behandling, og at der i stedet ydes forskud fra tilflytningslandet.
Artikel 30, stk. 3 Efter artiklens stk. 3 skal det organ, som har tilbageholdt et beløb efter  

 bestemmelserne i stk. 1 eller 2, sende dette beløb direkte til organet i det  

 land, som burde have undladt at udbetale en ydelse eller burde have udbetalt  

 en ydelse med et lavere beløb.
5.5. Til artikel 31 - Bidragsforskud Konventionen har ingen betydning for retten til at modtage  

 underholdsbidrag.
Den afgør imidlertid, efter hvilket lands lovgivning  

 bidragsforskud skal udbetales, jf. konventionens artikel 6, stk. 1, og  

 definitionen af bopæl i artikel 1, bogstav k), og bemærkningerne til denne  

 bestemmelse.
Artikel 31, stk. 1 Bestemmelsen fastslår, at et dokument, som giver ret til underholdsbidrag  

 og er udstedt i et nordisk land, skal anses som gyldigt grundlag for  

 bidragsforskud også i et andet nordisk land.
 Hvis det ikke drejer sig om en beslutning fra en domstol eller en anden  

 offentlig myndighed, men fx om en aftale mellem ægtefæller, skal dokumentet  

 dog være forsynet med attestation, for at det kan danne grundlag for  

 inddrivelse hos den bidragsskyldige i det land, hvor det er udstedt.
 Følgende danske dokumenter kan danne grundlag for bidragsforskud:
 - Bidragsresolutioner udstedt af statsamtet eller, for Københavns  

 vedkommende, af Overpræsidiet.
 - Skriftlige aftaler om underholdsbidrag.
 Attestation kan på begæring af de udbetalende myndigheder eller den, som  

 har ret til bidraget, gives af statsamtet, eller for Københavns vedkommende,  

 Overpræsidiet.
 Følgende finske dokumenter kan danne grundlag for bidragsforskud:
 - Dom om underholdsbidrag.
 - Skriftlig aftale om underholdsbidrag.
 Attestation kan gives af socialnævnene.
 Følgende islandske dokumenter kan danne grundlag for bidragsforskud:
 - Bidragsdokumenter udstedt af domstolene.
 - Separationsbevilling eller skilsmissebevilling udstedt af sysselmænd,  

 fogder og, for Reykjaviks vedkommende, af Byretten eller Justitsministeriet.
Attestation fra en domstol af, at faderskabssag er anlagt.
En sådan  

 attestation gælder, indtil domstolsafgørelse foreligger.
 Følgende norske dokumenter kan danne grundlag for bidragsforskud:
 - Retsforlig, kendelse eller dom om underholdsbidrag.
- Afgørelse om bidrag truffet af fylkesmanden eller Justitsministeriet.
 - Skriftlig aftale om underholdsbidrag.
 Attestation kan på begæring gives af bidragsfogden i den kommune, hvor et  

 bidragsforskud ville være blevet udbetalt i Norge.
 Følgende svenske dokumenter kan danne grundlag for bidragsforskud:
 - Dom eller beslutning af en domstol.
 - Skriftlig aftale mellem parterne om underholdsbidrag.
 Attestation kan på begæring gives af »lansstyrelsen«.
Til brug for de myndigheder i Danmark, Finland, Island, Norge og Sverige,  

 som udbetaler bidragsforskud på grundlag af et bidragsdokument udstedt i et  

 andet nordisk land, skal der gives meddelelse til forbindelsesorganerne i  

 disse lande om ændringer i normalbidragets størrelse.
Disse meddelelser gives  

 i:
 Danmark af Socialministeriet.
 Finland af Socialstyrelsen.
 Island af Tryggingastofnun rikisins.
 Norge af Justitsdepartementet.
 Sverige af Riksforsakringsverket.
Artikel 31, stk. 2 Bestemmelsen skal forhindre forskudsvis udbetaling af børnebidrag i flere  

 lande for samme tidsrum.
Dette betyder, at en person, der er berettiget til  

 forskudsvis udbetaling af bidrag og fx i Danmark har modtaget bidragsforskud  

 for 6 måneder og derefter flytter til Sverige, ikke skal modtage forskudsvis  

 udbetaling af bidrag der, før de 6 måneder er gået, selv om bidragsforskuddet  

 i Sverige udbetales for 1 måned ad gangen.
Når en person flytter til et af landene og søger om at modtage forskudsvis  

 udbetaling af bidrag til børn, bør organet i tilflytningslandet undersøge,  

 for hvor lang tid der allerede er udbetalt bidragsforskud.
Dersom der  

 allegevel skulle blive foretaget en dobbelt udbetaling, må der være ret for  

 det sidstnævnte land til at kræve tilbagebetaling.
Et sådant krav vil blive  

 behandlet på sædvanlig måde efter det pågældende lands nationale lovgivning.
5.6. Til artikel 32 - Hjemsendelse af personer, som modtager social bistand I artiklen er der fastsat bestemmelser, som tager sigte på at sikre  

 nordiske statsborgere mod hjemsendelse.
Ved hjemsendelse forstås, at en  

 person bliver sendt tilbage til det land, hvori den pågældende er  

 statsborger.
Bestemmelsen omfatter både situationer, hvor den pågældende  

 person modtager kontantydelser, og situationer hvor han er  

 institutionsanbragt.
 Konventionen indeholder ingen hjemmel for hjemsendelse men fastsætter  

 derimod betingelser udover de betingelser, som det enkelte lands nationale  

 lovgivning måtte fastsætte.
Retsgrundlaget for hjemsendelse i det enkelte tilfælde findes således i  

 den nationale lovgivning.
Det bemærkes, at den hjemsendelse, der her er tale  

 om, er begrundet i vedvarende hjælp til forsørgelse, uanset om retsgrundlaget  

 findes i sociallovgivningen eller i anden lovgivning som fx i  

 fremmedlovgivningen.
Bestemmelsen forudsætter, at hjemsendelse, som begrundes med, at den  

 pågældende modtager socialhjælp, kun kan blive aktuel, når der er tale om  

 vedvarende hjælp til forsørgelse eller anden omsorg.
Det forudsættes, at der  

 er tale om bistand over en længere periode, og at den vedvarende hjælp, som  

 ydes, udgør den væsentligste del af indtægtsgrundlaget for den pågældende  

 person.
Når det skal fastslås, hvad der ligger i kriteriet »vedvarende  

 hjælp«, er det klart, at der ikke tænkes på situationer, hvor den  

 pågædlende i enkeltstående tilfælde har haft behov for socialhjælp.
Det samme  

 gælder, selv om sådanne enkeltstående tilfælde er forekommet igennem en  

 længere periode.
Sikringsydelser som fx pension eller dagpenge ved sygdom  

 eller arbejdsløshed kan naturligvis ikke danne grundlag for hjemsendelse.
 Udover de betingelser, den nationale lovgivning måtte fastsætte,  

 fastsætter artikel 32 følgende betingelser for, at en person skal kunne  

 hjemsendes:
- At der ikke foreligger familieforhold, tilknytning til bopælslandet  

 eller omstændigheder, som i øvrigt aler for, at den pågældende bør forblive  

 der, og - at personen har været bosat i landet i mindre end 5 år.
 Spørgsmålet, om en persons familieforhold, tilknytning til bopælslandet  

 eller andre omstændigheder taler for, at han bør forblive i landet, må  

 vurderes efter forholdene i hvert enkelt tilfælde.
 Begreberne familieforhold og tilknytning til bopælslandet må fortolkes  

 vidt og ses i sammenhæng med, at der også er mulighed for at tage andre  

 omstændigheder i betragtning.
 For at en femårig bopælsperiode i et land skal udelukke hjemsendelse, må  

 bopælstiden være uden afbrydelse.
 Tid, hvorunder den pågældende har modtaget bistand, regnes ikke som en  

 afbrydelse i bopælsperioden.
5.7. Til artikel 33 - Begrænsninger i anvendelse af konvetionen uden for Norden Efter det princip, der er fastslået i artikel 4, ligestilles statsborgere  

 i et andet nordisk land med landets egne statsborgere.
Bestemmelserne i  

 konventionens afsnit III indebærer imidlertid visse undtagelser fra  

 hovedreglen på særlige områder inden for den sociale sikring.
 Artikel 33 medfører, at princippet om ligestilling på de væsentligste  

 områder er uden betydning, når det gælder konventionens anvendelse uden for  

 Norden.
Artikel 33, 1. punktum - Udbetaling af ydelser uden for Norden Den nationale lovgivning kan give landets egne statsborgere ret til at få  

 grundpension udbetalt også under bopæl i udlandet.
Det følger af bestemmelsen i artikel 33, 1. punktum, at statsborgere i et  

 andet nordisk land, som er bosat uden for Norden, ikke får en tilsvarende  

 ret.
Udbetalingen er i sådanne tilfælde afhængig af den nationale lovgivning.  

 Dette gælder også for personer, som har optjent pension i flere nordiske  

 lande og derefter flytter til et land uden for Norden.
Pensionens størrelse  

 fastsættes i et sådant tilfælde på grundlag af national lovgivning.  

 Konventionen forudsætter ikke, at bestemmelserne i artikel 18-20 skal komme  

 til anvendelse i sådanne tilfælde.
 Bestemmelsen i artikel 33, 1. punktum, gælder kun for grundpension.
 For så vidt angår udbetaling af tillægspension til nordiske statsborgere  

 uden for Norden og udbetaling af andre ydelser, som er optjent i  

 udbetalingslandet før flytning fra Norden, ligestilles statsborgere fra andre  

 nordiske lande med landets egne statsborgere.
Artikel 33, 2. punktum - Optjening af rettigheder uden for Norden I flere af de nordiske lande indeholder lovgivningen om tillægspension  

 bestemmelser om optjening af tillægspension uden for landet, som ofte blot  

 gælder for landets egne statsborgere.
I sådanne tilfælde følger det af  

 bestemmelsen i artikel 33, 2. punktum, at princippet om ligestilling ikke  

 finder anvendelse uden for Norden.
Det samme gælder optjening af andre rettigheder uden for Norden, som fx  

 ret til ydelser ved sygdom og arbejdsskade, når adgangen til deltagelse i den  

 sikringsordning, som giver ret til sådanne ydelser, er afhængig af arbejde  

 eller andre forhold i udlandet.
Hvis et nordisk land i sådanne tilfælde lader  

 egne statsborgere bosat uden for Norden være omfattet af sådanne  

 sikringsordninger eller regner opholdstid i udlandet som forsikringstid, er  

 landet ikke forpligtet til at ligestille statsborgere i et andet nordisk land  

 med egne statsborgere.
 For så vidt angår ligebehandling uden for Norden, har konventionen særlige  

 bestemmelser om søfolk og om arbejdstagere på et nordisk lands  

 kontinentalsokkel.
En nordisk sømand, bosat uden for Norden, optjener grund- og  

 tillægspensionsrettigheder, medens han er ansat ombord på et skib, som fører  

 et nordisk lands flag, idet han i henhold til artikel 6, stk. 2, skal anses  

 som bosat og ansat i det land, hvis flag skibet fører.
For personer med bopæl  

 i Norden ligestilles arbejde på et nordisk lands kontinentalsokkel med  

 arbejde i det pågældende land, selv om kontinentalsoklen ikke i andre  

 sammenhænge regnes som hørende til det pågældende lands territorium, jf.  

 bemærkningerne til artikel 7, stk. 4.
5.8. Til artikel 34-35 - Overgangsbestemmelser I disse artikler angives de overgangsbestemmelser, der gælder ved  

 konventionens ikrafttrædelse, jf. artikel 38. Hensigten med disse  

 bestemmelser er, at konventionen skal finde anvendelse på alle ydelser og  

 bidrag, som er blevet aktuelle efter dens ikrafttrædelse, og at konventionen  

 ikke skal medføre nedsættelse af en ydelse, som er tilkendt i henhold til  

 tidligere bestemmelser.
Når retten til en ydelse efter konventionen beror på optjeningstid, skal  

 om fornødent også tid forud for konventionens ikrafttrædelse tages i  

 betragtning.
Dette indebærer fx, at der for en person, som tidligere har fået  

 afslag på ansøgning om tillægspension, fordi han ikke havde tilstrækkelig  

 optjeningstid, ved fornyet ansøgning om pension skal medregnes optjeningstid  

 i et andet nordisk land i henhold til artikel 21.
5.9. Til artiklerne 36-38 - Opsigelse, ratifikation og ikrafttrædelse af konventionen Disse artikler indeholder bestemmelser om opsigelse, ratifikation og  

 ikrafttrædelse af konventionen.
Da konventionen trådte i kraft, ophørte  

 samtidig de særlige aftaler om pensionsrettigheder for grænsegængere mv., som  

 er indgået mellem enkelte af landene.
 Følgende konventioner og overenskomster ophørte den 1. januar 1982:
1. Konvention af 15. september 1955 mellem Danmark,  

 Finland, Island, Norge og Sverige om social tryghed.
2. Overenskomst af 13. september 1961 mellem Danmark,  

 Finland, Island, Norge og Sverige om ændringer af konventionen af 1955.
3. Overenskomst af 24. august 1966 mellem Danmark,  

 Finland, Island, Norge og Sverige om ændring af konventionen af 1955.
4. Overenskomst af 2. februar 1967 mellem Danmark,  

 Finland, Island, Norge og Sverige om ændring af konventionen af 1955.
5. Overenskomst af 2. december 1969 mellem Danmark,  

 Finland, Island, Norge og Sverige om ændring af konventionen af 1955.
6. Overenskomst af 22. marts 1973 mellem Norge og  

 Sverige om tillægspension for grænsegængere.
7. Overenskomst mellem Danmark, Finland, Island, Norge  

 og Sverige om ændring af konvetionen af 1955.
8. Aftale af 31. maj 1974 mellem Danmark og Sverige om  

 ret til tillægspension i visse tilfælde.
9. Gennemførelsesaftale af 30. oktober 1974 til  

 konventionen af 1955 mellem Danmark, Finland, Island, Norge og Sverige.
10. Overenskomst af 6. februar 1975 mellem Danmark,  

 Finland, Island, Norge og Sverige om ændring af konventionen af 1955.
11. Overenskomst af 6. februar 1975 mellem Danmark,  

 Finland, Island, Norge og Sverige om ydelser ved sygdom, svangerskab og fødsel.
12. Overenskomst af 5. maj 1977 mellem Danmark,  

 Finland, Island, Norge og Sverige om ændring af konventionen af 1955.
13. Overenskomst af 4. juli 1979 mellem Norge og  

 Sverige om visse pensionsspørgsmål.
 Konventionen blev ratificeret af det sidste land den 30. november 1981.  

 Ved noteveksling mellem de nordiske lande blev der opnået enighed om, at  

 konventionen alligevel skulle træde i kraft 1. januar 1982.
 Det understreges, at artikel 38 ikke ophæver den i artikel 26 nævnte  

 overenskomst af 28. juni 1976 mellem Danmark, Finland, Island, Norge og  

 Sverige om regler for godskrivning af kvalifikationsperioder m.m. i  

 forbindelse med ret til dagpenge for arbejdsløshedsforsikrede.
