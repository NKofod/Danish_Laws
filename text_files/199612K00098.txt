Nr LSF 98 Forslag til Lov om ændring af straffeloven, retsplejeloven og  

 våbenloven(Styrkelse af politiets muligheder for at efterforske alvorlig  

 kriminalitet, konfiskation, øget vidnebeskyttelse og skærpelse af straffen  

 for våbenbesiddelse m.v.) Fremsat af justitsministeren (Bjørn Westh) den 28. november 1996 Vedtaget ved tredjebehandling den 28. maj 1997 Lov nr. 411 af 10/06/1997 § 1 I straffeloven, jf. lovbekendtgørelse nr. 886 af 30. oktober 1992, som  

 ændret senest ved § 1 i lov nr. 274 af 15. april 1997, foretages følgende  

 ændringer:
 1. Efter § 76 indsættes:
»§ 76 a.
Der kan foretages hel eller delvis konfiskation af  

 formuegoder, der tilhører en person, som findes skyldig i en strafbar  

 handling, når 1) handlingen er af en sådan karakter, at den kan give betydeligt udbytte,  

 og 2) den efter loven kan straffes med fængsel i 6 år eller derover eller er  

 en overtrædelse af § 286, stk. 1.
Stk. 2. Under betingelser som nævnt i stk. 1 kan der foretages hel  

 eller delvis konfiskation af formuegoder, som den pågældendes ægtefælle eller  

 samlever har erhvervet, medmindre 1) formuegodet er erhvervet mere end 5 år før den strafbare handling, som  

 danner grundlag for konfiskation efter stk. 1, eller 2) ægteskabet eller samlivsforholdet ikke bestod på tidspunktet for  

 erhvervelsen.
Stk. 3. Under betingelser som nævnt i stk. 1 kan der foretages hel  

 eller delvis konfiskation af formuegoder overdraget til en juridisk person,  

 som den pågældende alene eller sammen med sine nærmeste har en bestemmende  

 indflydelse på.
Det samme gælder, hvis den pågældende oppebærer en betydelig  

 del af den juridiske persons indtægter.
Konfiskation kan dog ikke ske, hvis  

 formuegodet er overdraget til den juridiske person mere end 5 år før den  

 strafbare handling, som danner grundlag for konfiskation efter stk. 1.
 Stk. 4. Konfiskation efter stk. 1-3 kan ikke ske, hvis den  

 pågældende sandsynliggør, at et formuegode er erhvervet på lovlig måde eller  

 for lovligt erhvervede midler.
Stk. 5. I stedet for konfiskation af bestemte formuegoder efter  

 stk. 1-3 kan der konfiskeres et beløb svarende til deres værdi eller en del  

 heraf.« 2. I § 77, stk. 1, indsættes efter »§ 75, stk.  

 1,»: »eller § 76 a,».
 3. I § 123 ændres »eller dennes nærmeste« til:  

 », dennes nærmeste eller andre med tilknytning til denne«.
 4. Efter § 192 indsættes i kapitel 20:
»§ 192 a.
Den, som i strid med lovgivningen om våben og  

 eksplosivstoffer indfører, tilvirker, besidder, bærer, anvender eller  

 overdrager våben eller eksplosivstoffer, som på grund af deres særdeles  

 farlige karakter er egnede til at forvolde betydelig skade, straffes med  

 fængsel indtil 4 år.« § 2 I lov om rettens pleje, jf. lovbekendtgørelse nr. 752 af 15. august 1996,  

 som ændret senest ved § 2 i lov nr. 274 af 15. april 1997, foretages følgende  

 ændringer:
 1. § 32 affattes således:
 »§ 32. Rettens formand kan begrænse antallet af personer, der  

 får adgang til et offentligt retsmøde, for at hindre, at retslokalet  

 overfyldes.
Stk. 2. Rettens formand kan nægte adgang til et offentligt  

 retsmøde for personer, 1) som er under 15 år, eller 2) som befinder sig i en sådan tilstand, at vedkommendes tilstedeværelse  

 ville stride imod rettens værdighed eller god orden.
Stk. 3. Rettens formand kan endvidere nægte adgang til et  

 offentligt retsmøde for bestemte personer eller grupper af personer, hvis det  

 skønnes nødvendigt for at opnå en sandfærdig forklaring af et vidne eller en  

 part.« 2. I § 60, stk. 2, 1. pkt., ændres »§ 781, stk.  

 3« til: »§ 781, stk. 4«.
 3. § 196, stk. 1, affattes således:
»Når der i en borgerlig sag eller i en straffesag fremsættes begæring  

 om optagelse af syn og skøn og begæringen af retten tages til følge, udmelder  

 retten en eller flere syns- eller skønsmænd.« 4. § 759 affattes således:
 »§ 759. Ransagning af hus, andre lokaliteter eller genstande  

 for at eftersøge en mistænkt, der skal anholdes, kan foretages, når der er  

 grund til at antage, at den pågældende opholder sig der.
Stk. 2. Bestemmelserne i § 795, stk. 1, 1. pkt., og §§ 796-800  

 finder tilsvarende anvendelse.« 5. I § 781, stk. 1, nr. 3, indsættes efter »193, stk.  

 1,»: »245, 252, stk. 1,», efter »281«:», 286,  

 stk. 1,» og efter »289«: »eller en overtrædelse af  

 udlændingelovens § 59, stk. 3«.
 6. I § 789, stk. 1 og 2, ændres »§ 781, stk.  

 4,» til: »§ 781, stk. 5,».
 7. I § 789 indsættes som stk. 3:
»Stk. 3. Retten kan bestemme, at stk. 2 ikke finder anvendelse,  

 såfremt 1) andre efterforskningsskridt ikke vil være egnede til at sikre bevis i  

 sagen, 2) sagen angår en lovovertrædelse, der efter loven kan medføre fængsel i 1  

 år og 6 måneder eller derover, og 3) retten i øvrigt finder det ubetænkeligt.« 8. Kapitel 73 affattes således:
»Kapitel 73 Ransagning § 793. Politiet kan efter reglerne i dette kapitel foretage  

 ransagning af 1) boliger og andre husrum, dokumenter, papirer og lignende samt indholdet  

 af aflåste genstande og 2) andre genstande samt lokaliteter uden for husrum.
 Stk. 2. Undersøgelser af lokaliteter eller genstande, som er frit  

 tilgængelige for politiet, er ikke omfattet af reglerne i dette kapitel.
 Stk. 3. Ransagning for at eftersøge en mistænkt, der skal  

 anholdes, eller en person, der skal pågribes med henblik på fuldbyrdelse af  

 en straffedom eller forvandlingsstraffen for bøde, kan tillige finde sted  

 efter §§ 759 og 761. Om undersøgelse af en persons legeme og visitation af  

 det tøj, som den pågældende er iført, gælder reglerne i kapitel 72. Om  

 undersøgelse af breve, telegrammer og lignende under forsendelse gælder  

 reglerne i kapitel 71.
§ 794. Ransagning af husrum, andre lokaliteter eller genstande,  

 som en mistænkt har rådighed over, må kun foretages, såfremt 1) den pågældende med rimelig grund er mistænkt for en lovovertrædelse,  

 der er undergivet offentlig påtale, og 2) ransagningen må antages at være af væsentlig betydning for  

 efterforskningen.
 Stk. 2. Ved ransagning af de i § 793, stk. 1, nr. 1, nævnte arter  

 kræves tillige, enten at sagen angår en lovovertrædelse, der efter loven kan  

 medføre frihedsstraf, eller at der er bestemte grunde til at antage, at bevis  

 i sagen eller genstande, der kan beslaglægges, kan findes ved ransagningen.
Stk. 3. Findes der under ransagningen hos en mistænkt skriftlige  

 meddelelser eller lignende, som hidrører fra en person, der efter reglerne i  

 § 170 er udelukket fra at afgive forklaring som vidne i sagen, må der ikke  

 foretages ransagning heraf.
Det samme gælder materiale, som hidrører fra en  

 person, der er omfattet af § 172, når materialet indeholder oplysninger, som  

 den pågældende efter § 172 er fritaget for at afgive forklaring om som vidne  

 i sagen.
§ 795. Ransagning af husrum, andre lokaliteter eller genstande,  

 som en person, der ikke er mistænkt, har rådighed over, er ikke omfattet af  

 reglerne i dette kapitel, såfremt den pågældende meddeler skriftligt samtykke  

 til ransagningen eller der i tilslutning til opdagelsen eller anmeldelsen af  

 en forbrydelse gives samtykke af den pågældende.
I øvrigt må ransagning hos  

 en person, der ikke er mistænkt, kun ske, såfremt 1) efterforskningen vedrører en lovovertrædelse, der efter loven kan  

 medføre frihedsstraf, og 2) der er bestemte grunde til at antage, at bevis i sagen eller genstande,  

 der kan beslaglægges, kan findes ved ransagningen.
Stk. 2. Hos personer, som efter reglerne i § 170 er udelukket fra  

 at afgive forklaring som vidne i sagen, er skriftlige meddelelser og lignende  

 mellem den mistænkte og den pågældende person samt dennes notater og lignende  

 vedrørende den mistænkte ikke genstand for ransagning.
Hos personer, som er  

 omfattet af § 172, er materiale, der indeholder oplysninger om forhold, som  

 de pågældende efter § 172 er fritaget for at afgive forklaring om som vidne i  

 sagen, ikke genstand for ransagning.
 § 796. Afgørelse om ransagning vedrørende de i § 793, stk. 1, nr.  

 2, nævnte genstande eller lokaliteter, som en mistænkt har rådighed over,  

 træffes af politiet.
Stk. 2. Afgørelse om ransagning i andre tilfælde træffes ved  

 rettens kendelse, jf. dog stk. 5 og 6. I kendelsen anføres de konkrete  

 omstændigheder i sagen, hvorpå det støttes, at betingelserne for indgrebet er  

 opfyldt.
Kendelsen kan til enhver tid omgøres.
Stk. 3. Såfremt undersøgelsens øjemed ville forspildes, dersom  

 retskendelse skulle afventes, kan politiet træffe beslutning om at foretage  

 ransagningen.
Fremsætter den, mod hvis husrum, lokaliteter eller genstande  

 ransagnin-gen retter sig, anmodning herom, skal politiet snarest muligt og  

 senest inden 24 timer forelægge sagen for retten, der ved kendelse afgør, om  

 indgrebet kan godkendes.
 Stk. 4. Inden retten træffer afgørelse efter stk. 3, 2. pkt., skal  

 der være givet den, mod hvis husrum, lokaliteter eller genstande ransagningen  

 retter sig, adgang til at udtale sig. § 748, stk. 5 og 6, finder tilsvarende  

 anvendelse.
 Stk. 5. Såfremt ransagningen er rettet imod husrum, lokaliteter  

 eller genstande, som en mistænkt har rådighed over, og denne meddeler  

 skriftligt samtykke til, at ransagningen foretages, kan beslutning om  

 ransagning også træffes af politiet.
 Stk. 6. Bestemmelse om, at der i tilslutning til opdagelsen eller  

 anmeldelsen af en forbrydelse skal ske ransagning af gerningsstedet, kan  

 uanset bestemmelsen i stk. 2 også træffes af politiet, såfremt den person,  

 der har rådighed over vedkommende husrum, lokalitet eller genstand, ikke er  

 mistænkt og det ikke er muligt straks at komme i kontakt med den pågældende.  

 Der skal i så fald snarest muligt gives den pågældende underretning om  

 ransagningen.
 § 797. Ransagning må ikke foretages, såfremt det efter  

 undersøgelsens formål, sagens betydning og den krænkelse og ulempe, som  

 undersøgelsen må antages at forvolde, ville være et uforholdsmæssigt indgreb.
 Stk. 2. Ved afgørelsen efter stk. 1 skal tillige lægges vægt på,  

 om ransagningen er forbundet med ødelæggelse eller beskadigelse af ting.
 § 798. Ransagning skal foretages så skånsomt, som omstændighederne  

 tillader, herunder så vidt muligt uden at forårsage ødelæggelse eller  

 beskadigelse, og uden at indgrebet på grund af tidspunktet for foretagelsen  

 eller den måde, hvorunder det foretages, giver anledning til unødig opsigt.
Stk. 2. Såfremt den person, der har rådighed over husrummet,  

 lokaliteten eller genstanden, eller i dennes fravær andre personer træffes  

 til stede, skal de pågældende gøres bekendt med ransagningens foretagelse og  

 grundlaget herfor samt opfordres til at overvære ransagningen.
Foretages  

 ransagningen på grundlag af en retskendelse, skal denne på begæring  

 forevises.
Foretages ransagningen efter reglen i § 796, stk. 3, skal politiet  

 vejlede den pågældende om adgangen til at få spørgsmålet indbragt for retten.  

 Den person, der har rådighed over husrummet, lokaliteten eller genstanden,  

 kan kræve, at et af den pågældende udpeget vidne er til stede under  

 ransagningen, medmindre tidsmæssige eller efterforskningsmæssige grunde taler  

 herimod.
Såfremt ransagningens øjemed gør det påkrævet, herunder hvis der  

 lægges hindringer i vejen for ransagningens gennemførelse, kan politiet  

 bestemme, at de personer, der træffes til stede, fjernes, mens ransagningen  

 foregår.
Stk. 3. Træffes der ingen til stede, når en ransagning som  

 omhandlet i § 793, stk. 1, nr. 1, skal foretages, tilkaldes så vidt muligt to  

 husfæller eller andre vidner til at overvære ransagningen.
Efter foretagelsen  

 af en ransagning som omhandlet i § 793, stk. 1, nr. 1, underrettes den  

 person, der har rådighed over husrummet eller genstanden, herom og, hvis  

 ransagningen er foretaget efter reglen i § 796, stk. 3, om adgangen til at få  

 spørgsmålet indbragt for retten, eventuelt ved at politiet efterlader en  

 skriftlig meddelelse på stedet.
§ 799. Såfremt det er af afgørende betydning for efterforskningen,  

 at ransagningen foretages, uden at den mistænkte eller andre gøres bekendt  

 hermed, kan retten, hvis efterforskningen angår en forsætlig overtrædelse af  

 straffelovens kapitel 12 eller 13 eller en overtrædelse af straffelovens §§  

 191 eller 237, ved kendelse træffe bestemmelse herom og om, at reglerne i §  

 798, stk. 2, 1.-4. pkt., og stk. 3, fraviges.
Dette gælder dog ikke med  

 hensyn til ransagning af husrum, andre lokaliteter eller genstande, som  

 nogen, der efter reglerne i § 170 er udelukket fra eller efter reglerne i §  

 172 er fritaget for at afgive forklaring som vidne i sagen, har rådighed  

 over.
 Stk. 2. Reglerne i § 783, stk. 2 og 3, § 784, § 785 og § 788  

 finder anvendelse på de i stk. 1, 1. pkt., omhandlede tilfælde.
 § 800. Får politiet ved en ransagning oplysning om en  

 lovovertrædelse, der ikke har dannet og efter reglerne i henholdsvis § 794,  

 stk. 1, nr. 1, og stk. 2, § 795, stk. 1, nr. 1, eller § 799, stk. 1, heller  

 ikke kunne danne grundlag for indgrebet, kan politiet anvende denne oplysning  

 som led i efterforskningen af den pågældende lovovertrædelse, men ikke som  

 bevis i retten vedrørende lovovertrædelsen.
Stk. 2. Retten kan bestemme, at stk. 1 ikke finder anvendelse for  

 oplysninger, som politiet har fået ved en ransagning foretaget i medfør af §  

 799, stk. 1, såfremt 1) andre efterforskningsskridt ikke vil være egnede til at sikre bevis i  

 sagen, 2) sagen angår en lovovertrædelse, der efter loven kan medføre fængsel i 6  

 år eller derover, og 3) retten i øvrigt finder det ubetænkeligt.« 9. Kapitel 75 a ophæves.
 10. I § 880 indsættes som stk. 4:
»Stk. 4. Retten kan foretage besigtigelse af personer, genstande og  

 lokaliteter, når det findes nødvendigt eller hensigtsmæssigt for sagens  

 oplysning.
Besigtigelser skal overværes af de personer, som ellers skal være  

 til stede under domsforhandlingen.« § 3 I lov om våben og eksplosivstoffer, jf. lovbekendtgørelse nr. 735 af 11.  

 august 1994, som ændret ved § 2 i det af Folketinget den 16. maj 1997  

 vedtagne forslag til lov om ændring af straffeloven, våbenloven og lov om  

 restaurations- og hotelvirksomhed m.v. (Skærpelse af straffen for særlig grov  

 vold og for besiddelse af knive og slagvåben, sikkerhedsmæssige krav til  

 restaurationers indretning m.v.), foretages følgende ændringer:
 1. I § 10 indsættes efter stk. 1 som nyt stykke:
»Stk. 2. Består overtrædelsen i besiddelse af skydevåben  

 under særlig skærpende omstændigheder, herunder besiddelse af skydevåben med  

 tilhørende ammunition på offentligt tilgængelige steder eller gentagne  

 tilfælde af besiddelse af skydevåben, er straffen fængsel indtil 2 år.« Stk. 2-4 bliver herefter stk. 3-5.
 2. § 10, stk. 4, der bliver stk. 5, affattes således:
»Stk. 5. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 4 Lovens § 1, § 2, nr. 1, 2, 5, 6 og 7, og § 3 træder i kraft dagen efter  

 bekendtgørelsen i Lovtidende.
Lovens § 2, nr. 3, 4, 8, 9 og 10, træder i  

 kraft den 1. juli 1997.
§ 5 Loven gælder ikke for Færøerne og Grønland.
Lovens § 1 kan dog ved  

 kongelig anordning helt eller delvis sættes i kraft for Færøerne med de  

 afvigelser, som de særlige færøske forhold tilsiger.
Oprindeligt fremsat forslag § 1 I straffeloven, jf. lovbekendtgørelse nr. 886 af 30. oktober 1992, som  

 ændret senest ved lov nr. 474 af 12. juni 1996, foretages følgende ændringer:
 1. Efter § 76 indsættes:
»§ 76 a.
Der kan foretages hel eller delvis konfiskation af  

 formuegoder, der tilhører en person, som findes skyldig i en strafbar  

 handling, når 1) handlingen er af en sådan karakter, at den kan give betydeligt udbytte,  

 og 2) den efter loven kan straffes med fængsel i 6 år eller derover eller er  

 en overtrædelse af § 286, stk. 1.
Stk. 2. Under betingelser som nævnt i stk. 1 kan der foretages hel  

 eller delvis konfiskation af formuegoder, som den pågældendes ægtefælle eller  

 samlever har erhvervet, medmindre 1) formuegodet er erhvervet mere end 5 år før den strafbare handling, som  

 danner grundlag for konfiskation efter stk. 1, eller 2) ægteskabet eller samlivsforholdet ikke bestod på tidspunktet for  

 erhvervelsen.
Stk. 3. Under betingelser som nævnt i stk. 1 kan der foretages hel  

 eller delvis konfiskation af formuegoder overdraget til en juridisk person,  

 som den pågældende alene eller sammen med sine nærmeste har en bestemmende  

 indflydelse på.
Det samme gælder, hvis den pågældende oppebærer en betydelig  

 del af den juridiske persons indtægter.
Konfiskation kan dog ikke ske, hvis  

 formuegodet er overdraget til den juridiske person mere end 5 år før den  

 strafbare handling, som danner grundlag for konfiskation efter stk. 1.
 Stk. 4. Konfiskation efter stk. 1-3 kan ikke ske, hvis den  

 pågældende sandsynliggør, at et formuegode er erhvervet på lovlig måde eller  

 for lovligt erhvervede midler.
Stk. 5. I stedet for konfiskation af bestemte formuegoder efter  

 stk. 1-3 kan der konfiskeres et beløb svarende til deres værdi eller en del  

 heraf.« 2. I § 77, stk. 1, indsættes efter »§ 75, stk.  

 1,»: »eller § 76 a,».
 3. I § 123 ændres »eller dennes nærmeste« til:  

 », dennes nærmeste eller andre med tilknytning til denne«.
 4. Efter § 192 i kapitel 20 indsættes:
»§ 192 a.
Den, som i strid med lovgivningen om våben og  

 eksplosivstoffer indfører, tilvirker, besidder, bærer, anvender eller  

 overdrager våben eller eksplosivstoffer, som på grund af deres særdeles  

 farlige karakter er egnede til at forvolde betydelig skade, straffes med  

 fængsel indtil 4 år.« § 2 I lov om rettens pleje, jf. lovbekendtgørelse nr. 752 af 15. august 1996,  

 foretages følgende ændringer:
 1. § 32 affattes således:
 »§ 32. Rettens formand kan begrænse antallet af personer, der  

 får adgang til et offentligt retsmøde, for at hindre, at retslokalet  

 overfyldes.
Stk. 2. Rettens formand kan nægte adgang til et offentligt  

 retsmøde for personer, 1) som er under 15 år, eller 2) som befinder sig i en sådan tilstand, at vedkommendes tilstedeværelse  

 ville stride imod rettens værdighed eller god orden.
Stk. 3. Rettens formand kan endvidere nægte adgang til et  

 offentligt retsmøde for bestemte personer eller grupper af personer, hvis det  

 skønnes nødvendigt for at opnå en sandfærdig forklaring af et vidne eller en  

 part.« 2. I § 60, stk. 2, 1. pkt., ændres »§ 781, stk.  

 3« til: »§ 781, stk. 4«.
 3. § 196, stk. 1, affattes således:
»Når der i en borgerlig sag eller i en straffesag fremsættes begæring  

 om optagelse af syn og skøn, og begæringen af retten tages til følge,  

 udmelder retten en eller flere syns- eller skønsmænd.« 4. § 759 affattes således:
 »§ 759. Ransagning af hus, andre lokaliteter eller genstande  

 for at eftersøge en mistænkt, der skal anholdes, kan foretages, når der er  

 grund til at antage, at den pågældende opholder sig der.
Stk. 2. Bestemmelserne i § 795, stk. 1, 1. pkt., og §§ 796-800  

 finder tilsvarende anvendelse.« 5. I § 781, stk. 1, nr. 3, indsættes efter »193, stk.  

 1,»: »245, 252, stk. 1,», og efter »281«: »,  

 286, stk. 1,».
 6. I § 789, stk. 1 og stk. 2, ændres »§ 781,  

 stk. 4,» til: »§ 781, stk. 5,».
 7. I § 789 indsættes som stk. 3:
»Stk. 3. Retten kan bestemme, at stk. 2 ikke finder  

 anvendelse, såfremt 1) andre efterforskningsskridt ikke vil være egnede til at sikre bevis i  

 sagen, 2) sagen angår en lovovertrædelse, der efter loven kan medføre fængsel i 1  

 år og 6 måneder eller derover, og 3) retten i øvrigt finder det ubetænkeligt.« 8. Kapitel 73 affattes således:
»Kapitel 73 Ransagning § 793. Politiet kan efter reglerne i dette kapitel foretage  

 ransagning af 1) boliger og andre husrum, dokumenter, papirer og lignende samt indholdet  

 af aflåste genstande og 2) andre genstande samt lokaliteter uden for husrum.
 Stk. 2. Undersøgelser af lokaliteter eller genstande, som er frit  

 tilgængelige for politiet, er ikke omfattet af reglerne i dette kapitel.
 Stk. 3. Ransagning for at eftersøge en mistænkt, der skal  

 anholdes, eller en person, der skal pågribes med henblik på fuldbyrdelse af  

 en straffedom eller forvandlingsstraffen for bøde, kan tillige finde sted  

 efter §§ 759 og 761. Om undersøgelse af en persons legeme og visitation af  

 det tøj, som den pågældende er iført, gælder reglerne i kapitel 72. Om  

 undersøgelse af breve, telegrammer og lignende under forsendelse gælder  

 reglerne i kapitel 71.
§ 794. Ransagning af husrum, andre lokaliteter eller genstande,  

 som en mistænkt har rådighed over, må kun foretages, såfremt 1) den pågældende med rimelig grund er mistænkt for en lovovertrædelse,  

 der er undergivet offentlig påtale, og 2) ransagningen må antages at være af væsentlig betydning for  

 efterforskningen.
 Stk. 2. Ved ransagning af de i § 793, stk. 1, nr. 1, nævnte arter  

 kræves tillige, enten at sagen angår en lovovertrædelse, der efter loven kan  

 medføre frihedsstraf, eller at der er bestemte grunde til at antage, at bevis  

 i sagen eller genstande, der kan beslaglægges, kan findes ved ransagningen.
Stk. 3. Findes der under ransagningen hos en mistænkt skriftlige  

 meddelelser eller lignende, som hidrører fra en person, der efter reglerne i  

 § 170 er udelukket fra at afgive forklaring som vidne i sagen, må der ikke  

 foretages ransagning heraf.
Det samme gælder materiale, som hidrører fra en  

 person, der er omfattet af § 172, når materialet indeholder oplysninger, som  

 den pågældende efter § 172 er fritaget for at afgive forklaring om som vidne  

 i sagen.
§ 795. Ransagning af husrum, andre lokaliteter eller genstande,  

 som en person, der ikke er mistænkt, har rådighed over, er ikke omfattet af  

 reglerne i dette kapitel, såfremt den pågældende meddeler skriftligt samtykke  

 til ransagningen, eller der i tilslutning til opdagelsen eller anmeldelsen af  

 en forbrydelse gives samtykke af den pågældende.
I øvrigt må ransagning hos  

 en person, der ikke er mistænkt, kun ske, såfremt 1) efterforskningen vedrører en lovovertrædelse, der efter loven kan  

 medføre frihedsstraf, og 2) der er bestemte grunde til at antage, at bevis i sagen eller genstande,  

 der kan beslaglægges, kan findes ved ransagningen.
Stk. 2. Hos personer, som efter reglerne i § 170 er udelukket fra  

 at afgive forklaring som vidne i sagen, er skriftlige meddelelser og lignende  

 mellem den mistænkte og den pågældende person samt dennes notater og lignende  

 vedrørende den mistænkte ikke genstand for ransagning.
Hos personer, som er  

 omfattet af § 172, er materiale, der indeholder oplysninger om forhold, som  

 de pågældende efter § 172 er fritaget for at afgive forklaring om som vidne i  

 sagen, ikke genstand for ransagning.
 § 796. Afgørelse om ransagning vedrørende de i § 793, stk. 1, nr.  

 2, nævnte genstande eller lokaliteter, som en mistænkt har rådighed over,  

 træffes af politiet.
Stk. 2. Afgørelse om ransagning i andre tilfælde træffes ved  

 rettens kendelse, jf. dog stk. 5 og 6. I kendelsen anføres de konkrete  

 omstændigheder i sagen, hvorpå det støttes, at betingelserne for indgrebet er  

 opfyldt.
Kendelsen kan til enhver tid omgøres.
Stk. 3. Såfremt undersøgelsens øjemed ville forspildes, dersom  

 retskendelse skulle afventes, kan politiet træffe beslutning om at foretage  

 ransagningen.
Fremsætter den, mod hvis husrum, lokaliteter eller genstande  

 ransagnin-gen retter sig, anmodning herom, skal politiet snarest muligt og  

 senest inden 24 timer forelægge sagen for retten, der ved kendelse afgør, om  

 indgrebet kan godkendes.
 Stk. 4. Inden retten træffer afgørelse efter stk. 3, 2. pkt., skal  

 der være givet den, mod hvis husrum, lokaliteter eller genstande ransagningen  

 retter sig, adgang til at udtale sig. § 748, stk. 5-6, finder tilsvarende  

 anvendelse.
 Stk. 5. Såfremt ransagningen er rettet imod husrum, lokaliteter  

 eller genstande, som en mistænkt har rådighed over, og denne meddeler  

 skriftligt samtykke til, at ransagningen foretages, kan beslutning om  

 ransagning også træffes af politiet.
 Stk. 6. Bestemmelse om, at der i tilslutning til opdagelsen eller  

 anmeldelsen af en forbrydelse skal ske ransagning af gerningsstedet, kan  

 uanset bestemmelsen i stk. 2 også træffes af politiet, såfremt den person,  

 der har rådighed over vedkommende husrum, lokalitet eller genstand, ikke er  

 mistænkt, og det ikke er muligt straks at komme i kontakt med den pågældende.  

 Der skal i så fald snarest muligt gives den pågældende underretning om  

 ransagningen.
 § 797. Ransagning må ikke foretages, såfremt det efter  

 undersøgelsens formål, sagens betydning og den krænkelse og ulempe, som  

 undersøgelsen må antages at forvolde, ville være et uforholdsmæssigt indgreb.
 Stk. 2. Ved afgørelsen efter stk. 1 skal tillige lægges vægt på,  

 om ransagningen er forbundet med ødelæggelse eller beskadigelse af ting.
 § 798. Ransagning skal foretages så skånsomt, som omstændighederne  

 tillader, herunder så vidt muligt uden at forårsage ødelæggelse eller  

 beskadigelse, og uden at indgrebet på grund af tidspunktet for foretagelsen  

 eller den måde, hvorunder det foretages, giver anledning til unødig opsigt.
Stk. 2. Såfremt den person, der har rådighed over husrummet,  

 lokaliteten eller genstanden, eller i dennes fravær andre personer træffes  

 til stede, skal de pågældende gøres bekendt med ransagningens foretagelse og  

 grundlaget herfor samt opfordres til at overvære ransagningen.
Foretages  

 ransagningen på grundlag af en retskendelse, skal denne på begæring  

 forevises.
Foretages ransagningen efter reglen i § 796, stk. 3, skal politiet  

 vejlede den pågældende om adgangen til at få spørgsmålet indbragt for retten.  

 Den person, der har rådighed over husrummet, lokaliteten eller genstanden,  

 kan kræve, at et af den pågældende udpeget vidne er til stede under  

 ransagningen, medmindre tidsmæssige eller efterforskningsmæssige grunde taler  

 herimod.
Såfremt ransagningens øjemed gør det påkrævet, herunder hvis der  

 lægges hindringer i vejen for ransagningens gennemførelse, kan politiet  

 bestemme, at de personer, der træffes til stede, fjernes, mens ransagningen  

 foregår.
Stk. 3. Træffes der ingen til stede, når en ransagning som  

 omhandlet i § 793, stk. 1, nr. 1, skal foretages, tilkaldes så vidt muligt to  

 husfæller eller andre vidner til at overvære ransagningen.
Efter foretagelsen  

 af en ransagning som omhandlet i § 793, stk. 1, nr. 1, underrettes den  

 person, der har rådighed over husrummet eller genstanden, herom og, hvis  

 ransagningen er foretaget efter reglen i § 796, stk. 3, om adgangen til at få  

 spørgsmålet indbragt for retten, eventuelt ved at politiet efterlader en  

 skriftlig meddelelse på stedet.
§ 799. Såfremt det er af afgørende betydning for efterforskningen,  

 at ransagningen foretages, uden at den mistænkte eller andre gøres bekendt  

 hermed, kan retten, hvis efterforskningen angår en forsætlig overtrædelse af  

 straffelovens kapitel 12 eller 13 eller en overtrædelse af straffelovens §§  

 191 eller 237 ved kendelse træffe bestemmelse herom, og om at reglerne i §  

 798, stk. 2, 1.-4. pkt., og stk. 3, fraviges.
Dette gælder dog ikke med  

 hensyn til ransagning af husrum, andre lokaliteter eller genstande, som  

 nogen, der efter reglerne i § 170 er udelukket fra eller efter reglerne i §  

 172 er fritaget for at afgive forklaring som vidne i sagen, har rådighed  

 over.
 Stk. 2. Reglerne i § 783, stk. 2 og 3, § 784, § 785 og § 788  

 finder anvendelse på de i stk. 1, 1. pkt., omhandlede tilfælde.
§ 800. Får politiet ved en ransagning oplysning om en  

 lovovertrædelse, der ikke har dannet og efter reglerne i henholdsvis § 794,  

 stk. 1, nr. 1, og stk. 2, eller § 795, stk. 1, nr. 1, heller ikke kunne danne  

 grundlag for indgrebet, kan politiet anvende denne oplysning som led i  

 efterforskningen af den pågældende lovovertrædelse, men ikke som bevis i  

 retten vedrørende lovovertrædelsen.« Stk. 2. Retten kan bestemme, at stk. 1 ikke finder anvendelse for  

 oplysninger, som politiet har fået ved en ransagning foretaget i medfør af §  

 799, stk. 1, såfremt 1) andre efterforskningsskridt ikke vil være egnede til at sikre bevis i  

 sagen, 2) sagen angår en lovovertrædelse, der efter loven kan medføre fængsel i 6  

 år eller derover, og 3) retten i øvrigt finder det ubetænkeligt.' 9. Kapitel 75 a ophæves.
 10. I § 880 indsættes som stk. 4:
»Stk. 4. Retten kan foretage besigtigelse af personer,  

 genstande og lokaliteter, når det findes nødvendigt eller hensigtsmæssigt for  

 sagens oplysning.
Besigtigelser skal overværes af de personer, som ellers  

 skal være til stede under domsforhandlingen.« § 3 I lov om våben og eksplosivstoffer, jf. lovbekendtgørelse nr. 735 af 11.  

 august 1994, foretages følgende ændringer:
 1. I § 10 indsættes efter stk. 1 som nyt stykke:
»Stk. 2. Består overtrædelsen i besiddelse af skydevåben  

 under særligt skærpende omstændigheder, herunder besiddelse af skydevåben med  

 tilhørende ammunition på offentligt tilgængelige steder eller gentagne  

 tilfælde af besiddelse af skydevåben, er straffen fængsel indtil 2 år.« Stk. 2 og 3 bliver herefter stk. 3 og 4.
 2. § 10, stk. 3, der bliver stk. 4, affattes således:
»Stk. 4. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 4 Lovens § 1, § 2, nr. 1, 2, 5, 6 og 7, og § 3 træder i kraft dagen efter  

 bekendtgørelsen i Lovtidende.
Lovens § 2, nr. 3, 4, 8, 9 og 10, træder i  

 kraft den 1. februar 1997.
§ 5 Loven gælder ikke for Færøerne og Grønland.
Lovens § 1 kan dog ved  

 kongelig anordning helt eller delvis sættes i kraft for Færøerne med de  

 afvigelser, som de særlige færøske forhold tilsiger.
Bemærkninger til lovforslaget Almindelige bemærkninger Indholdsfortegnelse 1. Indledning 1.1. Lovforslagets formål 1.2. Senere lovforslag 2. Handlingsplanen om organiseret kriminalitet og rockerkriminalitet 3. Telefonaflytning i sager om grov vold, forsætlig farefremkaldelse og  

 grove tyverier 3.1. Gældende ret 3.2. Forslaget i handlingsplanen 3.3. Justitsministeriets overvejelser 4. Tilfældighedsfund ved indgreb i meddelelseshemmeligheden 4.1. Gældende ret 4.2. Forslaget i handlingsplanen 4.3. Justitsministeriets overvejelser 5. Ransagning 5.1. Gældende ret 5.1.1. Betingelserne for ransagning m.v.
5.1.2. Særligt om ransagning uden umiddelbar underretning 5.2. Forslaget i handlingsplanen 5.3. Strafferetsplejeudvalgets betænkning om ransagning 5.3.1. Afgrænsning af ransagning 5.3.2. Systematik for reguleringen 5.3.3. Ransagning mod en mistænkt 5.3.4. Ransagning mod en ikke mistænkt 5.3.5. Fremgangsmåden ved ransagning 5.3.6. Ransagning uden umiddelbar underretning 5.3.7. Tilfældighedsfund 5.3.8. Ransagning hos vidneudelukkede eller vidnefritagede personer 5.4. Justitsministeriets overvejelser 5.4.1. Kompetencen til at træffe afgørelse om ransagning 5.4.2. Ransagning uden umiddelbar underretning 5.4.3. Tilfældighedsfund 5.4.4. Ransagning hos vidneudelukkede eller vidnefritagede personer 6. Udvidet adgang til konfiskation af udbytte fra kriminalitet 6.1. Gældende ret 6.2. Forslaget i handlingsplanen 6.3. Fremmed ret 6.3.1. Indledning 6.3.2. Norge 6.3.3. Tyskland 6.3.4. Holland 6.3.5. England 6.4. Justitsministeriets overvejelser 7. Øget brug af hurtig indenretlig afhøring af vidner 7.1. Gældende ret 7.2. Forslaget i handlingsplanen 7.3. Justitsministeriets overvejelser 8. Udelukkelse af grupper af personer fra retsmøder 8.1. Gældende ret 8.2. Forslaget i handlingsplanen 8.3. Justitsministeriets overvejelser 9. Udvidelse af straffelovens § 123 om beskyttelse af vidner 9.1. Gældende ret 9.2. Forslaget i handlingsplanen 9.3. Justitsministeriets overvejelser 10. Andre muligheder for vidnebeskyttelse 10.1. Gældende ret 10.2. Forslagene i handlingsplanen 10.3. Justitsministeriets overvejelser 11. Skærpelse af straffen for våbenbesiddelse 11.1. Gældende ret 11.1.1. Strafudmålingen 11.1.2. Varetægtsfængsling i sager om overtrædelse af våbenloven 11.2. Justitsministeriets overvejelser 12. En forhøjet strafferamme i straffeloven for særligt grove  

 våbenlovsovertrædelser 13. Forebyggelse af våbentyverier 13.1. Opbevaring af våben 13.1.1. De gældende regler 13.1.2. Justitsministeriets umiddelbare initiativer 13.2. Opbevaring af eksplosivstoffer 13.2.1. De gældende regler 13.2.2. Justitsministeriets umiddelbare initiativer 13.3. Krav til personer, der har adgang til skydevåben 13.3.1. De gældende regler 13.3.2. Jagt- og skytteforeninger 13.3.3. Justitsministeriets overvejelser 14. Lovforslagets økonomiske og administrative konsekvenser 15. Hørte myndigheder m.v.
1. Indledning 1.1. Lovforslagets formål Lovforslagets hovedformål er at styrke politiets muligheder for at  

 efterforske alvorlig kriminalitet, herunder kriminalitet der begås af flere  

 personer i forening.
 Lovforslaget indeholder således forslag om, at politiet får mulighed for  

 at foretage telefonaflytning m.v. i sager om grov vold, forsætlig  

 farefremkaldelse og grove tyverier, og at politiet kan foretage  

ransagning uden umiddelbar underretning af den, der ransages hos  

 (såkaldt hemmelig ransagning).
I tilknytning til forslaget om hemmelig ransagning fremsættes der forslag  

 om et helt nyt kapitel i retsplejeloven om ransagning.
Forslaget herom bygger  

 på Strafferetsplejeudvalgets betænkning nr. 1159/1989 om ransagning under  

 efterforskning.
 Endvidere foreslås en udvidet mulighed for at anvende oplysninger, som er  

 fremkommet »tilfældigt« i forbindelse med indgreb i  

 meddelelseshemmeligheden, som bevis i straffesager (de såkaldte  

tilfældighedsfund ).
 Et forslag om ændring af straffeloven giver mulighed for at foretage  

konfiskation af udbytte fra ikke-identificeret kriminalitet.
Herudover indeholder lovforslaget en række forslag til en forbedret  

beskyttelse af vidner.
Det foreslås således, at personer, der tilhører  

 en gruppe, kan udelukkes fra retsmøder.
Endvidere stilles der forslag om  

 udvidet kriminalisering af trusler m.v. mod vidner og om hurtigere  

 indenretlig afhøring af vidner.
Endelig er det hensigten at nedsætte en  

 arbejdsgruppe, der bl.a. kan undersøge praksis og informere om de allerede  

 eksisterende muligheder for at beskytte vidner samt overveje, om der er behov  

 for et egentligt vidnebeskyttelsesprogram m.v.
 Endelig foreslås en væsentlig skærpelse af straffen for besiddelse  

 af skydevåben især på offentlige steder samt en bestemmelse i straffeloven om  

 en forhøjet strafferamme for særligt grove overtrædelser af våbenloven.
1.2. Senere lovforslag Der vil, hvis der er behov for det, senere blive fremsat lovforslag om  

 præcisering af reglerne om agentvirksomhed.
Det er også hensigten senere at  

 fremsætte lovforslag på grundlag af Strafferetsplejeudvalgets betænkninger om  

 beslaglæggelse og edition under efterforskning (betænkning nr. 1223/1991) og  

 om fotoforevisning, konfrontation, efterlysning og observation (betænkning  

 nr. 1298/1995). Også en udtalelse fra Straffelovrådet om aktindsigt i sager  

 om fuldbyrdelse af straf forventes at indgå i et senere lovforslag.
 Som det fremgår nedenfor under pkt. 2, forventes der endvidere senere  

 fremsat lovforslag om Danmarks ratifikation af konventionen om Europol,  

 konventionen om udlevering mellem EU-landene og Schengen-konventionen.
 Endelig kan det i forbindelse med forslagene om bedre vidnebeskyttelse i  

 dette lovforslag nævnes, at det er hensigten at fremsætte et lovforslag, der  

 på en række områder indeholder forslag om en forbedret retsstilling for ofre  

 for forbrydelser.
2. Handlingsplanen om organiseret kriminalitet og  

 rockerkriminalitet I marts 1995 afgav en arbejdsgruppe under Justitsministeriet en  

 handlingsplan om organiseret kriminalitet og rockerkriminalitet.  

 Arbejdsgruppen bestod af repræsentanter fra Justitsministeriet,  

 anklagemyndigheden, politiet, kriminalforsorgen samt politiets og  

 kriminalforsorgens organisationer.
Handlingsplanen indeholder en række forslag til bekæmpelse af organiseret  

 kriminalitet og rockerkriminalitet.
Forslagene i handlingsplanen sigter  

 således til at bekæmpe kriminalitet, der er kendetegnet bl.a. ved, at den  

 forøves af flere i forening, og at der er tale om alvorlig kriminalitet, som  

 giver betydeligt økonomisk udbytte, f.eks. narkotikakriminalitet og  

 omfattende berigelseskriminalitet.
 Arbejdsgruppen foreslog en bedre vidnebeskyttelse og styrkelse af  

 efterforskningen.
 Forslagene om bedre vidnebeskyttelse omfatter:
 - Etablering af et vidnebeskyttelsesprogram og beskyttelse af visse  

 offentlige ansatte.
 - Udelukkelse af bandemedlemmer fra retsmøder.
 - Hurtig indenretlig afhøring af vidner.
 - Udvidet kriminalisering af trusler m.v. mod vidner.
 - Begrænsning af aktindsigt i sager vedrørende straffuldbyrdelse.
 Forslagene om styrkelse af efterforskningen omfatter:
 - Forstærket internationalt politisamarbejde.
 - Indgreb i meddelelseshemmeligheden i grove volds- og tyverisager m.v.
 - Hemmelig ransagning.
 - Civile agenter.
 - Straf for vidners urigtige alibier til politiet.
 - Omvendt bevisbyrde ved konfiskation af narkotikaudbytte m.v.
 - Lempelse af reglerne om tilfældighedsfund.
 - Effektiviseret samarbejde mellem myndighederne.
 - Forstærket indsats i fængslerne.
 - Ny forskning.
 Som det fremgår af de almindelige bemærkninger pkt. 3, 4, 5.4.2. og 6-10  

 nedenfor, omfatter lovforslaget en række af forslagene i handlingsplanen.
For så vidt angår forslaget om et forstærket internationalt samarbejde  

 foregår dette allerede på en række områder, bl.a. i EU-regi.
Som eksempel kan  

 nævnes, at EU-landene for nylig har indgået aftaler, der giver nemmere adgang  

 til udlevering af lovovertrædere mellem EU-landene, ligesom der er indgået  

 aftale om oprettelse af en europæisk politienhed (Europol), der bl.a. skal  

 registrere oplysninger om bekæmpelse af grov international kriminalitet.  

 Hertil kommer, at der er lagt op til, at Danmark i december 1996 skal  

 undertegne en aftale om tiltrædelse af Schengen-konventionen, der bl.a.  

 indebærer en styrket international indsats mod grænseoverskridende  

 kriminalitet.
 Det er hensigten, at Danmarks ratifikation af disse konventioner skal  

 gøres mulig ved lovgivning, og lovforslag herom vil senere blive fremsat.  

 Dette lovforslag indeholder bl.a. på den baggrund ikke forslag om et  

 forstærket internationalt samarbejde, som i øvrigt i vidt omfang også  

 gennemføres, uden at der er behov for lovændringer.
 Lovforslaget indeholder heller ikke forslag om et effektiviseret  

 samarbejde mellem danske myndigheder, idet dette samarbejde allerede foregår  

 på mange områder og ikke hidtil har krævet lovregulering.
 For så vidt angår forslaget i handlingsplanen om civile agenter overvejes  

 spørgsmålet fortsat af Justitsministeriet og Rigsadvokaten, således at der  

 eventuelt senere vil blive fremsat lovforslag på dette område på grundlag af  

 en nyligt afsagt Højesteretsdom.
 Spørgsmålet om begrænsning af strafafsoneres adgang til aktindsigt i sager  

 om straffuldbyrdelse har været overvejet af Straffelovrådet, som snart  

 afgiver en udtalelse herom.
Forslaget i handlingsplanen om straf for vidners urigtige alibier til  

 politiet er ligeledes ikke medtaget i dette lovforslag.
Det skyldes bl.a., at  

 en sådant forslag, som bryder med hidtidig dansk tradition for afgivelse af  

 forklaringer til politiet i straffesager, efter Justitsministeriets  

 opfattelse ikke bør gennemføres uden mere principielle overvejelser.
 For så vidt angår forslaget om en forstærket indsats i fængslerne kan det  

 oplyses, at det er hensigten i begyndelsen af 1997 at indrette separate  

 afdelinger i to arresthuse til anbringelse af stærke indsatte, der har  

 misbrugt deres magtposition til at udnytte eller dominere medindsatte.
 Justitsministeriet vil i øvrigt være opmærksom på mulighederne for at  

 iværksætte ny forskning, der kan belyse forekomsten af kriminelle  

 organisationer i Danmark med henblik på at kunne iværksætte egnede  

 initiativer til bekæmpelse af sådan kriminalitet.
3. Telefonaflytning i sager om grov vold, forsætlig farefremkaldelse  

 og grove tyverier 3.1. Gældende ret Reglerne om politiets indgreb i meddelelseshemmeligheden, dvs.  

 telefonaflytning, anden aflytning, teleoplysning, brevåbning og -standsning,  

 findes i retsplejelovens kapitel 71.
Ingreb i meddelelseshemmeligheden sker efter rettens kendelse.
Såfremt  

 indgrebets formål ville forspildes, hvis man skulle afvente retskendelse, kan  

 politiet dog træffe beslutning om at foretage indgrebet, men skal i så fald  

 inden 24 timer forelægge sagen for retten.
 Inden retten træffer afgørelse, skal der beskikkes en advokat for den, som  

 indgrebet vedrører, og advokaten skal have lejlighed til at udtale sig.
 Betingelserne for at foretage indgreb i meddelelseshemmeligheden er  

 fastsat i retsplejelovens § 781. Efter stk. 1, nr. 1, må indgrebet kun  

 foretages, såfremt der er bestemte grunde til at antage, at der på den  

 pågældende måde gives meddelelser eller foretages forsendelser til og fra en  

 mistænkt (mistankekravet). Herudover kræves efter stk. 1, nr. 2, at indgrebet  

 må antages at være af afgørende betydning for efterforskningen  

 (indikationskravet). Endvidere kræves efter § 781, stk. 1, nr. 3, som  

 udgangspunkt, at efterforskningen angår en lovovertrædelse, der efter loven  

 kan straffes med fængsel i 6 år eller derover (kriminalitetskravet).
Der gælder dog visse undtagelser fra kriminalitetskravet.
Således er det i  

 § 781, stk. 1, nr. 3, fastsat, at der - uanset at strafferammen er mindre end  

 6 år - kan foretages indgreb i meddelelseshemmeligheden i forbindelse med  

 efterforskningen af forsætlige overtrædelser af straffelovens kapitel 12  

 eller 13 (om forbrydelser mod statens selvstændighed og sikkerhed og mod  

 statsforfatningen og de øverste statsmyndigheder). Endvidere omfatter denne  

 bestemmelse en række andre overtrædelser af straffeloven, herunder f.eks. §  

 266 om trusler, som har en strafferamme på indtil 2 års fængsel, og § 281 om  

 afpresning, som har en strafferamme på 11/2 års fængsel - under skærpende  

 omstændigheder dog indtil 6 års fængsel.
Herudover fastsætter § 781, stk. 2, at der kan foretages telefonaflytning  

 og teleoplysning i sager om overtrædelse af straffelovens § 263, stk. 2 og 3,  

 hvorefter det er strafbart at skaffe sig adgang til en andens oplysninger  

 eller programmer, der er bestemt til at bruges i et anlæg til elektronisk  

 databehandling.
Ved stk. 3 er det bestemt, at der kan foretages teleoplysning  

 i sager om gentagne fredskrænkelser, jf. straffelovens § 265, og i sager om  

 overtrædelse af straffelovens § 279a (databedrageri) og § 293, stk. 1  

 (brugstyveri), der begås ved anvendelse af en telekommunikationstjeneste  

 (»tyveri af telefontid«).
 Der er ikke adgang til at foretage indgreb i  

 meddelelseshemmeligheden ved tyveri (straffelovens § 276), selv om  

 tyveriet er af særlig grov beskaffenhed , jf. straffelovens § 286,  

 stk. 1, som har en strafferamme på fængsel indtil 4 år.
 Om baggrunden herfor anføres i Strafferetsplejeudvalgets betænkning nr.  

 1023/1984 om politiets indgreb i meddelelseshemmeligheden og anvendelse af  

 agenter, der ligger til grund for de nugældende regler, at det er udvalgets  

 opfattelse, at indgreb i meddelelseshemmeligheden kun meget sjældent vil være  

 et egnet efterforskningsmiddel i disse sager.
 Heller ikke ved forsætlig fareforvoldelse , jf. straffelovens §  

 252, der har en strafferamme på fængsel indtil 4 år, og for legemsangreb  

 af særlig rå, brutal eller farlig karakter , jf. straffelovens § 245, der  

 straffes med fængsel indtil 4 år, er der adgang til at foretage indgreb i  

 meddelelseshemmeligheden.
3.2. Forslaget i handlingsplanen I handlingsplanen om organiseret kriminalitet og rockerkriminalitet  

 foreslås det, at der bliver adgang til at foretage indgreb i  

 meddelelseshemmeligheden i sager om overtrædelse af straffelovens § 245  

 (legemsangreb af særlig rå, brutal eller farlig karakter), § 252 (forsætlig  

 fareforvoldelse) og § 286, stk. 1, jf. § 276 (tyveri af særlig grov  

 beskaffenhed).
Der henvises i den forbindelse til, at det er karakteristisk for den  

 organiserede kriminalitet, at der i kriminalitetsmønsteret indgår  

 voldshandlinger og alvorlig berigelseskriminalitet.
En adgang til at foretage  

 indgreb i meddelelseshemmeligheden ved efterforskning af de nævnte  

 forbrydelser vil derfor muliggøre en mere effektiv efterforskning i sager om  

 organiseret kriminalitet.
3.3. Justitsministeriets overvejelser Justitsministeriet kan tilslutte sig det principielle synspunkt, som både  

 af Strafferetsplejeudvalget og Folketinget blev lagt til grund ved  

 udformningen af de nugældende regler om indgreb i meddelelseshemmeligheden,  

 og hvorefter der generelt bør sættes snævre grænser for politiets indgreb i  

 meddelelseshemmeligheden.
 Reglerne om politiets efterforskningsmidler må imidlertid også ses i lyset  

 af de samfundsmæssige forhold og den udvikling, som sker med hensyn til  

 kriminalitetens karakter.
 Der må derfor - når nye kriminalitetsformer og omfanget af disse giver  

 anledning til det - fortages en afvejning mellem på den ene side den ulempe  

 eller skade, som indgrebet er forbundet med for den, der udsættes for  

 indgrebet, og på den anden side den betydning, indgrebet har som middel til  

 opklaring og bekæmpelse af kriminalitet, og kriminalitetens art og grovhed.
 Ved denne afvejning indgår det således bl.a., om kriminaliteten har en  

 karakter, som er egnet til at blive afdækket af politiet ved hjælp af indgreb  

 i meddelelseshemmeligheden.
 Det er Justitsministeriets opfattelse, at indgreb i  

 meddelelseshemmeligheden i mange tilfælde vil være et relevant  

 efterforskningsmiddel i forhold til kriminalitet, som er kendetegnet ved, at  

 den begås af flere personer i forening.
 Justitsministeriet finder på den baggrund, at der bør være adgang til  

 indgreb i meddelelseshemmeligheden for kriminalitetsformer, der ofte begåes  

 af en flerhed af personer, i det omfang, der er tale om kriminalitet af en  

 sådan alvorlig karakter, at sådanne indgreb er velbegrundede.
 I handlingsplanen peges på grov vold (straffelovens § 245), forsætlig  

 fareforvoldelse (straffelovens § 252) og tyveri af særlig grov beskaffenhed  

 (straffelovens § 286, stk. 1, jf. § 276) som kriminalitet, hvor der bør være  

 adgang til indgreb i meddelelseshemmeligheden.
For så vidt angår grov vold efter straffelovens § 245 er det også  

 Justitsministeriets opfattelse, at visse grupper vil benytte voldshandlinger  

 som et led f.eks. i pression over for personer uden tilknytning til den  

 pågældende gruppe.
Således har bl.a. det seneste års opgør mellem  

 rockergrupper været kendetegnet af drab og drabsforsøg, men der er også  

 erfaring for, at personer med tilknytning til rockermiljøet begår anden  

 alvorlig voldskriminalitet, herunder vold, der er omfattet af § 245.
I de situationer, hvor vold har en sådan grovere karakter som omfattet af  

 § 245, finder Justitsministeriet på den baggrund, at der bør være adgang til  

 indgreb i meddelelseshemmeligheden, uanset at det generelle kriminalitetskrav  

 (en strafferamme på 6 år) ikke er opfyldt.
I den forbindelse bemærkes det i  

 øvrigt også, at der efter de gældende regler kan foretages indgreb i  

 meddelelseshemmeligheden i sager om trusler efter straffelovens § 266, der  

 har en strafferamme på 2 år, mens et fuldbyrdet voldsforhold ikke kan  

 efterforskes på denne måde.
Efter straffelovens § 252, stk. 1, straffes den, der for vindings  

 skyld, af grov kådhed eller på lignende hensynsløs måde volder nærliggende  

 fare for nogens liv eller førlighed.
Strafferammen er hæfte eller fængsel  

 indtil 4 år.
Bestemmelsen kan blive aktuel f.eks. ved affyring af våben hen over  

 hovedet på andre personer eller mod bygninger eller biler eller på offentlige  

 steder, hvor der ikke er tilstrækkeligt bevis for, at der var forsæt til at  

 begå drab.
Også ved hensynsløs omgang med meget farlige våben som f.eks.  

 større mængder sprængstof eller lignende, kan bestemmelsen efter  

 omstændighederne anvendes, hvis der herved er voldt nærliggende fare for  

 andres liv eller førlighed.
 Bl.a. på baggrund af de våben og metoder, der i de senere år er set  

 anvendt, er det Justitsministeriets opfattelse, at der kan opstå situationer,  

 hvor anvendelse af våben har en sådan karakter, at der ikke er grundlag for  

 at antage, at sagen angår drabsforsøg eller vold, men hvor der alene kan  

 sandsynliggøres forsæt til overtrædelse af straffelovens § 252.
 Justitsministeriet er derfor enig med arbejdsgruppen i, at der bør  

 indføres en adgang til indgreb i meddelelseshemmeligheden også i sager om  

 overtrædelse af straffelovens § 252.
 Adgangen til sådanne indgreb bør dog begrænses til overtrædelser af  

 straffelovens § 252, stk. 1. Der er således næppe behov for indgreb i  

 meddelelseshemmeligheden i sager om overtrædelse af bestemmelsens stk. 2 om  

 forvoldelse af fare for smitte med livstruende og uhelbredelig sygdom, der  

 blev indsat i straffeloven i 1994 især for at kunne straffe for fare for  

 smitte med HIV-virus.
 Endelig har arbejdsgruppen foreslået, at der bliver adgang til indgreb i  

 meddelelseshemmeligheden i sager om tyveri af særlig grov beskaffenhed efter  

straffelovens § 286, stk. 1, jf. § 276 .
Efter denne bestemmelse straffes tyveri, der er af særlig grov  

 beskaffenhed på grund af den måde, hvorpå det er udført, eller fordi det er  

 udført af flere i forening eller under medtagelse af våben eller andet  

 farligt redskab eller middel.
Også tyverier, der anses for grove på grund af  

 de stjålne genstandes betydelige værdi eller de forhold, under hvilke de  

 befandt sig, og tyverier, der er begået i større antal, kan være omfattet af  

 bestemmelsen.
Strafferammen er fængsel i 4 år.
Bestemmelsen omfatter således bl.a. professionelt udførte tyverier og  

 tyverier, der retter sig mod særligt værdifulde genstande eller en flerhed af  

 genstande, som tilsammen har stor værdi.
I praksis vil tyverier, der omfatter  

 værdier af en størrelsesorden på nogle hundrede tusinde kr. og derover,  

 typisk blive henført under den forhøjede strafferamme i bestemmelsen.
Bestemmelsen vil således f.eks. kunne anvendes, hvis der stjæles våben til  

 en meget høj samlet værdi.
Det forudsættes endvidere, at § 286, stk. 1, kan  

 anvendes, såfremt der er mistanke om tyveri af våben fra forsvarets  

 våbenlagre, når våbnene befinder sig under særligt sikrede forhold, eller der  

 er tale om professionelt tilrettelagte tyverier, uanset om våbnene ikke har  

 en så høj værdi, at bestemmelsen finder anvendelse af denne grund.
Bestemmelsen vil endvidere kunne anvendes på de såkaldte rambuktyverier,  

 som i de senere år er forekommet i stigende omfang.
Betegnelsen rambuktyveri  

 skyldes fremgangsmåden ved tyverierne, idet gerningsmændene kører en  

 brugsstjålet bil igennem en forretningsfacade og tømmer forretningen for  

 (udvalgte) varer.
Herefter kører de bort fra stedet i en brugsstjålet bil,  

 der er udvalgt efter motorkraft og dermed hurtighed.
Over for eventuelle  

 vidner og forfølgende politibiler anvendes i visse tilfælde pulverslukkere  

 for at »blænde« disse.
Rambuktyverierne er vanskelige at  

 efterforske, bl.a. fordi det af hensyn til politiets og borgernes sikkerhed  

 sjældent er muligt at standse gerningsmændene under flugten.
Der er tale om  

 nøje planlagte tyverier begået af en gruppe personer med farlige redskaber og  

 med et stort udbytte til følge.
 Som nævnt ovenfor under pkt. 3.1., var baggrunden for, at grove tyverier  

 efter de nugældende regler ikke kan efterforskes ved hjælp af  

 telefonaflytning m.v., at Strafferetsplejeudvalget antog, at dette  

 efterforskningsmiddel kun meget sjældent ville egne sig i disse sager.
 Det er Justitsministeriets opfattelse, at der i dag forekommer - og også  

 fremover vil forekomme - sager om grove tyverier, der har en sådan karakter,  

 og som udføres af flere personer i forening, at det vil kunne være relevant  

 at anvende indgreb i meddelelseshemmeligheden for at opklare sagen.
 Det kan i den forbindelse også nævnes, at der er adgang til at foretage  

 indgreb i meddelelseshemmeligheden ved alle andre grove  

 berigelsesforbrydelser, idet strafferammen for underslæb, bedrageri,  

 databedrageri, mandatsvig og skyldnersvig af særlig grov beskaffenhed er  

 fængsel i 8 år, jf. straffelovens § 286, stk. 2, og strafferammen for  

 afpresning, åger og hæleri af tilsvarende grovhed er 6 år, jf. straffelovens  

 § 286, stk. 3. Det er altså muligt f.eks. at efterforske hæleri ved hjælp af  

 telefonaflytning m.v., mens det derimod ikke vil være muligt at anvende  

 sådant indgreb i efterforskningen af sagen mod den, der har stjålet de  

 pågældende genstande.
 Endelig bemærkes, at der ikke i høringssvarene vedrørende handlingsplanen  

 har været bemærkninger til dette forslag.
 Det foreslås derfor, at der bliver adgang til at foretage indgreb i  

 meddelelseshemmeligheden i sådanne sager.
Det bemærkes i øvrigt, at de almindelige krav om mistankens styrke,  

 indikationskrav, proportionalitetskrav og krav om retskendelse og  

 forsvarerbeskikkelse selvfølgelig også gælder i disse sager.
Det indebærer  

 bl.a., at indgreb i meddelelseshemmeligheden kun kan finde sted, hvis det er  

 af afgørende betydning for efterforskningen.
 Der skal også foreligge bestemte grunde til at antage, at der ved  

 telekommunikation gives meddelelser eller foretages forsendelser til eller  

 fra en mistænkt for disse lovovertrædelser.
 Det bemærkes, at Justitsministeriet for at følge udviklingen med hensyn  

 til indgreb i meddelelseshemmeligheden i de kommende år vil indhente og  

 offentliggøre oplysninger om antallet af anmodninger til retterne om  

 tilladelse til eller godkendelse af sådanne indgreb, samt antallet af  

 meddelte tilladelser eller godkendelser.
 Der henvises i øvrigt til de specielle bemærkninger til lovforslagets § 2,  

 nr. 5.
4. Tilfældighedsfund ved indgreb i meddelelseshemmeligheden 4.1. Gældende ret Reglerne i retsplejelovens kapitel 71 fastsætter betingelserne for  

 politiets adgang til at foretage telefonaflytning, rumaflytning,  

 teleoplysning, brevåbning og standsning.
Om de gældende regler henvises til  

 afsnit 3.1. ovenfor.
 I tilknytning til reglerne om betingelserne for at foretage indgreb i  

 meddelelseshemmeligheden er der i retsplejelovens § 789 fastsat regler om  

 anvendelsen af de såkaldte »tilfældighedsfund« - dvs. oplysninger  

 om andre lovovertrædelser end den eller dem, der oprindeligt begrundede et  

 indgreb i meddelelseshemmeligheden - som beviser i straffesager.
Det bestemmes således, at sådanne »tilfældighedsfund« kun kan  

 anvendes som bevis i retten, hvis lovovertrædelsen opfylder  

 kriminalitetskravet for indgreb i meddelelseshemmeligheden og dermed i sig  

 selv kunne have dannet grundlag for indgrebet.
Det forudsætter, at der er  

 tale om kriminalitet med en strafferamme på 6 år eller derover eller andre af  

 de i § 781, stk. 1, nr. 3, nævnte lovovertrædelser.
 Hvis dette ikke er tilfældet, kan oplysningerne kun anvendes som led i  

 politiets efterforskning, men ikke som bevis i retten.
Bestemmelsen er indsat i retsplejeloven ved lov nr. 227 af 6. juni 1985,  

 der byggede på Strafferetsplejeudvalgets betænkning nr. 1023/1984 om  

 politiets indgreb i meddelelseshemmeligheden og anvendelse af hemmelige  

 agenter.
Om udvalgets overvejelser vedrørende § 789 henvises særligt til  

 betænkningen s. 110 ff.
I betænkningen var reglen om tilfældighedsfund af et enigt udvalg  

 udformet således, at politiet skulle give retten underretning om, under  

 hvilke omstændigheder politiet havde fået rådighed over et sådant fund, hvis  

 oplysningen ønskedes anvendt i retten som bevis.
Hvis retten herefter fandt,  

 at anvendelse af oplysningen som bevis ikke burde finde sted, kunne retten  

 afskære sådan anvendelse.
Strafferetsplejeudvalget fandt, at  

 tilfældighedsfund - der begrebsmæssigt er lovligt tilvejebragte beviser - som  

 udgangspunkt lovligt burde kunne anvendes af politiet.
Det anføres videre om  

 anvendelsen af tilfældighedsfund som bevis i retten, jf. betænkningen s. 114:
»I disse sidstnævnte tilfælde (anvendelse af tilfældighedsfund som  

 bevis i retten) bør der efter udvalgets opfattelse gives retten adgang til at  

 afskære bevisførelsen, hvis særlige hensyn taler derfor.
Dette kan være  

 tilfældet, hvis den kriminalitet, som tilfældighedsfundet vedrører, er så  

 bagatelagtig sammenlignet med de kriminalitetsarter, som kan begrunde  

 indgrebet, at det vil være urimeligt at anvende tilfældighedsfundet som  

 bevis.
Det kan også være tilfældet, hvis omstændighederne omkring  

 tilvejebringelsen af tilladelsen til indgrebet i meddelelseshemmeligheden for  

 en efterfølgende betragtning viser, at man har strakt sig så vidt i skønnet  

 over, om betingelserne var til stede - uden at der dog kan siges at foreligge  

 misbrug - at det findes rettest ikke at anvende tilfældighedsfundet som  

 bevismiddel.« Den regel, som Strafferetsplejeudvalget foreslog, svarede i det  

 væsentligste til den dagældende retstilstand, som denne var etableret ved  

 retspraksis.
 Under Folketingets behandling af lovforslaget om indgreb i  

 meddelelseshemmeligheden i folketingssamlingen 1984-85 blev den pågældende  

 bestemmelse imidlertid ændret, således at den fik den nugældende udformning.  

 I Retsudvalgets betænkning, Folketingstidende 1984-85, Tillæg B, sp. 1709,  

 blev det som begrundelse anført, at ændringsforslaget, der oprindeligt blev  

 fremsat af SF og RV, tilsigter at begrænse virkningerne af anvendelsen af  

 tilfældighedsfund.
Under 2. behandlingen af lovforslaget henviste SF's ordfører bl.a. til,  

 »at der i forvejen er en tendens til, at man for at få så gode  

 muligheder i efterforskningen, som det kan lade sig gøre, foretager en  

 oppustning af sigtelserne, og noget sådant kunne man altså også forestille  

 sig her«.
Der henvises herom til Folketingstidende 1984-85,  

 Forhandlingerne, sp. 10686.
Forslaget blev vedtaget med 73 stemmer (S, SF, RV) mod 65 (K, V, CD, KF) 4.2. Forslaget i handlingsplanen I handlingsplanen foreslås det at modificere bestemmelsen om  

 tilfældighedsfund f.eks. således, at tilfældighedsfund kan anvendes som bevis  

 i retten med rettens udtrykkelige tilladelse.
Der henvises i den forbindelse  

 til, at der siden bestemmelsens ikrafttræden i 1985 har været flere eksempler  

 på sager også om grov kriminalitet, der har måttet opgives som følge af  

 bestemmelsen om tilfældighedsfund.
 Det anbefales derfor i handlingsplanen at udforme reglen om  

 tilfældighedsfund således, at det i hvert enkelt tilfælde afgøres af retten,  

 om oplysninger fra et tilfældighedsfund må anvendes som bevis.
4.3. Justitsministeriets overvejelser Baggrunden for den gældende regel om, at tilfældighedsfund ikke må  

 anvendes som bevis, er ifølge forarbejderne til bestemmelsen en frygt for, at  

 politiet under henvisning til »oppustede« sigtelser anmoder om - og  

 får - tilladelse til indgreb i meddelelseshemmeligheden med skjulte hensigter  

 om at få oplysninger om anden kriminalitet, der ikke er alvorlig nok til i  

 sig selv at begrunde indgreb i meddelelseshemmeligheden.
Det er imidlertid efter Justitsministeriets opfattelse vanskeligt at  

 begrunde, at dette hensyn helt generelt skal afskære anvendelsen af  

 tilfældighedsfund som bevis, når der er tale om kriminalitet med en  

 strafferamme på under 6 år.
Det kan således forekomme stødende, hvis tiltale  

 for alvorlig kriminalitet må opgives, blot fordi beviset er kommet politiet i  

 hænde tilfældigt i forbindelse med indgreb i meddelelseshemmeligheden ved  

 efterforskningen af en anden sag.
 Som eksempel på en situation, hvor reglerne om tilfældighedsfund kan  

 forhindre domfældelse, kan nævnes, at handel med hash i mængder på under 10  

 kg i retspraksis ikke henføres under straffelovens § 191 om grov  

 narkotikakriminalitet, men under loven om euforiserende stoffer, hvor  

 strafferammen er 2 år.
 Hvis politiets telefonaflytning i en sag om f.eks. handel med større  

 mængder heroin giver bevis for, at der er handlet med hash, kan oplysningerne  

 fra aflytningen kun anvendes som bevis i retten, hvis mængden af hash  

 overstiger 10 kg.
Er der tale om en mindre mængde hash, f.eks. 8 kg, må oplysningerne fra  

 telefonaflytningen derimod ikke anvendes som bevis i retten, fordi  

 kriminalitetskravet (en strafferamme på 6 år eller derover) ikke er opfyldt  

 for denne mængde, der henføres under loven om euforiserende stoffer med en  

 strafferamme på 2 år.
I de sidstnævnte tilfælde må telefonaflytningen kun  

 benyttes i den videre efterforskning, men fører denne ikke til beviser, må  

 sagen opgives, selv om oplysningerne fra telefonaflytningen i sig selv ville  

 have været tilstrækkelige til domfældelse.
En lignende situation opstår, hvis politiet under en rumaflytning,  

 telefonaflytning eller brevåbning, der er iværksat f.eks. som led i  

 efterforskningen af en drabssag, får klare beviser for, at der er begået  

 anden kriminalitet, der har en strafferamme på mindre end 6 år.
Det medfører,  

 at beviser fra indgreb i meddelelseshemmeligheden f.eks. for omfattende  

 hærværk (strafferamme indtil 4 år), falsk forklaring for retten (strafferamme  

 4 år), ulovlig tvang (strafferamme 4 år), samleje ved anden ulovlig tvang end  

 vold eller trussel om vold (strafferamme 4 år) eller for  

 våbenlovsovertrædelser som f.eks. besiddelse af skydevåben (strafferamme 2  

 år) eller andre særlovsovertrædelser ikke må anvendes i retten, men kun som  

 grundlag for videre efterforskning.
Efter gældende ret kan heller ikke oplysninger om omfattende tyverier  

 eller indbrud (strafferamme op til 4 år) eller for vold efter straffelovens §  

 245 (strafferamme op til 4 år) anvendes som bevis i retten, hvis  

 oplysningerne er fremkommet ved tilfældighedsfund.
Denne retstilstand vil dog  

 blive ændret, såfremt forslaget under pkt. 3 om udvidelse af adgangen til  

 indgreb i meddelelseshemmeligheden bliver gennemført.
Tilfældighedsfund er lovligt tilvejebragte oplysninger.
Som følge heraf  

 kan det derfor anføres, at udgangspunktet bør være, at politiet kan anvende  

 sådanne oplysninger som bevis på samme måde, som politiet kan anvende andre  

 oplysninger, som man er kommet lovligt i besiddelse af under en  

 efterforskning.
 Justitsministeriet foreslår derfor, at reglen om anvendelse af  

 tilfældighedsfund udformes således, at der fastsættes mere lempelige  

 betingelser for anvendelsen af sådanne beviser, og at det bliver retten, der  

 i de enkelte tilfælde vurderer, om oplysningerne kan anvendes som bevis.
 Forslaget indebærer, at en række betingelser skal være opfyldt for at  

 retten kan godkende anvendelsen af tilfældighedsfund som bevis, nemlig  

at der ikke er andre efterforskningsskridt, der vil være egnede til at  

 sikre bevis i sagen, at tilfældighedsfundet angår en alvorligere  

 lovovertrædelse, det vil sige en lovovertrædelse, der efter loven kan medføre  

 fængsel i 1 år og 6 måneder eller derover, og at retten finder det  

 ubetænkeligt, at oplysningerne anvendes som bevis.
 Ved den sidstnævnte betingelse er det forudsat, at retten tager stilling  

 til, om det kan anses for urimeligt at anvende tilfældighedsfundet som bevis,  

 f.eks. fordi omstændighederne ved tilvejebringelsen af tilladelsen til  

 indgreb i meddelelseshemmeligheden gør det betænkeligt.
 Det vil f.eks. være ubetænkeligt at anvende et tilfældighedsfund som bevis  

 i retten i de tilfælde, hvor politiet ud over tilfældighedsfundet også ved  

 indgrebet har fundet beviser for den lovovertrædelse, der gav grundlag for  

 indgrebet, idet der her typisk ikke vil være tvivl om, at indgrebet har været  

 berettiget.
 Den foreslåede bestemmelse har lighed med Strafferetsplejeudvalgets  

 oprindelige forslag til § 789 i betænkning nr. 1023/1984, idet det overlades  

 til retten at træffe afgørelse om anvendelse af tilfældighedsfund som bevis.  

 Herudover indeholder det nye forslag dog tillige krav om, at der er tale om  

 en lovovertrædelse, der efter loven kan medføre fængsel i 1 år og 6 måneder  

 eller derover, og at andre efterforskningsskridt ikke er egnede til at sikre  

 bevis i sagen.
 Om den foreslåede bestemmelse henvises i øvrigt til de specielle  

 bemærkninger til lovforslagets § 2, nr. 7.
 Endvidere henvises til pkt. 5.3.7. og pkt. 5.4.3. om den tilsvarende  

 problemstilling i forbindelse med ransagning.
5. Ransagning 5.1. Gældende ret 5.1.1. Betingelserne for ransagning m.v.
 De gældende regler om politiets anvendelse af ransagning for at søge efter  

 spor af en forbrydelse eller efter ting, der kan beslaglægges, findes i  

 retsplejelovens kapitel 73 (§§ 794-800), mens reglerne om ransagning med  

 henblik på at søge efter personer, der skal anholdes eller fængsles, findes i  

 retsplejelovens §§ 759 og 761. Bestemmelserne er i det væsentlige uændrede  

 siden retsplejelovens vedtagelse i 1916 bortset fra den nedenfor nævnte  

 ændring i 1993.
I retsplejeloven sondres mellem ransagning mod en sigtet og ransagning mod  

 en ikke sigtet.
Sondringen har bl.a. betydning for de materielle betingelser  

 for at foretage indgrebet.
Indtil 1993 byggede de gældende regler endvidere på en sondring mellem  

 statsadvokatsager og politisager.
Ved gennemførelsen af den nye struktur for  

 anklagemyndigheden, jf. lov nr. 385 af 20. maj 1992, blev den hidtidige  

 sondring mellem politisager og statsadvokatsager ophævet.
Bestemmelserne om  

 ransagning var imidlertid fortsat knyttet til denne sondring.
For at muliggøre at ransagning fortsat - indtil et nyt kapitel 73 om  

 ransagning blev gennemført - kunne finde sted som hidtil, blev sondringen i  

 reglerne om ransagning mellem politisager og statsadvokatsager derfor ved lov  

 nr. 469 af 30. juni 1993 erstattet af en sondring, der knytter sig til  

 strafferammen for den lovovertrædelse, som ransagningen vedrører.
Det var  

 således forudsat, at denne ændring alene skulle have midlertidig karakter.
 De materielle betingelser for at foretage ransagning hos en sigtet  

 fremgår af retsplejelovens § 794. Efter denne bestemmelse kan ransagning af  

 en sigtets bolig eller andre rum og gemmer for at søge efter spor af  

 forbrydelsen eller efter ting, som er genstand for beslaglæggelse, finde  

 sted, når sigtelsen angår en forbrydelse, som efter loven kan medføre  

 frihedsstraf, eller der foreligger påviselig grund til at antage, at spor af  

 forbrydelsen eller bestemte ting, som kan beslaglægges, der vil være at  

 finde.
Ransagning hos en ikke sigtet kan efter retsplejelovens § 795 finde  

 sted, når sagen angår en forbrydelse, som efter loven kan medføre  

 frihedsstraf.
Det kræves endvidere enten , at forbrydelsen er begået,  

 eller sigtede er pågrebet i boligen eller rummet eller har betrådt samme,  

 mens han forfulgtes på frisk gerning eller friske spor, eller at der i  

 øvrigt foreligger påviselig grund til at antage, at spor af forbrydelsen  

 eller bestemte ting, der kan beslaglægges, der vil være at finde.
 Kompetencen til at træffe bestemmelse om ransagning hos både  

 sigtede og ikke sigtede tilkommer som hovedregel retten, jf. retsplejelovens  

 § 797, stk. 1. Politiet kan dog træffe bestemmelse om ransagning, hvis  

 ransagningens øjemed ville forspildes ved at afvente retskendelse, jf.  

 retsplejelovens § 797, stk. 2. I så fald skal sagen dog som udgangspunkt  

 inden 24 timer forelægges for retten.
Fremgangsmåden ved ransagning er reguleret i retsplejelovens §§  

 798-800. Disse bestemmelser er gengivet i bilag 1 til lovforslaget.
Der  

 henvises i øvrigt til beskrivelsen af gældende ret i  

 Strafferetsplejeudvalgets betænkning nr. 1159/1989 om ransagning under  

 efterforskning s. 13-34.
5.1.2. Særligt om ransagning uden umiddelbar underretning Tidligere har domstolene i sager om narkotikakriminalitet og manddrab i  

 særlige tilfælde godkendt, at ransagning blev gennemført uden tilkaldelse af  

 vidner og uden umiddelbar underretning af den, der blev foretaget ransagning  

 hos, såkaldt »hemmelig ransagning«.
 I nogle sager fra de senere år har landsretterne imidlertid fundet, at der  

 ikke er hjemmel til at foretage ransagning uden underretning af den, som  

 indgrebet vedrører, og uden tilkaldelse af vidner.
 Samtidig er det i praksis forekommet, at en anmodning fra politiet om  

 hemmelig undersøgelse af en skibscontainer for narkotika er blevet tilladt  

 efter reglerne om indgreb i meddelelseshemmeligheden, idet retten  

 ligestillede undersøgelse af containeren, der var under forsendelse, med  

 åbning og undersøgelse af en forsendelse (brevåbning), jf. retsplejelovens §  

 780, stk. 1, nr. 4. Retten afviste derimod at tillade politiets undersøgelse  

 efter reglerne om ransagning.
5.2. Forslaget i handlingsplanen I handlingsplanen foreslås det, at der gennemføres lovgivning om politiets  

 adgang til hemmelig ransagning og beslaglæggelse.
Der henvises herved til, at hemmelig ransagning kan være af afgørende  

 betydning for efterforskningen bl.a. af grove narkotikasager eller alvorlige  

 voldssager.
Det findes derfor vigtigt, at der fortsat er mulighed for, at  

 politiet i særlige tilfælde kan gennemføre hemmelig ransagning.
5.3. Strafferetsplejeudvalgets betænkning om ransagning Strafferetsplejeudvalget afgav i 1989 betænkning nr. 1159/89 om ransagning  

 under efterforskningen.
I betænkningen foreslås en ændring af de gældende  

 regler om ransagning i retsplejelovens § 759 og kapitel 73. Ved forslaget  

 opstilles ændrede betingelser for adgangen til at foretage ransagning og nye  

 regler om kompetencen til at træffe bestemmelse om ransagning samt om  

 fremgangsmåden ved ransagning.
Endvidere indeholder betænkningen forslag til  

 lovregulering af adgangen til ransagning på områder, der ikke er udtrykkeligt  

 reguleret ved de gældende regler, herunder ransagning uden umiddelbar  

 underretning (hemmelig ransagning).
 I det følgende gennemgås forslagene i Strafferetsplejeudvalgets  

 betænkning, herunder også udvalgets forslag om ransagning uden umiddelbar  

 underretning.
5.3.1. Afgrænsning af ransagning Ransagning beskrives af Strafferetsplejeudvalget som et straffeprocessuelt  

 tvangsindgreb, hvorved der i strid med husfreden eller privatlivets fred  

 foretages undersøgelser af nogens bolig, øvrige husrum, andre lokaliteter,  

 gemmer, andre genstande, dokumenter, papirer og lignende.
For at ransagningen  

 kan karakteriseres som et straffeprocessuelt indgreb forudsættes det, at  

 formålet med indgrebet skal være et led i politiets efterforskning eller i  

 øvrigt foretages som et led i politiets strafforfølgning og  

 kriminalitetsbekæmpelse.
Der er ikke fastlagt en præcis nedre grænse for, hvilke indgreb der må  

 karakteriseres som ransagning.
Omfattet er dog kun sådanne indgreb, som uden  

 særlig lovhjemmel ville være strafbare.
Undersøgelser, som enhver lovligt kan  

 foretage eller som vedrører lokaliteter eller genstande, som er frit  

 tilgængelige for politiet, er således ikke omfattet af reguleringen, jf.  

 betænkningen s. 42-45.
 Om afgrænsningen overfor andre straffeprocessuelle indgreb henvises til  

 betænkningen s. 39-42.
Det fremgår bl.a. heraf, at begrebet ransagning også omfatter undersøgelse  

 af f.eks. elektroniske medier, der på samme måde som papirer er egnede til at  

 være bærere af et meningsindhold.
Det vil således være ransagning, hvis man  

 aflæser en diskette, der findes under en ransagning, eller oplysninger, der  

 er lagret i hukommelsen på en computer.
Det anses også for ransagning at  

 afspille en besked, der tidligere er indtalt på en telefonsvarer.
 Derimod vil aflytning af korrespondancen mellem en sigtets computer og en  

 computer et andet sted eller aflytning af en telefonsamtale være et indgreb i  

 meddelelseshemmeligheden, der er reguleret ved reglerne i retsplejelovens  

 kapitel 71.
Mange offentligretlige love, f.eks. toldlovgivningen, momslovgivningen,  

 miljølovgivningen m.v., hjemler vedkommende forvaltningsmyndighed adgang til  

 at skaffe sig oplysninger, herunder ved undersøgelse af fast ejendom, ved  

 undersøgelse af regnskaber, forretningsbøger, korrespondance m.v. eller ved  

 prøveudtagning.
Sådanne administrative tvangsindgreb, som foretages af en  

 forvaltningsmyndighed som led i myndighedens kontrol inden for sit  

 sagsområde, er ikke omfattet af reglerne i retsplejeloven, uanset om politiet  

 yder bistand til gennemførelsen.
Heller ikke forvaltningsmæssige indgreb, som  

 foretages af politiet, f.eks. politiets tilsyn med våbenhandlere, er omfattet  

 af reglerne i retsplejeloven.
Der henvises i øvrigt til betænkningen s.  

 45-47.
5.3.2. Systematik for reguleringen Strafferetsplejeudvalget har med udgangspunkt i grundlovens § 72 om  

 boligens ukrænkelighed foretaget en opdeling af ransagninger i to kategorier  

 efter indgrebets intensitet.
Betingelserne for at foretage ransagning og  

 kompetencereglerne er udformet på grundlag af denne sondring, således at der  

 som udgangspunkt stilles strengere krav til de mest byrdefulde ransagninger  

 (første kategori) end til mindre byrdefulde ransagninger (anden kategori).
Kategori 1 - de mest byrdefulde indgreb - omfatter de ransagninger, som  

 beskrives i grundlovens § 72, og ransagninger, der må ligestilles hermed.  

 Kategori 1 omfatter således ransagning af boliger og andre husrum, herunder  

 f. eks. kontorer, værksteder, beboelsesvogne og kahytter.
Endvidere omfatter  

 denne kategori ransagning af dokumenter, papirer og lignende, herunder  

 elektroniske medier, samt indholdet af aflåste genstande, jf. lovforslagets §  

 793, stk. 1, nr. 1.
Kategori 2 omfatter lokaliteter uden for husrum, dvs. haver og andre  

 arealer under åben himmel, samt bygninger, der ikke kan anses for  

 »husrum«, f.eks. halvtage, carporte, åbne skure og lignende.  

 Endvidere omfatter kategori 2 andre løsøregenstande end de i kategori 1  

 nævnte.
Det kan f.eks. være tøj, biler, hvis døre ikke er aflåste, maskiner  

 eller uaflåste kufferter.
Der henvises til lovforslagets § 793, stk. 1, nr.  

 2.
 Finder politiet under ransagning af f.eks. en have, der er omfattet af  

 kategori 2, en løsøregenstand, der er omfattet af kategori 1, f.eks. en  

 aflåst beholder, må politiet, hvis indholdet af beholderen skal ransages, gå  

 frem efter de mere strenge betingelser for ransagning (kategori 1).
De gældende regler i retsplejeloven sondrer som nævnt mellem ransagning  

 mod sigtede og ransagning mod ikke sigtede.
Samme systematik er anvendt i  

 reglerne om legemsindgreb.
Efter Strafferetsplejeudvalgets opfattelse bør sondringen i forbindelse  

 med reglerne om ransagning ikke bygge på, hvorvidt der er rejst formel  

 sigtelse eller ej, men derimod på, hvorvidt den pågældende er mistænkt eller  

 ej.
Baggrunden herfor er, at ransagning undertiden iværksættes mod en person,  

 der mistænkes for lovovertrædelser, uden at der forinden er foreholdt den  

 pågældende nogen sigtelse, og uden at der ved ransagningen bliver lejlighed  

 hertil, fordi den mistænkte ikke træffes.
I sådanne tilfælde, hvor der ikke  

 er rejst en formel sigtelse, bør reglerne om ransagning mod mistænkte  

 anvendes.
Der henvises i øvrigt til betænkningen s. 48-50.
5.3.3. Ransagning mod en mistænkt Kriminalitetskrav Efter de gældende regler kan ransagning hos en sigtet finde sted, hvis  

 sigtelsen angår en forbrydelse, som efter loven kan medføre frihedsstraf,  

 eller der er påviselig grund til at antage, at spor af forbrydelsen, eller  

 bestemte ting, der kan beslaglægges, kan findes på det sted, hvor  

 ransagningen skal ske, jf. retsplejelovens § 794.
 Strafferetsplejeudvalget foreslår, at det som en grundbetingelse for  

 enhver ransagning kræves, at der er mistanke om en lovovertrædelse, der er  

 undergivet offentlig påtale, jf. lovforslagets § 794, stk. 1, nr. 1. Denne  

 grundbetingelse svarer til gældende ret og svarer i øvrigt også til det  

 kriminalitetskrav, som gælder for legemsbesigtigelse, jf. retsplejelovens §  

 792 a, stk. 1, nr. 1.
 Ved de mere byrdefulde ransagninger - kategori 1 - foreslås det, at der ud  

 over grundbetingelsen enten skal stilles et særligt kvalificeret  

 indikationskrav, jf. herom nedenfor, eller at kriminalitetskravet skærpes,  

 således at der skal være frihedsstraf i strafferammen, jf. lovforslagets §  

 794, stk. 2. Kriminalitetskravet er således i store træk i overensstemmelse  

 med gældende ret, der forudsætter, at sigtelsen angår en forbrydelse, der  

 efter loven kan medføre frihedsstraf.
Strafferetsplejeudvalget har overvejet, om det kvalificerede  

 kriminalitetskrav kunne skærpes til et strafferammekrav om fængsel i 1 år og  

 6 måneder, således som det er tilfældet i retsplejelovens § 762, stk. 1, om  

 varetægtsfængsling og i § 792 a, stk. 2, om legemsundersøgelse, men har ikke  

 fundet grundlag herfor.
En sådan stramning ville indebære en uheldig  

 begrænsning af politiets efterforskningsmuligheder f.eks. i sager om  

 spirituskørsel, hvor der jævnligt er behov for at foretage rutinemæssige  

 ransagninger for at få oplysning om, hvorvidt sigtede kan have drukket efter  

 kørslen, uden at der er bestemte grunde til at antage, at bevis i sagen kan  

 findes ved den konkrete ransagning.
Indikationskrav For så vidt angår kravet til indikationen, dvs. kravet til indgrebets  

 betydning for efterforskningen, foreslår Strafferetsplejeudvalget som en  

 grundbetingelse, at ransagning mod en mistænkt kun må finde sted, hvis det er  

 af væsentlig betydning for efterforskningen, jf. lovforslagets § 794, stk. 1,  

 nr. 2.
 Denne grundbetingelse, der skal være opfyldt ved enhver ransagning, svarer  

 til indikationskravet ved legemsbesigtigelse, jf. retsplejelovens § 792 a,  

 stk. 1, nr. 2, og antages i øvrigt af udvalget at være i overensstemmelse  

 med, hvad der i dag uden udtrykkelig lovhjemmel må anses for gældende ret.
Ved ransagninger omfattet af kategori 1 stilles der efter forslagets §  

 794, stk. 2 - ud over grundbetingelsen - krav om, enten at kriminaliteten er  

 af en sådan art, at der er frihedsstraf i strafferammen, eller at der er  

 bestemte grunde til at antage, at bevis i sagen eller genstande, der kan  

 beslaglægges, kan findes ved ransagningen.
Dette skærpede indikationskrav,  

 som svarer til den gældende bestemmelse i retsplejelovens § 794, indebærer,  

 at der skal være en konkret begrundet antagelse om, at ransagning vil  

 resultere i fundet af beviser eller genstande, der kan beslaglægges.
Mistankekrav I modsætning til de gældende regler, hvor kravet til mistankens styrke  

 ikke er præciseret i loven, foreslås det, at der stilles krav om, at den  

 pågældende med rimelig grund er mistænkt, jf. lovforslagets § 794, stk. 1,  

 nr. 1. Dette svarer til mistankekravet i retsplejelovens § 792 a, stk. 1, om  

 legemsbesigtigelse.
I praksis foretager politiet ikke sjældent ransagninger i tilfælde, hvor  

 dette ikke er påkrævet af hensyn til efterforskningen af den konkret  

 påsigtede lovovertrædelse, men hvor der er mistanke om, at den pågældende kan  

 have gjort sig skyldig i andre lovovertrædelser, som vil kunne afsløres under  

 en ransagning.
Når en person f.eks. tages på fersk gerning under et  

 indbrudstyveri, er det af hensyn til opklaringen af dette tyveri ufornødent  

 at foretage ransagning af den pågældendes hjem.
Alligevel vil man i mange  

 tilfælde foretage ransagning af hjemmet, hvorved der kan findes koster  

 hidrørende fra andre tyverier.
Strafferetsplejeudvalget finder, at denne praksis bør opretholdes.
Det  

 foreslåede mistankekrav vil fastsætte en rimelig afgrænsning af, i hvilke  

 tilfælde sådanne ransagninger bør foretages.
Det bør ske i tilfælde, hvor den  

 konkret påsigtede kriminalitet på grund af sin art eller udførelsesmåde giver  

 rimelig grund til mistanke om, at den pågældende har begået anden tilsvarende  

 kriminalitet, af hvilken spor vil kunne findes ved ransagningen.
Kompetence Efter den gældende § 797 kan ransagning som hovedregel kun finde sted  

 efter forudgående retskendelse.
Politiet kan dog foretage ransagning uden  

 retskendelse i visse særlige tilfælde (ved samtykke og ved ransagning i  

 lokaler, der er tilgængelige for alle og enhver, eller som er undergivet  

 politiets særlige tilsyn), samt hvis øjemedet med ransagningen ville  

 forspildes, hvis retskendelse skulle afventes (»periculum in  

 mora«).
 Strafferetsplejeudvalget foreslår, at kompetencen til at træffe  

 bestemmelse om ransagning hos en mistænkt henlægges til retten for så vidt  

 angår de mest byrdefulde former for ransagning, dvs. ransagning af bolig og  

 andre husrum, dokumenter, papirer og lignende samt indholdet af aflåste  

 genstande (kategori 1).
Et flertal af udvalgets medlemmer (fem medlemmer) foreslår  

 endvidere, at politiet tillægges kompetence til at træffe beslutning om de  

 mindre byrdefulde ransagninger (kategori 2). I forhold til gældende ret  

 indebærer dette en udvidelse af politiets kompetence til at træffe beslutning  

 om ransagning.
Flertallet af udvalgets medlemmer finder det ønskeligt, at  

 retssystemet ikke belastes med krav om domstolsforelæggelse af mindre  

 betydningsfulde spørgsmål, og finder endvidere de omhandlede indgreb af så  

 ringe intensitet, at rettens kendelse om ransagning i disse tilfælde er  

 unødvendig.
Endelig lægger flertallet vægt på, at der i retsplejelovens §  

 746, stk. 1, er hjemmel til at indbringe eventuelle tvister om en ransagning  

 for retten.
To af udvalgets medlemmer kan ikke anbefale, at kompetencen til at  

 træffe beslutning om ransagning i disse situationer (kategori 2) henlægges  

 til politiet.
Disse medlemmer finder, at den hidtil fulgte praksis har  

 fungeret tilfredsstillende.
De peger i den forbindelse på, at den  

 omstændighed, at politiet i tilfælde af »periculum in mora«  

 efterfølgende skal forelægge indgrebet for retten til godkendelse, må antages  

 at medføre en vis begrænsning i anvendelsen af sådanne indgreb, og de finder  

 det derfor betænkeligt at mindske domstolskontrollen.
I de situationer, hvor retten har kompetencen til at træffe bestemmelse om  

 ransagning, foreslår et enigt udvalg, at der som hidtil skal være adgang for  

 politiet til at træffe en foreløbig bestemmelse herom, hvis undersøgelsens  

 øjemed ville forspildes, dersom retskendelse skulle afventes (»periculum  

 in mora«), jf. lovforslagets § 796, stk. 3, 1. pkt.
Denne kompetence er  

 generel og således ikke knyttet til særlige indikations- eller  

 kriminalitetskrav.
Udvalget har endvidere foreslået, at politiet, hvis det har truffet  

 bestemmelse om ransagning i en »periculum in mora«-situation,  

 snarest muligt og senest inden 24 timer skal forelægge sagen for retten, der  

 ved kendelse afgør, om indgrebet kan godkendes.
Dette indebærer en stramning  

 i forhold til den gældende regel i retsplejelovens § 797, stk. 3, hvorefter  

 der alene skal indgives en »beretning« til retten, men ikke af  

 retten skal afsiges kendelse om, hvorvidt ransagningen kan godkendes.
Formkrav Strafferetsplejeudvalget foreslår, at rettens afgørelse om ransagning -  

 både forudgående tilladelse og efterfølgende godkendelse af et  

 »periculum in mora« indgreb - bør træffes ved kendelse, der  

 begrundes efter samme kriterier som angivet i retsplejelovens § 764, stk. 4,  

 om varetægtsfængsling og § 783, stk. 1, 3. pkt., om indgreb i  

 meddelelseshemmeligheden.
Kendelsen skal til enhver tid kunne omgøres.
Udvalget foreslår endvidere, at det i loven fastsættes, at der, inden  

 retten træffer afgørelse, skal være givet den, mod hvem ransagningen retter  

 sig, adgang til at udtale sig.
Dette skal dog ikke gælde i de i  

 retsplejelovens § 748, stk. 1, 2. pkt., omhandlede tilfælde, dvs. i tilfælde,  

 hvor politiet søger rettens forudgående tilladelse til at foretage en  

 ransagning.
Reglen om, at den pågældende skal have lejlighed til at udtale  

 sig for retten, vil altså i det væsentlige kun få betydning ved rettens  

 efterfølgende godkendelse af et »periculum in mora«-indgreb.
Betydning af samtykke Der er i Strafferetsplejeudvalget enighed om, at et samtykke fra den  

 mistænkte bør medføre, at kompetencen til at træffe beslutning om ransagning  

 i alle tilfælde ligger hos politiet.
Det vil således ved de ransagninger, som  

 ellers kræver retskendelse, være unødvendigt at indhente retskendelse - såvel  

 forudgående som efterfølgende - hvis der foreligger samtykke, jf.  

 lovforslagets § 796, stk. 5.
Udvalget finder derimod - i modsætning til, hvad der må antages at være  

 gældende ret i dag - at samtykket ikke bør medføre en fravigelse af lovens  

 materielle betingelser for, hvornår en ransagning må foretages, og  

 bestemmelserne om, under hvilken form indgrebet skal foretages.
Dette skyldes  

 risikoen for, at samtykket i virkeligheden ikke afgives frivilligt.
Efter de gældende administrative forskrifter skal samtykket være  

 skriftligt.
Strafferetsplejeudvalget foreslår dette krav lovfæstet og  

 henviser i den forbindelse til, at kravet om skriftlighed afskærer senere  

 bevistvivl om, hvorvidt samtykke er meddelt.
5.3.4. Ransagning mod en ikke mistænkt Selv om det i praksis er sjældent, at der er behov for at kunne  

 gennemtvinge en ransagning mod en ikke mistænkt, har Strafferetsplejeudvalget  

 fundet, at de materielle betingelser for gennemførelsen af en sådan  

 ransagning - i lighed med gældende ret - bør fastlægges i retsplejeloven.  

 Systematikken for reguleringen er den samme som ved ransagning mod mistænkte  

 personer.
Betingelserne for ransagning hos ikke mistænkte foreslås i § 795 generelt  

 udformet strengere end betingelserne for at foretage ransagning mod en  

 mistænkt.
Til gengæld foreslås det, at et skriftligt samtykke fra en ikke  

 mistænkt skal bringe indgrebet helt uden for reguleringen, jf. lovforslagets  

 § 795, stk. 1, 1, pkt., og nedenfor om betydningen af samtykke.
Kriminalitetskrav Det foreslås, at ransagning mod en ikke mistænkt uden samtykke kun må  

 finde sted, såfremt efterforskningen vedrører en lovovertrædelse, for hvilken  

 der er frihedsstraf i strafferammen.
Kriminalitetskravet er således på dette  

 punkt i overensstemmelse med gældende ret, der ligeledes kræver, at  

 efterforskningen angår en forbrydelse, som efter loven kan medføre  

 frihedsstraf, jf. retsplejelovens § 795.
Mistanke- og indikationskrav Ved ransagning over for ikke mistænkte stilles naturligvis ikke noget krav  

 om mistanke.
Det kræves dog, at ransagning sker som led i efterforskningen af  

 en konkret lovovertrædelse.
 Strafferetsplejeudvalget foreslår, at indikationskravet ved ransagning mod  

 ikke mistænkte i det væsentligste udformes i overensstemmelse med hovedreglen  

 i den gældende § 795, således at det kræves, at der er bestemte grunde til at  

 antage, at bevis i sagen eller genstande, der kan beslaglægges, kan findes  

 ved ransagningen, jf. lovforslagets § 795, stk. 1, nr. 2.
Kompetence Efter retsplejelovens § 797, stk. 1, kan ransagning hos en ikke sigtet som  

 udgangspunkt kun finde sted ifølge retskendelse.
 Udvalget foreslår, at det som lovens principielle hovedregel fastholdes,  

 at kompetencen til at træffe bestemmelse om ransagning hos en ikke mistænkt  

 ligger hos retten, medmindre der foreligger samtykke, jf. lovforslagets §  

 796, stk. 2, jf. stk. 1. Denne kompetenceregel gælder både ved ransagning af  

 boliger og andre husrum, dokumenter, papirer og lignende samt indholdet af  

 aflåste genstande (kategori 1) og ved ransagning af andre genstande samt  

 lokaliteter uden for husrum (kategori 2).
 Denne hovedregel foreslås suppleret med to undtagelser.
 For det første skal der også ved ransagning mod ikke mistænkte være adgang  

 for politiet til at træffe en foreløbig bestemmelse om ransagning, hvis  

 undersøgelsens øjemed ville forspildes, dersom retskendelse skulle afventes  

 (»periculum in mora«). Denne undtagelsesregel foreslås udformet på  

 samme måde som ved ransagning hos mistænkte, og reglerne foreslås samlet i en  

 fælles bestemmelse, jf. lovforslagets § 796, stk. 3, 1. pkt.
For det andet foreslås der indført en særlig adgang for politiet til at  

 træffe bestemmelse om, at der i tilslutning til opdagelsen eller anmeldelsen  

 af en forbrydelse kan ske ransagning af gerningsstedet, såfremt den person,  

 der har rådighed herover, ikke er mistænkt, og det ikke er muligt at komme i  

 kontakt med den pågældende, jf. lovforslagets § 796, stk. 6. Baggrunden for  

 den foreslåede regel er, at der i mange af disse tilfælde vil være tale om en  

 ransagning hos offeret for forbrydelsen.
Ransagning vil i disse tilfælde ikke  

 - eller næsten aldrig - blive opfattet som noget byrdefuldt for den person,  

 den er rettet imod.
Betydning af samtykke Udvalget foreslår, at samtykke fra en ikke mistænkt ikke alene medfører,  

 at der som nævnt ovenfor sker en forskydning af kompetencen til at træffe  

 beslutning om ransagning til politiet, men også at de materielle betingelser  

 for ransagning bortfalder, således at samtykket bringer ransagning hos en  

 ikke mistænkt helt uden for reguleringen.
Dette foreslås udtrykkeligt  

 lovfæstet, jf. lovforslagets § 795, stk. 1, 1. pkt.
Også ved ransagning hos en ikke mistænkt stilles der krav om, at samtykket  

 for at have retsvirkning skal være skriftligt.
Som en undtagelse til denne  

 hovedregel foreslås det dog som § 795, stk. 1, 1. pkt., sidste led, at  

 samtykke meddelt i tilslutning til opdagelsen eller anmeldelsen af en  

 forbrydelse ikke skal være skriftligt.
Baggrunden herfor er, at den person,  

 der er forurettet ved en forbrydelse, normalt vil have interesse i, at der  

 som led i politiets undersøgelse foretages en ransagning af gerningsstedet.
I  

 disse situationer vil der ikke i praksis være risiko for tvist om, hvorvidt  

 samtykke er meddelt eller ej.
Da situationen endvidere er almindeligt  

 forekommende, vil kravet om, at samtykke skal være skriftligt, besværliggøre  

 politiets arbejde uden rimelig grund.
5.3.5. Fremgangsmåden ved ransagning I de gældende regler om ransagning findes specielle bestemmelser, som har  

 baggrund i grundsætningen om, at straffeprocessuelle indgreb skal foretages  

 så skånsomt, som omstændighederne tillader.
Dette gælder dels den generelle  

 regel om skånsomhed i retsplejelovens § 800, stk. 2, dels reglerne i § 800,  

 stk. 3 og 4, og § 799, stk. 4, om bl.a. tidspunktet for ransagningen.
Strafferetsplejeudvalget finder, at en generel og udtrykkelig regel om  

 skånsomhed ved ransagning fortsat bør findes i retsplejeloven.
Udvalget  

 foreslår denne regel udformet således, at den tillige mere specielt giver  

 udtryk for, at ransagning så vidt muligt skal ske uden at forårsage  

 ødelæggelse eller beskadigelse, og uden at indgrebet på grund af tidspunktet  

 for foretagelsen eller den måde, hvorunder det foretages, giver anledning til  

 unødig opsigt, jf. lovforslagets § 798, stk. 1.
Derudover stiller udvalget forslag om, at der i retsplejeloven også  

 fastsættes nogle mere detaljerede regler om udførelsesmåden.
Der henvises  

 herom til betænkningen s. 80-90 og bemærkningerne til lovforslagets § 798,  

 stk. 2 og 3.
5.3.6. Ransagning uden umiddelbar underretning De gældende regler i retsplejeloven forudsætter, at ransagning foregår  

 åbenlyst, jf. herved § 799, stk. 1, om opfordring til at være til stede eller  

 tilkaldelse af husfælle eller nabo, stk. 3 om oplæsning af rettens kendelse  

 m.v. og stk. 4 om opfordring til at udlevere eller påvise de ting, der  

 eftersøges.
I betænkningen blev det oplyst, at det i retspraksis var godkendt, at en  

 ransagning i særlige tilfælde blev gennemført hemmeligt, således at den, mod  

 hvem indgrebet rettedes, ikke blev gjort bekendt med indgrebet i umiddelbar  

 tilknytning hertil, og således at der ikke blev tilkaldt vidner.
Sådan  

 ransagning kan især skyldes hensynet til at undgå, at den fremtidige  

 efterforskning vanskeliggøres eller umuliggøres derved, at de implicerede og  

 navnlig bagmænd advares.
Strafferetsplejeudvalget henviste således til, at  

 der i sager om alvorlig narkotikakriminalitet eller manddrab var afsagt  

 kendelser, som tillod politiet at foretage hemmelig ransagning, dvs.  

 ransagning uden tilstedeværelse af den, der råder over den pågældende bolig  

 eller de pågældende rum eller gemmer, og uden tilkaldelse af en husfælle  

 eller nabo og uden vidner.
 Strafferetsplejeudvalget fandt det ønskeligt, at der i loven tages  

 stilling til spørgsmålet om hemmelig ransagning, og at der - i det omfang  

 sådan ransagning accepteres - sker en udførlig regulering heraf.
Et flertal af udvalgets medlemmer (fem medlemmer) fandt ikke at  

 kunne afvise, at det i enkelte tilfælde af hensyn til efterforskningen er  

 nødvendigt, at der gives politiet adgang til at foretage hemmelig ransagning.  

 Flertallet henviste i den forbindelse til, at politiet allerede via reglerne  

 om indgreb i meddelelseshemmeligheden har en vis adgang til at foretage  

 hemmelig ransagning.
En tilladelse til at foretage »anden  

 aflytning« (rumaflytning) antages således at indebære en adgang for  

 politiet til hemmeligt at skaffe sig adgang til det pågældende rum for at  

 anbringe det nødvendige udstyr og i forbindelse hermed at foretage de  

 undersøgelser, som er nødvendige for en hensigtsmæssig placering af udstyret.
 Flertallet foreslog på denne baggrund spørgsmålet reguleret i  

 retsplejeloven, således at indgrebet knyttes til de samme betingelser og den  

 samme kontrol, som gælder for »anden aflytning« - typisk  

 rumaflytning - som er det mest intense indgreb i meddelelseshemmeligheden.
Flertallets forslag indebærer, at kriminalitetskravet såvel  

 i retsplejelovens § 781, stk. 1, nr. 3, som i § 781, stk. 5, skal være  

 opfyldt.
Herefter skal der som hovedregel være en strafferamme på fængsel i 6  

 år eller derover, og der skal være tale om en forbrydelse, som har medført  

 eller kan medføre fare for menneskers liv eller velfærd eller for betydelige  

 samfundsværdier, Det indebærer også, at der skal beskikkes en advokat for den, som  

 indgrebet vedrører, og at denne skal underrettes om alle retsmøder og have  

 adgang til at udtale sig, jf. retsplejelovens § 784 og § 785. Endelig  

 indebærer det, at tilladelsen skal være tidsbegrænset, jf. § 783, stk.  

 2, at Justitsministeriet skal have underretning, hvis et  

 »periculum in mora«-indgreb ikke efterfølgende kan godkendes af  

 retten, jf. § 783, stk. 3, og at der skal gives efterfølgende  

 underretning til den, som indgrebet har været rettet imod, jf. § 788.
 To af udvalgets medlemmer fandt, at hemmelig ransagning er et så  

 ekstraordinært efterforskningsskridt, der bryder radikalt med de hidtil i  

 retsplejeloven tilsikrede retsgarantier, herunder opfordring til at være til  

 stede, tilkaldelse af vidner og oplæsning af kendelse, at det principielt  

 ikke bør tillades.
Disse medlemmer fandt ikke, at der fra anklagemyndighedens side er påvist  

 tilfælde, hvor hemmelig ransagning ville kunne have muliggjort en ellers  

 umulig efterforskning.
Selv om mindretallet havde forståelse for, at det  

 formentlig vil være hensigtsmæssigt med hemmelige ransagninger i  

 narkotikasager, havde mindretallet principielt modvilje over for hemmelig  

 efterforskning.
 Selv om der i forbindelse med ændringer i retsplejeloven vedrørende  

 indgreb i meddelelseshemmeligheden blev indført hjemmel til at gøre indgrebet  

 hemmeligt, jf. retsplejelovens § 781, stk. 1, jf. § 788, stk. 4, var det  

 mindretallets opfattelse, at der ikke for enhver pris bør tilstræbes en  

 overensstemmelse mellem de enkelte straffeprocessuelle indgreb, og at der er  

 en væsentlig forskel på indgreb i meddelelseshemmeligheden, som efter  

 indgrebets karakter nødvendigvis må foretages uden forudgående meddelelse, og  

 ransagninger, hvor sådanne hensyn ikke er gældende.
Mindretallet fandt alene, at hensynet til statens forhold til fremmede  

 magter eller til statens sikkerhed kan gøre det påkrævet, at ransagning  

 foretages hemmeligt.
Mindretallet foreslog derfor, at der bør kunne gives  

 adgang til at hemmeligholde en ransagning i sager vedrørende forsætlig  

 overtrædelse af straffelovens kapitel 12 eller kapitel 13.
5.3.7. Tilfældighedsfund Det hænder undertiden, at politiet under ransagning finder spor af en helt  

 anden forbrydelse end den, der dannede grundlag for ransagningen.
F.eks. kan  

 det ske, at politiet under ransagning i en narkotikasag finder efterlyste  

 tyvekoster eller skydevåben.
Eller politiet kan under ransagning i en tyveri-  

 eller hælerisag finde et lager af smuglervarer.
 Sådanne såkaldte »tilfældighedsfund« kan forekomme ikke alene  

 ved ransagninger, men også ved andre straffeprocessuelle  

 efterforskningsskridt, navnlig indgreb i meddelelseshemmeligheden, jf. også  

 ovenfor under pkt. 4 om den tilsvarende problemstilling ved indgreb i  

 meddelelseshemmeligheden.
Som det fremgår af pkt. 4, er der retsplejelovens § 789 fastsat regler om  

 tilfældighedsfund ved indgreb i meddelelseshemmeligheden.
Det følger således  

 af den nævnte bestemmelse, at tilfældighedsfund frit kan anvendes under  

 politiets efterforskning, men at de oplysninger, der er kommet frem ved  

 tilfældighedsfundet, ikke må anvendes som bevis i retten, medmindre  

 tilfældighedsfundet angår en lovovertrædelse, der i sig selv kunne have  

 dannet grundlag for indgrebet.
 Der er ikke i retsplejelovens gældende regler om ransagning nogen  

 bestemmelse om tilfældighedsfund.
Strafferetsplejeudvalget har foreslået, at de principper, der er fastlagt  

 i § 789, bør gælde ved alle straffeprocessuelle tvangsindgreb, hvor  

 tilfældighedsfund kan forekomme.
Udvalget har derfor udformet en regel om  

 tilfældighedsfund ved ransagning, der svarer til lovens § 789.
Udvalget anfører, at selv om tilfældighedsfund ved ransagninger må antages  

 at forekomme ret hyppigt, vil den foreslåede bestemmelse kun i ringe omfang  

 begrænse politiets anvendelse af tilfældighedsfund, bl.a. fordi  

 kriminalitetskravet ved almindelige ransagninger er foreslået sat således, at  

 det vil være sjældent, at et tilfældighedsfund vedrører en lovovertrædelse,  

 der ikke i sig selv kunne have begrundet ransagning.
Hvis de foreslåede  

 regler om hemmelig ransagning gennemføres, vil en bestemmelse om  

 tilfældighedsfund imidlertid få betydning for sådanne ransagninger, for  

 hvilke der foreslås et højt kriminalitetskrav.
5.3.8. Ransagning hos vidneudelukkede eller vidnefritagede  

 personer I retsplejelovens kapitel 18 findes en række regler om vidneudelukkelse og  

 vidnefritagelse.
I retsplejelovens § 170, stk. 1, er der fastsat regler, som udelukker  

 præster, læger og advokater fra at afgive vidneforklaring.
Baggrunden herfor  

 er hensynet til det særlige tillidsforhold mellem sigtede og den  

 vidneudelukkede.
 Retten kan dog efter § 170, stk. 2, pålægge læger og advokater, bortset  

 fra forsvarere i straffesager, at afgive forklaring, når forklaringen anses  

 for at være af afgørende betydning for sagens udfald, og sagens beskaffenhed  

 og dens betydning for vedkommende part eller samfundet findes at berettige  

 til, at forklaring afkræves.
 Endvidere er der i § 171, stk. 1 (om sigtedes nærmeste pårørende) og §  

 171, stk. 2 (om personer, for hvem afgivelse af forklaring kan medføre straf,  

 tab af velfærd eller anden væsentlig skade) regler om vidnefritagelse, hvor  

 afgivelse af forklaring vil medføre en loyalitetskonflikt for vidnet.
 Endelig findes i § 170, stk. 3, regler om vidneudelukkelse for personer,  

 der er undergivet særlig tavshedspligt, og i § 169 bestemmelser om  

 vidneudelukkelse for tjenestemænd.
Retsplejelovens § 172 indeholder regler om vidnefritagelse for redaktører  

 og redaktionelle medarbejdere ved den trykte presse samt ved radio- eller  

 fjernsynsforetagender.
Baggrunden for reglen er hensynet til pressens  

 kildebeskyttelse og informationsfriheden.
Retten kan dog efter  

 retsplejelovens § 172, stk. 5, pålægge de nævnte personer vidnepligt, når  

 sagen angår en lovovertrædelse, som er af alvorlig karakter, og som efter  

 loven kan medføre straf af fængsel i 4 år eller derover, såfremt  

 vidneførselen må antages at have afgørende betydning for sagens opklaring, og  

 hensynet til opklaringen klart overstiger massemediernes behov for at kunne  

 beskytte deres kilder.
Retten kan endvidere efter § 172, stk. 6, pålægge  

 vidnepligt, hvis sagen angår en overtrædelse af straffelovens §§ 152-152 c.  

 Dette gælder dog ikke, hvis det må antages, at forfatteren eller kilden har  

 villet afdække forhold, hvis offentliggørelse er af samfundsmæssig betydning.
 Det bemærkes i den forbindelse, at spørgsmålet om vidnebeskyttelsens  

 omfang for redaktører og redaktionelle medarbejdere ved medierne - og dermed  

 udformningen af reglen i retsplejelovens § 172 - for tiden overvejes i et  

 udvalg om samarbejdet mellem retterne og pressen, som forventes at afgive  

 betænkning inden årsskiftet 1996/97.
 Efter retsplejelovens § 824, stk. 2, er skriftlige meddelelser mellem  

 sigtede og de i §§ 169-170 nævnte personer ikke genstand for beslaglæggelse,  

 så længe de er i sidstnævnte personers besiddelse, og disse ikke sigtes for  

 delagtighed i forbrydelsen.
 Editionspligt kan endvidere efter retsplejelovens § 827, stk. 1, ikke  

 pålægges de i §§ 169-172 nævnte personer, såfremt der derved ville fremkomme  

 oplysninger om forhold, som vedkommende vil være udelukket fra eller fritaget  

 for at afgive forklaring om som vidne.
 De gældende regler i retsplejeloven regulerer ikke, i hvilket omfang  

 ransagning kan ske med hensyn til kommunikation mellem en mistænkt og de i §§  

 169-172 nævnte personer.
Problemstillingen blev ligeledes overvejet i forbindelse med revisionen af  

 retsplejelovens bestemmelser om telefonaflytning og andre indgreb i  

 meddelelseshemmeligheden.
Overvejelserne mundede ud i retsplejelovens § 782,  

 stk. 2, hvorefter indgreb i meddelelseshemmeligheden ikke må foretages med  

 hensyn til den mistænktes forbindelse med personer, der efter reglerne i §  

 170 er udelukket fra at afgive forklaring som vidne, dvs. præster, læger og  

 advokater samt medhjælpere for disse personer.
Retsplejelovens § 791, stk. 3,  

 påbyder destruktion af materialet, hvis sådant indgreb i  

 meddelelseshemmeligheden har fundet sted, medmindre materialet giver  

 anledning til, at der rejses sigtelse for strafbart forhold mod den  

 vidneudelukkede person, eller at hvervet som forsvarer bliver frataget den  

 pågældende.
 Strafferetsplejeudvalget har i betænkningen om ransagning under  

 efterforskning foreslået, at der - ligesom ved indgreb i  

 meddelelseshemmeligheden - foretages en begrænsning af adgangen til  

 ransagning med hensyn til kommunikation mellem en mistænkt og de i § 170  

 nævnte personer.
Reglen bør udformes således, at den omfatter »personer, som efter §  

 170 er udelukket fra at afgive forklaring som vidne«.
Det følger heraf,  

 at undtagelsen er absolut for så vidt angår mistænktes kommunikation med  

 præster i folkekirken eller anerkendte trossamfund og forsvarere i en  

 straffesag, idet der for disse personers vedkommende ikke er adgang til at  

 pålægge vidnepligt.
For så vidt angår læger og andre advokater end  

 forsvarere, for hvem der i § 170, stk. 2, er hjemmel til under ganske særlige  

 omstændigheder at pålægge vidnepligt, vil der undtagelsesvis kunne foretages  

 ransagning, hvis betingelserne efter § 170, stk. 2, er til stede.  

 Konstateringen heraf kræver en retlig afgørelse, og indgrebet vil derfor  

 alene kunne iværksættes, når retskendelse herom foreligger, og vil således  

 ikke kunne ske på grundlag af politiets forudgående beslutning, selv om  

 undersøgelsens formål eventuelt kan forspildes ved at skulle afvente  

 retskendelse.
Vedrørende den nærmere afgrænsning af anvendelsesområdet for reglen finder  

et flertal i udvalget (fem medlemmer) , at ransagning ikke generelt  

 bør være udelukket hos de personer, der i medfør af § 170, stk. 1 og 4, er  

 udelukket fra at afgive vidneforklaring.
Flertallet henviser i den  

 forbindelse til, at en sådan regel ikke gælder i dag, og at der i praksis -  

 omend sjældent - foretages sådanne ransagninger.
Flertallet finder, at et generelt forbud mod ransagning hos de omhandlede  

 personer - navnlig for så vidt angår advokater - vil kunne medføre en  

 betænkelig indskrænkning i politiets muligheder for at opklare visse typer af  

 økonomisk kriminalitet.
Det må herved erindres, at advokater ikke blot virker  

 som rådgivere for deres klienter, men også undertiden i større eller mindre  

 omfang som forretningsførere for disse varetager udfærdigelse og indgåelse af  

 kontrakter, oprettelse af selskaber, mødeledelse, førelse af byggeregnskaber  

 etc.
Det vil være helt uacceptabelt, hvis politiet afskæres fra at gøre sig  

 bekendt med det materiale, der i den forbindelse opbevares hos advokaten.  

 Udvalgets flertal henviser endvidere til, at beskyttelsen mod ransagning vil  

 være absolut fra det øjeblik, den pågældende advokat er blevet forsvarer for  

 den mistænkte, således at end ikke retten kan træffe bestemmelse om  

 ransagning.
Hvis ransagning generelt udelukkes hos de personer, der i medfør  

 af § 170, stk. 1 og 4, er udelukket fra at afgive vidneforklaring, frygter  

 flertallet, at personer, der i økonomiske anliggender bevæger sig på eller ud  

 over kanten for det strafbare, bevidst vil søge at gøre belastende materiale  

 utilgængeligt for politiet ved at deponere det hos deres advokater.
 På denne baggrund foreslår flertallet, at begrænsningen i  

 ransagningsadgangen kun bør omfatte kommunikationen med de efter § 170  

 vidneudelukkede personer og disse personers notater og lignende vedrørende  

 den mistænkte.
To af udvalgets medlemmer finder, at de begrænsninger, som gælder  

 for de af § 170, stk. 1 og 4, omfattede personer med hensyn til afgivelse af  

 vidneforklaring og pligt til edition også bør gælde generelt med hensyn til  

 foretagelse af ransagning.
Disse medlemmer foreslår derfor en regel,  

 hvorefter ransagning slet ikke må foretages hos de personer, der i medfør af  

 § 170, stk. 1 og 4, er udelukkede fra at afgive forklaring.
Mindretallet  

 finder, at de hensyn, der ligger bag reglerne i § 170, stk. 1 og 4 - at  

 beskytte det særlige fortrolighedsforhold, der bør kunne bestå mellem læge og  

 patient, mellem advokat og klient og mellem en præst og den, der opsøger ham  

 med henblik på sjælesorg - taler med vægt for helt at undtage disse personer  

 for ransagning.
Strafferetsplejeudvalget har i betænkningen om ransagning under  

 efterforskning ikke fundet grundlag for at foreslå begrænsninger med hensyn  

 til kommunikation med nære pårørende eller med journalister, tjenestemænd  

 eller særlige rådgivere for den mistænkte.
Udvalget har dog peget på, at man  

 i retspraksis vil stille særlige proportionalitetskrav i forbindelse med  

 sådanne ransagninger.
Medieansvarsudvalget anførte i sin betænkning nr. 1205/1990, s. 276, at  

 der er en nær sammenhæng mellem kildebeskyttelsesreglerne og reglerne om  

 ransagning og beslaglæggelse hos journalister m.fl.
Et overvejende flertal i  

 udvalget udtalte videre, at betingelserne for ransagning og for  

 beslaglæggelse af dokumenter m.v. hos journalister burde afstemmes efter  

 reglerne om journalisters vidnefritagelse, og at dette burde overvejes i  

 forbindelse med revision af ransagningsreglerne.
I forbindelse med gennemførelsen af medieansvarsloven er retsplejelovens §  

 172 ændret på grundlag af Medieansvarsudvalgets betænkning.
Der er bl.a. sket  

 en udvidelse af reglerne om kildebeskyttelse, således at betingelserne for  

 meddelelse af vidnepålæg til journalister m.fl. er gjort strengere og mere  

 præcise.
 Som konsekvens af denne lovændring har Strafferetsplejeudvalget i  

 betænkning nr. 1223/1991 om beslaglæggelse og edition fundet at burde  

 foreslå, at der indføres en beskyttelse for journalister m.fl., der svarer  

 til retsplejelovens § 172, jf. betænkningen s. 41f og s. 58-60.
5.4. Justitsministeriets overvejelser Det er Justitsministeriets opfattelse, at en regulering af adgangen til at  

 foretage hemmelig ransagning indgår som et naturligt led i et lovforslag, der  

 har til formål at forbedre politiets muligheder for at efterforske alvorlig  

 kriminalitet.
Da spørgsmålet er behandlet i Strafferetsplejeudvalgets  

 betænkning om ransagning under efterforskning, har Justitsministeriet fundet,  

 at lovregler om hemmelig ransagning bør gennemføres i sammenhæng med den  

 revision af retsplejelovens kapitel om ransagning, som  

 Strafferetsplejeudvalget har foreslået i betænkningen.
 Lovforslaget omfatter således både forslag om regulering af hemmelig  

 ransagning og forslag om revision af de øvrige regler om ransagning i  

 retsplejeloven.
Lovforslaget bygger på forslagene i udvalgets betænkning og er for langt  

 den største dels vedkommende udformet i overensstemmelse med lovudkastet i  

 betænkningen.
Dog foreslås en noget mere begrænset adgang til hemmelig  

 ransagning end efter flertallets forslag i betænkningen.
For så vidt angår  

 hemmelig ransagning, de øvrige punkter, hvor udvalget har delt sig i et  

 flertal og et mindretal, samt de andre områder, hvor Justitsministeriet i  

 øvrigt har fundet behov for en mere generel redegørelse for ministeriets  

 vurdering af forslagene, henvises til bemærkningerne nedenfor.
 I øvrigt henvises om de enkelte bestemmelser til de specielle bemærkninger  

 til lovforslagets § 2, nr. 3, 4, 8, 9 og 10.
5.4.1. Kompetencen til at træffe afgørelse om ransagning Som det fremgår af pkt. 5.3.3. ovenfor, foreslår et flertal på fem  

 medlemmer af Strafferetsplejeudvalget, at politiet skal tillægges kompetencen  

 til at træffe beslutning om de mindre byrdefulde ransagninger  

 (kategori 2) hos mistænkte.
Denne kategori omfatter f.eks. haver og  

 bygninger, der ikke kan anses for husrum, herunder bl.a. carporte og åbne  

 skure.
Også uaflåste biler eller uaflåste kufferter er omfattet af kategori  

 2.
 Et mindretal på to medlemmer finder derimod, at kompetencen til at træffe  

 afgørelse om sådanne indgreb bør henhøre under retten.
 Justitsministeriet kan af de grunde, der er anført af udvalgets flertal,  

 tiltræde, at kompetencen til at træffe beslutning om de mindre byrdefulde  

 ransagninger hos mistænkte henlægges til politiet, jf. lovforslagets § 796,  

 stk. 1.
 Udvalget har endvidere foreslået en stramning af reglerne om  

 domstolsprøvelse i de tilfælde, hvor retten efterfølgende skal have forelagt  

 en ransagning, som er gennemført uden kendelse, fordi øjemedet med  

 ransagningen ellers ville forspildes ( periculum in mora ). Den  

 foreslåede regel omfatter både ransagning hos mistænkte og ikke mistænkte.  

 Udvalgets forslag indebærer, at retten ved kendelse skal afgøre, om indgrebet  

 kan godkendes, mens der derimod efter de nugældende regler alene skal  

 indgives en beretning til retten, men ikke er fastsat krav om, at der afsiges  

 kendelse om, hvorvidt indgrebet kan godkendes.
I forbindelse med høringen over betænkningen er der peget på, at en sådan  

 godkendelsesordning ikke kan blive effektiv, fordi sagerne i mange tilfælde  

 forelægges på et spinkelt grundlag, som ikke giver mulighed for en nærmere  

 prøvelse.
Forslaget vil endvidere medføre, at ansvaret for efterforskningen  

 flyttes fra politiet og anklagemyndigheden til domstolene.
Det er derfor  

 foreslået, at den efterfølgende prøvelse begrænses til tvistigheder, som den,  

 ransagningen er foretaget hos, ønsker prøvet af retten.
Justitsministeriet foreslår på den baggrund, at politiets »periculum  

 in mora«-indgreb kun skal forelægges for retten, såfremt den, mod hvis  

 husrum, lokaliteter eller genstande ransagningen retter sig, fremsætter  

 anmodning om det, jf. lovforslagets § 796, stk. 3, 2. pkt.
Politiet skal i så  

 fald snarest muligt og senest inden 24 timer forelægge sagen for retten.  

 Politiet skal vejlede den pågældende om adgangen til at få spørgsmålet  

 indbragt for retten, jf. lovforslagets § 798, stk. 2, 3. pkt.
Retten afgør  

 herefter ved kendelse, om indgrebet kan godkendes.
 Herved sikres det, at retterne ikke bliver belastede med sager om  

 godkendelse af ransagninger, hvor den pågældende i virkeligheden ikke har  

 indsigelser mod ransagningen.
 Under hensyn til, at rettens efterfølgende prøvelse af »periculum in  

 mora«-indgreb således foreslås begrænset til tilfælde, hvor den, som der  

 er ransaget hos, har fremsat anmodning herom, finder Justitsministeriet, at  

 udvalgets forslag om reglen om adgang til at udtale sig over for retten, jf.  

 pkt. 5.3.3. ovenfor, også begrænses til tilfælde, hvor den, som ransagningen  

 er foretaget hos, anmoder om rettens prøvelse, jf. lovforslagets § 796, stk.  

 4. Det foreslås endvidere, at høring af den, mod hvem indgrebet retter sig,  

 undtagelsesvis kan undlades under betingelser som nævnt i retsplejelovens §  

 748, stk. 5-6.
5.4.2. Ransagning uden umiddelbar underretning I handlingsplanen om bekæmpelse af organiseret kriminalitet og  

 rockerkriminalitet foreslås det, at der gennemføres lovgivning om politiets  

 adgang til hemmelig ransagning og beslaglæggelse, jf. pkt. 5.2. ovenfor.
Som det fremgår af pkt. 5.3.5., foreslår også et flertal på fem medlemmer  

 af Strafferetsplejeudvalget, at der i retsplejeloven indsættes regler, der  

 regulerer adgangen til at foretage hemmelig ransagning.
Flertallet foreslår,  

 at der fastsættes samme betingelser herfor, som gælder for indgreb i  

 meddelelseshemmeligheden i form af »anden aflytning« - typisk  

 rumaflytning.
Forslaget indebærer bl.a., at der som udgangspunkt skal være  

 tale om efterforskning af kriminalitet, der har en strafferamme på 6 år eller  

 derover.
 Et mindretal i udvalget (to medlemmer) finder derimod, at hemmelig  

 ransagning bør begrænses til sager, der vedrører forsætlige overtrædelser af  

 straffelovens kapitel 12 (forbrydelser mod statens selvstændighed og  

 sikkerhed) og kapitel 13 (forbrydelser mod statsforfatningen og de øverste  

 statsmyndigheder m.v.).
I forbindelse med en høring i 1993 over et lovforslag om ransagning samt  

 ved en høring over handlingsplanen om organiseret kriminalitet og  

 rockerkriminalitet i 1995 har kun Advokatrådet udtalt sig imod flertallets  

 udkast til en bestemmelse om hemmelig ransagning.
Advokatrådet har i den  

 forbindelse givet udtryk for, at man - med betænkelighed - kan tilslutte sig  

 mindretallets forslag.
 Det er Justitsministeriets opfattelse, at hemmelig ransagning i nogle  

 særlige tilfælde kan være af afgørende betydning for efterforskningen af  

 alvorlig kriminalitet.
Sådanne særlige tilfælde kan bl.a. tænkes at foreligge i sager om  

 kriminalitet, der begås af en flerhed af personer.
Her kan det f.eks. være af  

 betydning, at ransagning kan gennemføres mod enkelte mistænkte uden  

 umiddelbar underretning af disse med henblik på, at det bliver muligt at  

 hemmeligholde den igangværende efterforskning også for de øvrige involverede,  

 indtil der er grundlag for iværksætte anholdelse af samtlige.
 Det er også Justitsministeriets opfattelse, at det er vanskeligt at  

 begrunde, at domstolene kan tillade rumaflytning - der forudsætter, at  

 aflytningsudstyr installeres hemmeligt f.eks. i en lejlighed - mens det er  

 udelukket at foretage en ransagning uden underretning.
 Det forekommer også mindre forståeligt, at undersøgelse af en container  

 under forsendelse uden underretning kan tillades efter reglerne om  

 brevåbning, mens en tilsvarende undersøgelse af en container, der ikke  

 (længere) er under forsendelse, ikke vil kunne tillades efter reglerne om  

 ransagning, jf. det ovenfor under pkt. 5.1.2. nævnte eksempel fra praksis.
 Den manglende mulighed for at foretage hemmelig ransagning kan endvidere  

 medføre, at politiet i stedet må foretage rum- eller telefonaflytning, der  

 foregår over længere tid, og som oftest vil være væsentligt mere indgribende  

 end en kortvarig undersøgelse af en lokalitet.
 Justitsministeriet er på den baggrund enig med Strafferetsplejeudvalgets  

 flertal i, at hemmelig ransagning i særlige tilfælde kan være nødvendig af  

 hensyn til efterforskningen.
 I praksis findes behovet for hemmelig ransagning især i sager om grov  

 narkotikakriminalitet, som oftest begås af flere personer i forening, og hvor  

 det kan være nødvendigt at hemmeligholde en ransagning, f.eks. for at kunne  

 anholde ikke kun den kurer, der har indsmuglet et parti narkotika, men også  

 de bagmænd, som står bag indsmuglingen.
I visse drabssager kan hemmelig ransagning også tænkes at være påkrævet,  

 især når flere personer i forening har planlagt og begået et drab.
Det  

 forudsættes, at bestemmelserne om hemmelig ransagning kun vil blive anvendt i  

 få helt specielle drabssager.
Det vil kunne dreje sig om planlagte  

 likvideringer, hvor en åbenlys ransagning vil ødelægge efterforskningen.
Justitsministeriet finder på denne baggrund, at hemmelig ransagning bør  

 kunne ske i de tilfælde af alvorlig kriminalitet, hvor adgangen vil være have  

 størst betydning i praksis.
Det foreslås derfor, at der skal kunne ske  

 hemmelig ransagning i sager om overtrædelse af straffelovens § 237 om  

 manddrab og § 191 om grove narkotikaforbrydelser.
 Hemmelig ransagning skal endvidere som i Strafferetsplejeudvalgets  

 lovudkast kunne ske i sager om forsætlig overtrædelse af straffelovens  

 kapitel 12 eller 13 om forbrydelse mod statens sikkerhed, statsforfatningen  

 og de øverste statsmyndigheder, hvilket også mindretallet i  

 Strafferetsplejeudvalget gik ind for.
 Det indebærer, at hemmelig ransagning kan gennemføres under følgende  

 betingelser:
 For det første skal de almindelige betingelser for ransagning være  

 opfyldt.
 For det andet skal det være af afgørende betydning, at ransagningen  

 foretages hemmeligt.
 For det tredje skal der være tale om en forsætlig overtrædelse af  

 straffelovens kapitel 12 eller 13 eller en overtrædelse af straffelovens §§  

 191 eller 237.
For det fjerde skal de processuelle regler for rumaflytning være  

 opfyldt.
Det indebærer, at retten skal træffe afgørelse om ransagningen eller  

 godkende denne efterfølgende, og at der i alle tilfælde skal beskikkes en  

 advokat for den, som indgrebet vedrører.
Endvidere skal der gives  

 underretning om indgrebet, når det kan ske uden at skade efterforskningen.
I  

 øvrigt gælder en indberetningspligt til Justitsministeriet, hvis politiet har  

 foretaget ransagning, som retten ved den efterfølgende forelæggelse ikke  

 finder burde have været iværksat.
 I øvrigt bemærkes for det femte , at Justitsministeriet i forhold  

 til lovudkastet i Strafferetsplejeudvalgets betænkning som følge af et ønske  

 herom fra Danmarks Radio og TV2 yderligere har fastsat en regel om, at  

 hemmelig ransagning ikke kan gennemføres hos personer, der er omfattet af  

 reglerne i retsplejelovens § 170 om vidneudelukkelse eller § 172 om  

 vidnefritagelse (præster, læger, advokater, journalister).
For så vidt angår beslaglæggelse under en hemmelig ransagning  

 bemærkes, at det normalt ikke vil være muligt at holde et sådant indgreb  

 hemmeligt for den, det er rettet imod.
Efter beslaglæggelsen mangler der  

 således en eller flere genstande hos den pågældende.
Justitsministeriet er imidlertid bekendt med, at det er forekommet, at  

 også beslaglæggelse i et vist omfang er gennemført hemmeligt, herunder i  

 forbindelse med efterforskningen i narkotikasager, hvor der f.eks. kan ske  

 udskiftning af narkotika med et ufarligt pulver.
En sådan udskiftning af  

 stoffet er i princippet en beslaglæggelse.
Hjemmelen til at hemmeligholde  

 sådan beslaglæggelse findes i dag i § 748, stk. 1, 2. pkt., sammenholdt med §  

 748, stk. 5-6. Efter disse bestemmelser skal sigtede ikke underrettes om  

 retsmøder med henblik på at opnå rettens forudgående kendelse om  

 beslaglæggelse, ligesom retten på begæring kan bestemme, at sigtede ikke skal  

 underrettes om et retsmøde til godkendelse af et allerede foretaget indgreb,  

 såfremt f.eks. hensynet til sagens opklaring gør det påkrævet.
 Denne retstilstand tilsigtes opretholdt uændret ved lovforslaget.
5.4.3. Tilfældighedsfund Som det fremgår af pkt. 5.3.7., har Strafferetsplejeudvalget foreslået, at  

 der ved ransagning fastsættes en lignende regel om tilfældighedsfund, som i  

 dag gælder med hensyn til tilfældighedsfund ved indgreb i  

 meddelelseshemmeligheden, jf. retsplejelovens § 789.
 Som beskrevet under pkt. 4 ovenfor, foreslår Justitsministeriet, at den  

 gældende bestemmelse i § 789 modificeres, således at der kommer til at gælde  

 mere lempelige betingelser for at anvende sådanne fund som beviser under  

 domsforhandlingen.
 Justitsministeriet har på den baggrund overvejet, om der er grundlag for  

 at foreslå mere lempelige betingelser for anvendelse af tilfældighedsfund,  

 der er fremkommet ved ransagning, end de betingelser, som er foreslået af  

 Strafferetsplejeudvalget.
Den regel, som foreslås af udvalget, må imidlertid i praksis - når der  

 ikke er tale om hemmelig ransagning - antages at få en meget begrænset  

 betydning for politiets mulighed for at anvende sådanne fund som bevis i  

 retten.
Det skyldes, at de foreslåede betingelser for foretagelse af  

 ransagning - herunder kravet til kriminalitetens art - er udformet således,  

 at det vil være sjældent, at et tilfældighedsfund vedrører en  

 lovovertrædelse, der ikke i sig selv kunne have begrundet ransagning.
Det vil  

 således i langt de fleste tilfælde være muligt at anvende tilfældighedsfund  

 fra en ransagning både under efterforskningen og som bevis i retten.
 For hemmelige ransagninger opstilles der imidlertid et særligt højt  

 kriminalitetskrav, idet efterforskningen som nævnt skal angå en forsætlig  

 overtrædelse af straffelovens kapitel 12 eller 13, et drab eller en grov  

 nakotikaforbrydelse.
En regel om, at tilfældighedsfund i forbindelse med sådanne ransagninger,  

 kun kan anvendes, hvis tilfældighedsfundet vedrører en forbrydelse, der kunne  

 danne grundlag for en hemmelig ransagning, ville medføre, at politiet kunne  

 blive afskåret fra at anvende beviser for endog særdeles alvorlig  

 kriminalitet.
Som eksempel kan nævnes den situation, at politiet under en  

 hemmelig ransagning finder et våben, som har været anvendt ved et væbnet  

 røveri.
Selv om dette våben var det afgørende bevis i sagen om røveri, ville  

 fundet af våbenet alene kunne anvendes i den videre efterforskning, men ikke  

 som bevis i retten.
 Justitsministeriet foreslår på denne baggrund, at der indsættes en  

 bestemmelse i § 800, stk. 2, der giver en snæver adgang til, at retten kan  

 tillade anvendelse af tilfældighedsfund i sager om alvorlig kriminalitet.
Den foreslåede regel i § 800, stk. 2, har lighed med den regel, der  

 foreslås indført i § 789, stk. 3, om tilfældighedsfund ved indgreb i  

 meddelelseshemmeligheden.
Dog skal tilfældighedsfund, som er fundet ved en  

 hemmelig ransagning, vedrøre en lovovertrædelse, som kan medføre fængsel i 6  

 år eller derover.
Den foreslåede adgang til at anvende tilfældighedsfund fra  

 en hemmelig ransagning er altså snævrere end adgangen til at anvende  

 tilfældighedsfund ved indgreb i meddelelseshemmeligheden.
Som eksempler på  

 lovovertrædelser, der kan medføre fængsel i 6 år eller derover, kan nævnes  

 brandstiftelse, voldtægt og røveri.
 Der henvises i øvrigt til bemærkningerne vedrørende tilfældighedsfund ved  

 indgreb i meddelelseshemmeligheden i pkt. 4 ovenfor.
Det tilføjes, at det ikke blot er i retsplejeloven, der findes  

 ransagningsbestemmelser.
Bestemmelser om politiets adgang til at foretage  

 ransagning under efterforskning findes også i anden lovgivning, eventuelt  

 således at der opstilles særlige betingelser for ransagning.
Som eksempel kan  

 nævnes toldlovens § 80, stk. 5. Tilfældighedsfund, der gøres i forbindelse  

 med sådanne ransagninger, vil ligeledes kunne anvendes som bevis i retten,  

 såfremt de almindelige ransagningsbetingelser i retsplejeloven er opfyldt.
5.4.4. Ransagning hos vidneudelukkede eller vidnefritagede  

 personer Pkt. 5.3.8. ovenfor indeholder en nærmere beskrivelse af de regler, som i  

 dag gælder med hensyn til ransagning hos vidneudelukkede eller vidnefritagede  

 personer.
Endvidere redegøres der nærmere for Strafferetsplejeudvalgets  

 forslag på dette område.
 Som det fremgår, er der i udvalget uenighed om den nærmere afgrænsning af  

 anvendelsesområdet for en regel om begrænsning af adgangen til ransagning hos  

 de personer, der efter reglen i retsplejelovens § 170 er udelukket fra at  

 afgive forklaring, dvs. præster, læger, forsvarere og andre advokater.
 Justitsministeriet er enig med Strafferetsplejeudvalgets flertal i, at  

 ransagning hos de personer, der i medfør af 170, stk. 1 og 4, er udelukket  

 fra at afgive forklaring, ikke generelt bør være udelukket, og kan i det hele  

 tiltræde den af flertallet foreslåede afgrænsning af anvendelsesområdet for  

 reglen om begrænsning af ransagning hos præster, læger og advokater.  

 Lovforslaget er således udformet i overensstemmelse hermed, jf. forslagets §  

 794, stk. 3, 1. pkt. og § 795, stk. 2, 1. pkt., og de specielle bemærkninger  

 til disse bestemmelser.
 Som det også fremgår af pkt. 5.3.8. ovenfor, har Strafferetsplejeudvalget  

 i betænkning nr. 1223/1991 om beslaglæggelse og edition foreslået en  

 yderligere ændring af reglerne om ransagning i forhold til forslaget i  

 betænkningen om ransagning for så vidt angår personer, der er omfattet af  

 vidnefritagelsesreglerne i retsplejelovens § 172 (journalister m.fl.).
 Justitsministeriet kan tiltræde dette forslag, hvorefter der bør gælde en  

 begrænsning med hensyn til adgangen til at foretage ransagning hos personer,  

 der efter § 172 er fritaget for at afgive forklaring som vidne i sagen.
 Justitsministeriet finder, at reglen om begrænsningen i adgangen til at  

 foretage ransagning hos redaktører og andre redaktionelle medarbejderes bør  

 afgrænses på samme måde som med hensyn til foretagelse af de nævnte  

 efterforskningsskridt hos personer, der er omfattet af § 170. Ransagning bør  

 således ikke generelt være udelukket hos de pågældende, men begrænsningen i  

 adgangen til at foretage ransagning bør kun omfatte materiale, der indeholder  

 oplysninger om kilder m.v., og således er af den karakter, der er nævnt i §  

 172.
 Der henvises i øvrigt til lovforslagets § 794, stk. 3, 2. pkt., og § 795,  

 stk. 2, 2. pkt., samt de specielle bemærkninger til disse bestemmelser.
6. Udvidet adgang til konfiskation af udbytte fra kriminalitet 6.1. Gældende ret Reglerne om konfiskation som strafferetlig reaktion findes i  

straffelovens §§ 75-77 a , der har fået deres nugældende formulering  

 ved lov nr. 212 af 4. juni 1965 på grundlag af Straffelovrådets betænkning  

 nr. 355/1964 om konfiskation.
Konfiskation er efter dansk ret formelt ikke en »straf«, men en  

 »anden retsfølge« af en strafbar handling.
Konfiskation sker dog  

 ofte ud fra mere pønalt (strafmæssigt) prægede synspunkter, og der er i disse  

 tilfælde en flydende overgang mellem anvendelse af udbyttekonfiskation og  

 egentlig straf, f.eks. bøder.
 Ifølge konfiskationsreglerne kan der foretages konfiskation af udbyttet  

 ved en strafbar handling eller et hertil svarende beløb (§ 75, stk. 1) og af  

 genstande, der har været brugt eller bestemt til at bruges ved en strafbar  

 handling, er frembragt ved en strafbar handling eller med hensyn til hvilke,  

 der i øvrigt er begået en strafbar handling (§ 75, stk. 2). Endvidere kan der  

 foretages konfiskation med hensyn til genstande, som frygtes at ville blive  

 brugt ved en strafbar handling, hvis det er påkrævet for at forebygge  

 handlingen (§ 77 a).
Begrebet »udbytte« i straffelovens § 75, stk. 1, omfatter  

 den økonomiske fordel - herunder en besparelse - som gerningsmanden har  

 opnået ved en lovovertrædelse.
Udbytte kan både bestå i penge og i  

 individuelle ting (f.eks. tyvekoster). Det er ikke et krav, at berigelsen er  

 i behold, når konfiskationen foretages.
Dvs. der kan foretages konfiskation,  

 selv om lovovertræderen har forbrugt den opnåede vinding.
Udbyttekonfiskation  

 omfatter som udgangspunkt ikke indirekte udbytte, dvs. yderligere vinding,  

 som er opnået ved dispositioner over det umiddelbare udbytte.
Der kan dog  

 f.eks. foretages konfiskation af indirekte udbytte, hvis der en tilstrækkelig  

 nær forbindelse med det direkte udbytte (det gælder f.eks. renteindtægter),  

 eller hvis gerningsmanden har regnet med det indirekte udbytte, da han begik  

 lovovertrædelsen, jf. betænkningen om konfiskation s. 25.
Udbyttekonfiskation sker typisk ved værdikonfiskation (»et hertil  

 svarende beløb«), da det oprindelige udbytte meget ofte er omsat eller  

 ikke kan identificeres, når straffesagen rejses.
Der gælder i denne  

 forbindelse en særlig bevislettelsesregel, idet udbyttekonfiskationens  

 størrelse kan fastsættes skønsmæssigt, jf. § 75, stk. 1, 2. pkt.
Bestemmelsen  

 omfatter tilfælde, hvor der nok kan føres bevis for, at tiltalte har fået et  

 udbytte af lovovertrædelsen, men hvor det ikke er muligt at bevise den  

 nøjagtige størrelse af udbyttet.
Når udbyttet fremkommer ved salg (f.eks. af narkotika), er det som  

 udgangspunkt fortjenesten, forstået som forskellen mellem købs- og  

 salgssummen, der konfiskeres, jf. betænkningen s. 24-25. Dette udgangspunkt  

 kan dog fraviges navnlig ved lovovertrædelser begået som led i (lovlig)  

 forretningsvirksomhed, hvor der f.eks. i almindelighed ikke er adgang til  

 fradrag for generelle omkostninger, som er fælles for lovlige og strafbare  

 forhold.
Konfiskation af hele salgssummen uden fradrag af købssummen kan  

 eventuelt ske efter § 75, stk. 3, jf. stk. 2, nr. 3, om forbrydelsens  

 genstand, jf.
Højesterets dom i Ugeskrift for Retsvæsen 1970, s. 733, hvor  

 der blev foretaget konfiskation af salgssummer ved narkotikahandel uden  

 fradrag.
I narkotikasager bør anklagemyndigheden nedlægge påstand om  

 konfiskation af salgssummen og ikke kun fortjenesten, i det omfang  

 salgssummen er i behold, jf.
Rigsadvokatens meddelelse af 24. marts 1993 om  

 udbyttekonfiskation i narkotikasager (RM 1/1993).
 Kredsen af personer , der kan foretages konfiskation hos, er  

 reguleret i straffelovens § 76.
 Udbyttekonfiskation kan efter § 76, stk. 1, foretages hos den person, som  

udbyttet er tilfaldet umiddelbart ved den strafbare handling.  

 Modtageren af udbyttet kan være en person, der er ansvarlig for  

 lovovertrædelsen (hovedmanden eller medvirkende), en person eller et selskab,  

 på hvis vegne lovovertræderen har handlet, eller - undtagelsesvis - en  

 udenforstående tredjemand, som begunstiges umiddelbart ved lovovertrædelsen.  

 Hvis den udenforstående tredjemand har modtaget udbyttet i god tro bør der  

 dog næppe foretages konfiskation, jf. betænkningen s. 30.
Adgangen til konfiskation hos andre end den person, som udbyttet  

 umiddelbart er tilfaldet , er reguleret i § 76, stk. 4. Denne bestemmelse  

 tager sigte på situationer, hvor den umiddelbare modtager af udbyttet har  

 foretaget dispositioner over udbyttet for at skjule dette og dermed bringe  

 det i ly for konfiskation.
Bestemmelsen giver adgang til konfiskation af det  

 overdragne udbytte eller dets værdi hos erhververen i tre situationer: Hvis  

 den pågældende var bekendt med det overdragnes forbindelse med en strafbar  

 handling, hvis erhververen har udvist grov uagtsomhed i denne henseende,  

 eller hvis overdragelsen er sket som gave.
Hvis overdragelsen er sket som  

 gave, kræves der således ikke ond tro hos modtageren.
Denne bestemmelse kan  

 f.eks. anvendes, hvis gerningsmanden har overdraget større pengebeløb eller  

 lignende til andre, herunder til den pågældendes (mindreårige) børn.  

 Anklagemyndigheden har bevisbyrden for, at betingelserne for konfiskation hos  

 tredjemand er opfyldt.
Efter retsplejelovens § 824 kan der under efterforskningen af en  

 lovovertrædelse foretages beslaglæggelse af ting, der antages at burde  

 konfiskeres, herunder udbytte. »Ting« omfatter i denne sammenhæng  

 også penge.
Beslaglæggelse kan også besluttes med henblik på konfiskation af  

 værdier, der er trådt i stedet for genstande, der kan konfiskeres.
Højesteret  

 har herudover i afgørelsen i Ugeskrift for Retsvæsen 1978, s. 918, fastslået,  

 at der kan ske beslaglæggelse af lovligt erhvervede værdier med henblik på  

 værdikonfiskation, idet retten godkendte beslaglæggelse af en tiltalt  

 narkotikahandlers sommerhus, der ikke havde forbindelse med de strafbare  

 forhold, med henblik på konfiskation af udbytte fra handel med narkotika.
Reglerne om beslaglæggelse er foreslået revideret i  

 Strafferetsplejeudvalgets betænkning nr. 1223/1991 om beslaglæggelse og  

 edition under efterforskning, navnlig med henblik på at skabe klarere regler  

 om beslaglæggelsens civilretlige retsvirkninger.
Justitsministeriet forventer  

 som nævnt ovenfor under pkt. 1, at lovforslag på grundlag af denne betænkning  

 kan fremsættes senere i denne folketingssamling.
6.2. Forslaget i handlingsplanen I handlingsplanen foreslås, at det overvejes i straffeloven at indføre  

 bestemmelser om omvendt bevisbyrde ved udbyttekonfiskation i forbindelse med  

 grov narkotikakriminalitet og grov berigelseskriminalitet.
En regel om  

 omvendt bevisbyrde kan indebære, at det påhviler en person, der dømmes for  

 disse lovovertrædelser, at bevise, at de økonomiske værdier, den pågældende  

 besidder, ikke stammer fra lovovertrædelser.
Der henvises i den forbindelse bl.a. til, at det i sager om omfattende  

 kriminalitet begået over et længere tidsrum kan være vanskeligt at føre bevis  

 for omfanget af det opnåede kriminelle udbytte.
Selv om gerningsmanden  

 dømmes, kan det således forekomme, at den pågældende af denne grund alligevel  

 opnår en gevinst ved de kriminelle handlinger.
 Endvidere nævnes det, at det er karakteristisk for organiseret  

 kriminalitet, at organisationen udøver store bestræbelser på at hvidvaske  

 udbyttet gennem lovlig virksomhed, og at der derfor er særligt behov for at  

 lette anklagemyndighedens muligheder for at bevise omfanget af det udbytte,  

 der er opnået ved kriminaliteten.
6.3. Fremmed ret 6.3.1. Indledning Internationalt er tendensen i retsudviklingen en videre brug af  

 udbyttekonfiskation.
 Til illustration kan f.eks. nævnes FN-konventionen af 20. december 1988  

 imod ulovlig handel med narkotika og psykotrope stoffer (jf. bekendtgørelse  

 nr. 50 af 17. juni 1993 i Lovtidende C), der i artikel 5, stk. 7, indeholder  

 følgende bestemmelse:
»Enhver part kan overveje at sikre omvendt bevisbyrde for så vidt  

 angår den lovlige oprindelse af påstået udbytte eller andre formuegoder, som  

 kan være genstand for konfiskation, i det omfang et sådant skridt er i  

 overensstemmelse med principperne i dens nationale lovgivning og karakteren  

 af dens retsforfølgnings- og andre procesregler.« Beskrivelsen i det følgende af enkelte andre landes retsregler - eller  

 overvejelser om indførelse af sådanne - om udvidet adgang til konfiskation  

 bygger på redegørelsen for fremmed ret i den norske betænkning »Mer  

 effektiv inndragning av vinning« afgivet af et udvalg under Justis- og  

 Politidepartementet i september 1996. Justitsministeriet har således ikke  

 foretaget selvstændige undersøgelser af fremmed ret.
6.3.2. Norge De gældende norske bestemmelser om konfiskation (inndragning) er, ligesom  

 de danske, i det væsentlige et resultat af nordisk samarbejde i 1960'erne,  

 jf.
Nordisk Strafferetskomites betænkning om konfiskation af 20. maj 1963,  

 optaget som bilag til Straffelovrådets betænkning om konfiskation (s.  

 91-103). Som følge heraf er de norske bestemmelser i vidt omfang identiske  

 med de gældende danske bestemmelser.
 Betænkningen »Mer effektiv inndragning av vinning« fra september  

 1996 indeholder imidlertid en række forslag om administrative og  

 lovgivningsmæssige initiativer for at gøre konfiskation af udbytte fra  

 strafbare handlinger til et stærkere kriminalpolitisk virkemiddel.
De lovgivningsmæssige initiativer omfatter bl.a. et forslag om såkaldt  

udvidet konfiskation ved visse alvorlige lovovertrædelser.
Den  

 foreslåede bestemmelse tager sigte på tilfælde, hvor der er stor  

 sandsynlighed for, at en persons formue er erhvervet ved strafbar virksomhed,  

 men hvor det ikke kan bevises, at formuen stammer fra en konkret strafbar  

 handling.
Efter forslaget kan der - helt eller delvist - foretages konfiskation af  

 formuegoder, som tilhører en person, der er fundet skyldig i en eller flere  

 handlinger, der kan straffes med fængsel i 6 år eller mere, eller forsøg på  

 en sådan handling, og den strafbare virksomhed er af en sådan karakter, at  

 den kan give betydeligt udbytte.
Konfiskation kan dog ikke foretages i det  

 omfang, det sandsynliggøres, at et formuegode er erhvervet på lovlig måde  

 eller med lovligt erhvervede midler.
Også værdien af formue, som den  

 pågældendes ægtefælle eller samlever har erhvervet de seneste 5 år før den  

 strafbare handling, der danner grundlag for udvidet konfiskation, kan helt  

 eller delvist konfiskeres, hvis ægteskabet bestod på erhvervelsestidspunktet.
I gentagelsestilfælde lempes kravene til grovheden af den kriminalitet,  

 der kan føre til udvidet konfiskation.
Udvidet konfiskation kan således  

 foretages over for en person, der dømmes for en strafbar handling, som kan  

 straffes med fængsel i 2 år eller mere, og som efter sin karakter kan give  

 betydeligt udbytte, hvis vedkommende inden for de seneste 5 år før den  

 strafbare handling blev begået, er dømt for en strafbar handling, som er af  

 en sådan karakter, at den kan give udbytte.
6.3.3. Tyskland I 1992 er der indført en ny bestemmelse i den tyske straffelov  

 (Strafgesetzbuch) om såkaldt videre konfiskation.
Denne form for konfiskation skal foretages over for gerningsmanden, hvis  

 overtrædelsen angår en straffebestemmelse, som henviser til den særlige  

 konfiskationsbestemmelse.
En sådan henvisning findes f.eks. i bestemmelserne  

 om hvidvaskning af penge, menneskehandel og narkotikakriminalitet.
Videre konfiskation indebærer, at formuegoder hos gerningsmanden skal  

 konfiskeres, hvis omstændighederne retfærdiggør en antagelse om (»die  

 Umstande die Annahme rechtfertigen«), at vedkommende formuegode har  

 været involveret i eller er fremkommet ved en strafbar handling.
Det kræves  

 ikke, at den pågældende dømmes for den aktuelle handling, og det er heller  

 ikke nødvendigt at angive, hvilken konkret handling det drejer sig om.
Det er  

 med andre ord tilstrækkeligt, at omstændighederne bestyrker, at formuegodet  

 stammer fra strafbar aktivitet.
6.3.4. Holland Reglerne i den hollandske straffelov om konfiskation er ændret med  

 virkning fra marts 1993 som led i en omfattende revision af lovgivningen for  

 at gøre det muligt for myndighederne at konfiskere udbytte fra  

 lovovertrædelser på en mere effektiv måde.
 Konfiskation af udbytte af strafbare handlinger kan ske efter tre  

 alternative bestemmelser.
 For det første kan udbyttet ved en strafbar handling konfiskeres hos en  

 person, der findes skyldig i det strafbare forhold.
For det andet kan der foretages konfiskation af udbytte ved den  

 lovovertrædelse, som den pågældende findes skyldig i, ved andre overtrædelser  

 af den samme straffebestemmelse eller ved overtrædelser af andre  

 straffebestemmelser, hvis strafferamme omfatter bøder af en vis størrelse  

 (bøder af femte kategori). Sidstnævnte kategori af lovovertrædelser omfatter  

 de fleste alvorlige forhold, men f.eks. ikke sædvanlige butikstyverier.
For  

 så vidt angår udbytte fra andre lovovertrædelser end dem, som tiltalte findes  

 skyldig i og dømmes for, kræves bevismæssigt noget, der ligner overvejende  

 sandsynlighed for, at den pågældende har begået overtrædelserne.
Efter  

 hollandsk ret er beviskravene altså lempeligere, når der alene skal foretages  

 konfiskation og ikke samtidig idømmes straf for en lovovertrædelse.
For det tredje gælder der visse særregler for de tilfælde, hvor tiltalte  

 er fundet skyldig i lovovertrædelser af en vis grovhed (»indictable  

 offences«), som kan føre til bøder af femte kategori.
Den gruppe af  

 lovovertrædelser omfatter bl.a. forskellige formueforbrydelser (herunder  

 bedrageri og hæleri) og overtrædelser af straffebestemmelser, der retter sig  

 mod organiseret kriminalitet.
Er der ved sådanne lovovertrædelser foretaget  

 såkaldt finansiel efterforskning, kan der foretages konfiskation af udbytte  

 også fra enhver anden lovovertrædelse af samme grovhed.
Efter disse særregler  

 er det tilstrækkeligt, at der er grund til at antage, at de andre  

 lovovertrædelser er begået, og at de har givet tiltalte et udbytte.
Det vil i  

 praksis kunne indebære, at værdier konfiskeres, medmindre tiltalte kan  

 godtgøre, at værdierne stammer fra lovlig virksomhed (omvendt bevisbyrde).
6.3.5. England Reglerne om konfiskation af udbytte findes i England i to forskellige  

 regelsæt afhængig af, om sagen angår udbytte fra narkotikakriminalitet  

 (herunder hvidvaskning af udbytte af sådanne lovovertrædelser) eller udbytte  

 fra andre lovovertrædelser.
 På narkotikaområdet indførtes reglerne oprindeligt i 1986 (Drug  

 Trafficking Offences Act). Reglerne er senere ændret og findes nu i Drug  

 Trafficking Act (1994).
Konfiskation af udbytte efter denne lov kan kun ske hos personer, som  

 dømmes for narkotikakriminalitet, hvis retten finder det sandsynligt, at den  

 pågældende har haft udbytte af denne kriminalitet.
Konfiskationen er ikke  

 begrænset til udbytte fra den strafbare handling, som den pågældende er  

 tiltalt og dømt for.
Udbytte fra enhver narkotikaforbrydelse, som retten  

 finder, at tiltalte tidligere har begået, skal medregnes.
Konfiskationskravets størrelse fastlægges ved, at retten fastslår de  

 samlede værdier, som tiltalte har erhvervet ved narkotikakriminalitet, og  

 fastsætter konfiskationskravet svarende til disse værdier.
Hvis tiltalte ikke  

 har tilstrækkelige midler til at betale hele kravet, skal det fastsættes til  

 et beløb, der svarer til de værdier, der findes.
Ved afgørelsen af, om tiltalte har haft udbytte, og ved fastlæggelsen af  

 udbyttets størrelse, skal hele tiltaltes formue og alle formueværdier, som  

 tiltalte har modtaget i løbet af de seneste 6 år, formodes at være udbytte  

 fra narkotikakriminalitet.
Tilsvarende gælder alle formueværdier, som  

 tiltalte har forbrugt i denne periode.
Et beløb svarende til alle disse  

 formueværdier skal med andre ord inddrages, medmindre tiltalte godtgør, at  

 formuen ikke stammer fra narkotikakriminalitet (omvendt bevisbyrde). Dette  

 gælder dog ikke, hvis retten finder, at dette vil medføre alvorlig fare for,  

 at der begås uret mod tiltalte.
I denne situation må retten begrunde, hvorfor  

 den ikke anvender formodningsreglen.
Reglerne om omvendt bevisbyrde gælder  

 ikke, når tiltalen alene angår hvidvaskning af udbytte fra  

 narkotikakriminalitet.
Reglerne om konfiskation af udbytte fra anden kriminalitet end  

 narkotikakriminalitet findes i den engelske straffelov, Criminal Justice Act  

 (1988). Efter disse regler kan der foretages konfiskation af udbytte ved alle  

 alvorlige (»indictable«) lovovertrædelser samt ved nærmere angivne  

 mindre alvorlige lovovertrædelser.
I praksis omfattes alle lovovertrædelser,  

 hvor det er praktisk at konfiskere udbytte.
Reglerne er skærpet på flere  

 punkter i 1993 og i 1995 (Proceeds of Crime Act) inspireret af reglerne på  

 narkotikaområdet.
I dag svarer reglerne stort set til hinanden.
Den vigtigste forskel består i, at der efter de generelle regler kun kan  

 foretages konfiskation af udbytte fra lovovertrædelser, som tiltalte dømmes  

 for under sagen, eller andre lovovertrædelser, som retten tager i betragtning  

 ved strafudmålingen.
Andre lovovertrædelser kan tages i betragtning under  

 strafudmålingen, hvis de er af samme type som dem, tiltalen omfatter, og  

 tiltalte tilstår og anmoder om, at de tages i betragtning.
Anklagemyndigheden  

 har bevisbyrden, men det er tilstrækkeligt, at det må anses for overvejende  

 sandsynligt, at lovovertrædelsen gav udbytte, og at udbyttet var af en  

 bestemt størrelse.
Fordelen for tiltalte er, at den pågældende ikke senere  

 kan tiltales for forhold, som blev taget i betragtning i den første sag.
Udgangspunktet om, at udbyttet skal stamme fra lovovertrædelser, som  

 tiltalte er dømt for, eller som er taget i betragtning ved strafudmålingen,  

 fraviges i gentagelsestilfælde.
Efter disse undtagelsesbestemmelser er der  

 adgang til at foretage konfiskation af udbytte fra enhver lovovertrædelse,  

 der omfattes af reglerne - også overtrædelser, tiltalte ikke er dømt for -  

 hvis tiltalte inden for de seneste seks år er dømt for lovovertrædelser, som  

 har givet udbytte, eller tiltalte under den pågældende straffesag dømmes for  

 mindst to sådanne lovovertrædelser.
I disse tilfælde skal - som ved narkotikakriminalitet - enhver  

 formueværdi, som er i tiltaltes besiddelse, eller som har været i dennes  

 besiddelse inden for de seneste seks år, formodes at være udbytte fra  

 lovovertrædelser.
Domfældte har dermed bevisbyrden på dette punkt.
6.4. Justitsministeriets overvejelser Efter Justitsministeriets opfattelse er der behov for en ændring af  

 reglerne om konfiskation af udbytte fra kriminalitet, så det i højere grad  

 end i dag kan sikres, at dømte fratages den vinding, som de har haft ved  

 kriminelle aktiviteter.
Herved understreges princippet om, at kriminalitet  

 ikke skal kunne betale sig.
Det gælder navnlig - men ikke udelukkende - den  

 mere professionelt tilrettelagte kriminalitet, herunder ikke mindst  

 narkotikakriminalitet.
 Med de gældende regler kan det således i visse situationer forekomme  

 urimeligt, at anklagemyndigheden har den fulde bevisbyrde for, at der er tale  

 om udbytte fra kriminalitet.
Det gælder eksempelvis, hvor en person, der er dømt for omfattende  

 narkotikakriminalitet, også efter konfiskation af udbyttet fra disse forhold  

 er i besiddelse af større formueværdier, f.eks. i form af større pengebeløb  

 eller fast ejendom, lystfartøj, bil m.v., og hvor det efter oplysningerne om  

 den dømtes indtægter forekommer usandsynligt, at disse værdier er opnået på  

 lovlig vis.
I disse tilfælde vil det ofte være umuligt for politiet og  

 anklagemyndigheden at føre bevis for, at der er tale om udbytte af kriminelle  

 aktiviteter.
 Det kan medføre, at en person, der er dømt for omfattende handel med  

 narkotika, og som kun har haft helt beskedne indtægter, kan bevare meget  

 betydelige værdier, der stammer fra kriminalitet, der ikke er opklaret.
Som det fremgår af beskrivelsen ovenfor under pkt. 6.3., er der i flere  

 europæiske lande gennemført regler om udvidet adgang til konfiskation i sager  

 af denne karakter, og i Norge har et lovforberedende udvalg netop stillet  

 forslag herom.
Endvidere indeholder FN's narkotikakonvention en opfordring  

 til de deltagende stater om at overveje regler af denne karakter.
På den baggrund foreslås det, at der indføres en ny bestemmelse i  

 straffelovens § 76 a om udvidet adgang til konfiskation ved visse grove  

 lovovertrædelser.
Bestemmelsen er inspireret af forslaget i den norske  

 betænkning om konfiskation fra september 1996, jf. ovenfor under pkt. 6.3.2.
 En udvidet adgang til konfiskation bør efter Justitsministeriets  

 opfattelse indeholde to hovedelementer : Der bør være adgang til at  

 konfiskere udbytte af ikke-identificeret kriminalitet, og det bør pålægges  

 den dømte at sandsynliggøre, at dennes formueværdier ikke stammer fra  

 kriminalitet, således at der kan foretages konfiskation, hvis den pågældende  

 ikke kan give oplysninger, der giver en fornuftig forklaring på, hvordan  

 formuen er tilvejebragt.
De gældende regler om konfiskation indebærer, at anklagemyndigheden skal  

 bevise, at de formuegoder, som skal konfiskeres, stammer fra kriminalitet, og  

 at anklagemyndigheden i den forbindelse - i hvert fald i et vist omfang -  

 skal konkretisere den strafbare handling, som udbyttet stammer fra.
Af hensyn  

 til den enkelte borgers retssikkerhed bør det være den almindelige regel, at  

 myndighederne ikke kan forlange, at borgeren redegør for den lovlige  

 oprindelse af sin formue.
 Inden for et forholdsvis snævert område, hvor det på sædvanlig måde  

 bevises, at en person har begået alvorlig kriminalitet af en type, som  

 erfaringsmæssigt kan give betydeligt udbytte, og hvor der på baggrund af  

 denne kriminalitet og de store formueværdier, den pågældende ejer, er en  

 velbegrundet mistanke om, at den opklarede kriminalitet kun er er en del af  

 den kriminalitet, som tiltalte har begået, findes det imidlertid rimeligt og  

 velbegrundet at stille et krav om, at tiltalte redegør for, at formuen er  

 lovligt erhvervet.
Det foreslås således, at udvidet konfiskation alene kan foretages over for  

 en person, som findes skyldig i en lovovertrædelse, der har en strafferamme  

 på 6 års fængsel eller mere.
Dette svarer til kriminalitetskravet ved indgreb  

 i meddelelseshemmeligheden, jf. retsplejelovens § 781, stk. 1, nr. 3, og ved  

 anvendelse af agenter, jf. retsplejelovens § 754 a, nr. 3.
Justitsministeriet finder det dog nødvendigt at tilføje en enkelt  

 yderligere lovovertrædelse, hvor udvidet konfiskation - uanset en lavere  

 strafferamme end 6 års fængsel - findes særligt relevant og velbegrundet.
Det  

 gælder groft tyveri (straffelovens § 286, stk. 1), som har en øvre  

 strafferamme på 4 års fængsel.
Ud over dette krav til strafferammen foreslås det, at den pågældende skal  

 være dømt for en lovovertrædelse, der kan give betydeligt udbytte.
Hensigten  

 er således at ramme personer, som lever af eller har betydelige indtægter ved  

 kriminalitet.
Det skal i den forbindelse fremhæves, at det efter forslaget ikke kræves,  

 at lovovertrædelsen i den konkrete sag har givet et sådant udbytte, blot den  

 »kan give« dette.
Dømmes en person f.eks. for indsmugling af en  

 større mængde narkotika, jf. straffelovens § 191, men ikke for salg, vil  

 betingelsen være opfyldt, hvis salget af narkotikaen kunne have indbragt et  

 betydeligt udbytte.
Også forsøg på lovovertrædelser kan danne grundlag for  

 udvidet konfiskation.
 Ud over grov berigelseskriminalitet og grov narkotikakriminalitet kan  

 udvidet konfiskation i praksis f.eks. tænkes anvendt ved penge- eller  

 dokumentfalsk, jf. straffelovens § 166 og § 171.
 Konfiskation efter den foreslåede bestemmelse er - på samme måde som  

 konfiskation efter de gældende bestemmelser - ikke obligatorisk (»kan  

 foretages«).
 Bestemmelsen forudsættes navnlig anvendt over for større pengebeløb  

 eller andre likvide formueværdier , som tiltalte ikke kan give nogle  

 fornuftig forklaring på, f.eks. værdipapirer, indeståender på bankkonti  

 (eventuelt i udlandet) eller kontantbeløb (f.eks. opbevaret under  

 mistænkelige omstændigheder ved nedgravning eller gemt på loftet).  

 Justitsministeriet foreslår ikke nogen fast minimumsgrænse for  

 konfiskationskravets størrelse, men mindre værdier - i nutidens prisleje i  

 størrelsesordenen ca. 50.000 kr. - skal ikke være omfattet.
Bestemmelsen kan dog også anvendes over for andre formuegoder i  

 form af f.eks. fast ejendom, biler, men på dette område vil der formentlig  

 jævnligt være anledning til at operere med en lidt højere mindstegrænse, hvis  

 formuegodet har været i tiltaltes besiddelse i lang tid, og det ikke har en  

 luksuspræget karakter.
For så vidt angår disse formuegoder forudsættes  

 bestemmelsen således især anvendt over for liebhaverboliger, dyre biler,  

 lystfartøjer og lignende mere eksklusive formuegoder.
Over for mindre  

 luksusprægede formuegoder vil konfiskation f.eks. kunne komme på tale, hvis  

 et formuegode (som f.eks. en fast ejendom eller en bil), der sædvanligvis  

 lånefinansieres, efter de tilgængelige oplysninger må anses for købt for  

 kontante midler, f.eks. fordi der ikke er tinglyst pantehæftelser.
I modsætning til, hvad der gælder for konfiskation af udbytte efter den  

 gældende bestemmelse i straffelovens § 75, stk. 1, forudsætter den foreslåede  

 bestemmelse i § 76 a, at det formodede udbytte er i behold.
Det er angivet  

 ved anvendelsen af fællesbegrebet »formuegoder«, som indebærer, at  

 konfiskationen skal rette sig imod identificerbare pengebeløb, værdipapirer,  

 løsøre, fast ejendom m.v.
 Der er dog også ved udvidet konfiskation adgang til i stedet at konfiskere  

 et beløb svarende til værdien af de nævnte formuegoder, jf. det foreslåede §  

 76 a, stk. 4.
 Formuegoder, som er erhvervet på lovlig måde eller for lovligt erhvervede  

 midler, bør naturligvis ikke konfiskeres, og også personer, som dømmes for  

 alvorlig kriminalitet, der kan begrunde anvendelse af udvidet konfiskation,  

 kan have formue, som er erhvervet på denne måde.
Ud fra den kriminalitet, som lovovertræderen har begået, må udgangspunktet  

 imidlertid være, at al formue, som lovovertræderen ejer, og som vedkommende  

 ikke kan bevise er lovligt erhvervet, kan konfiskeres.
På den anden side bør  

 der ikke stilles alt for strenge krav for at undtage formuegoder fra  

 konfiskation.
Det foreslås derfor, at tiltalte skal  

 »sandsynliggøre«, at formuegodet er erhvervet lovligt, jf. det  

 foreslåede § 76 a, stk. 3. Det må bero på en konkret vurdering, om dette  

 bevis skal føres ved fremlæggelse af skriftlig dokumentation i form af  

 kvitteringer, selvangivelser med oplysning om (lovlig) indtægt og formue  

 eller forklaringer fra vidner, eller om tiltaltes forklaring om  

 formuegodernes oprindelse er tilstrækkeligt troværdig.
 Den gældende bestemmelse i straffelovens § 76, stk. 4, giver under visse  

 betingelser mulighed for at rette et konfiskationskrav mod andre end den, som  

 udbyttet umiddelbart er tilfaldet, jf. nærmere ovenfor under pkt. 6.1.
Af hensyn til effektiviteten af den foreslåede udvidede adgang til  

 konfiskation foreslås det, at det i et vist omfang bliver muligt at foretage  

 identifikation mellem tiltalte og dennes ægtefælle eller faste samlevende,  

 således at ægtefællens eller samleverens formuegoder kan indgå i  

 konfiskationsgrundlaget.
Henset til det meget nære interessefællesskab mellem  

 tiltalte og ægtefællen eller samleveren er det efter Justitsministeriets  

 opfattelse rimeligt at udstrække pligten til at redegøre for, hvor formuen  

 stammer fra, til ægtefællen eller samleveren.
Når tiltalte har begået  

 kriminalitet, der kan give betydeligt udbytte, og der er en velbegrundet  

 mistanke om yderligere ikke-identificeret kriminalitet, som har givet  

 udbytte, er det således nærliggende, at en del af dette udbytte er overført  

 til ægtefællen eller samleveren, hvis denne er i besiddelse af væsentlige  

 formuegoder.
Af bevismæssige grunde, bør det dog ikke være et krav, at det  

 godtgøres, at formuegoderne stammer fra tiltalte.
Bestemmelsen foreslås dog begrænset på to punkter.
Den skal ikke omfatte  

 formuegoder erhvervet mere end 5 år før lovovertrædelsen og formuegoder  

 erhvervet på et tidspunkt, hvor ægteskabet eller samlivsforholdet ikke  

 bestod.
At ægteskabet eller samlivsforholdet efterfølgende er opløst eller  

 ophørt udelukker ikke identifikation, da det ville åbne for vide muligheder  

 for omgåelse, men retten kan dog efter omstændighederne benytte sin  

 skønsmæssige adgang til at nedsætte konfiskationskravet eller undlade  

 konfiskation.
Ud fra tilsvarende synspunkter som for ægtefæller og samlevende, foreslås  

 det, at der skabes adgang til konfiskation af formuegoder, som tiltalte inden  

 for de seneste 5 år har overdraget til en juridisk person (selskaber m.v.),  

 som den tiltalte - eventuelt sammen med sine nærmeste - har en bestemmende  

 indflydelse på.
Konfiskation bør også kunne foretages, hvis tiltalte  

 oppebærer en betydelig del af den juridiske persons indtægter, således at  

 udbyttet kanaliseres tilbage til tiltalte.
I det omfang, et konfiskationskrav rettes mod andre end tiltalte selv, vil  

 den pågældende skulle indkaldes til at møde i retten under straffesagen.  

 Eventuelt kan der blive tale om at anlægge en selvstændig sag mod den  

 pågældende, efter at straffesagen er afsluttet.
I begge tilfælde skal sagen  

 mod tredjemand behandles i strafferetsplejens former, jf. retsplejelovens §  

 684, stk. 1, nr. 4. Det forudsættes, at retten i disse tilfælde kan beskikke  

 en advokat efter princippet i retsplejelovens § 732. Advokatbeskikkelse vil  

 dog næppe være relevant med hensyn til juridiske personer, som kontrolleres  

 af tiltalte alene.
 Justitsministeriet finder ikke, at den foreslåede regel giver anledning  

 til retsikkerhedsmæssige betænkeligheder.
Det er i øvrigt fast antaget i den statsretlige litteratur, at  

 konfiskation med pønalt (strafmæssigt) formål ikke kan anses for  

 ekspropriation omfattet af grundlovens § 73, jf.
Henrik Zahle: Dansk  

 Forfatningsret (1989), bind 3, s. 139, med henvisninger.
For så vidt angår forholdet til menneskerettighedskonventionen, kan det  

 oplyses, at de engelske regler om udvidet adgang til konfiskation i  

 narkotikasager har været forelagt Menneskerettighedsdomstolen i sagen  

Welch v.
The United Kingdom (serie A, nr. 307-A), refereret i EU-ret  

 & Menneskeret 1996, s. 108.
 I sagen blev England dømt for at have givet bestemmelserne tilbagevirkende  

 kraft i strid med menneskerettighedskonventionens artikel 7, stk. 1, idet  

 reglerne blev sat i kraft den 12. januar 1987 med virkning for  

 lovovertrædelser, for hvilke retsforfølgning blev påbegyndt efter denne dato.  

 Klageren blev idømt konfiskation efter disse regler på grundlag af en  

 lovovertrædelse begået i 1986.
 Menneskerettighedsdomstolen siger imidlertid udtrykkeligt i sin dom af 9.  

 februar 1995, at den ikke rejser tvivl om konfiskationsreglernes indhold, jf.  

 præmis 36:
»The Court would stress, however, that this conclusion (at der forelå  

 en krænkelse af artikel 7, stk. 1), concerns only the retrospective  

 application of the relevant legislation and does not call into question in  

 any respect the powers of confiscation conferred on the courts as a weapon in  

 the fight against the scourge of drug trafficking.« Da de engelske regler er betydeligt mere vidtgående end den foreslåede  

 bestemmelse i straffelovens § 76 a, jf. ovenfor under pkt. 6.3.5., kan den  

 foreslåede bestemmelse efter denne nylige og meget klare udtalelse fra  

 Menneskerettighedsdomstolen efter Justitsministeriets opfattelse ikke anses  

 for at stride mod f.eks. uskyldsformodningsreglen i artikel 6, stk. 2, eller  

 bestemmelsen om beskyttelsen af ejendomsretten i første tillægsprotokol,  

 artikel 1.
7. Øget brug af hurtig indenretlig afhøring af vidner 7.1. Gældende ret Ifølge retsplejelovens § 747, stk. 1, 2. pkt., kan der efter anmodning  

 holdes et retsmøde inden domsforhandlingen, når det er påkrævet for at sikre  

 bevis, som ellers må befrygtes at ville gå tabt, eller som ikke uden  

 væsentlig ulempe eller forsinkelse vil kunne føres umiddelbart for den  

 dømmende ret, eller når det må antages at være af betydning for  

 efterforskningen eller af hensyn til en offentlig interesse.
Bestemmelsen har fået sin nuværende formulering ved lov nr. 243 af 8. juni  

 1978 på grundlag af Strafferetsplejeudvalgets betænkning nr. 622/1971 om  

 efterforskning i straffesager m.v.
Om § 747 henvises særligt til betænkningen  

 s. 13 og 43-44.
 § 747, stk. 1, 2. pkt., indebærer en fravigelse af det almindelige  

 bevisumiddelbarhedsprincip, hvorefter beviser føres umiddelbart for den  

 dømmende ret, og dette sker under domsforhandlingen.
Bestemmelsen kan anvendes, hvis der er risiko for, at det vil være faktisk  

 umuligt at opnå en vidneforklaring senere under domsforhandlingen, f.eks.  

 fordi et vidne ligger for døden.
Bestemmelsen kan imidlertid også anvendes,  

 hvor vidnet nok vil kunne afhøres senere, men hvor der er mulighed for, at  

 den pågældende ikke vil være i stand til - eller ønske - at afgive en  

 troværdig forklaring, f.eks. ved afhøring af vidner, der kan tænkes at blive  

 udsat for trusler.
Der skal så vidt muligt beskikkes en forsvarer for sigtede, når der  

 foretages en indenretlig afhøring af et vidne under efterforskningen, jf.  

 retsplejelovens § 731, stk. 1, litra b.
Forsvareren skal have lejlighed til  

 at overvære afhøringen, medmindre retsmødet ikke kan udsættes, indtil  

 forsvareren kan komme til stede, jf. retsplejelovens § 748, stk. 2. Den  

 afgivne forklaring nedskrives i retsbogen.
Udgangspunktet er, at vidnet skal afhøres på ny under domsforhandlingen.  

 Under domsforhandlingen kan forklaringen imidlertid i visse tilfælde  

 dokumenteres (dvs. oplæses), jf. retsplejelovens § 877, stk. 2, nr. 3. Det  

 gælder f.eks., når vidnet nægter at afgive forklaring på ny, eller når  

 vidnets forklaring under domsforhandlingen afviger fra den tidligere  

 forklaring.
Den tidligere forklaring kan i sidstnævnte tilfælde foreholdes  

 for vidnet.
7.2. Forslaget i handlingsplanen Det foreslås i handlingsplanen, at rigsadvokaten meddeler  

 anklagemyndigheden, at adgangen til indenretlig afhøring under  

 efterforskningen (såkaldt anteciperet bevisførelse) i videst muligt omfang  

 bør søges udnyttet i sager om organiseret kriminalitet, når det er  

 hensigtsmæssigt for at sikre vidners forklaring.
Der peges således i handlingsplanen på, at det i sager om organiseret  

 kriminalitet kan være af stor betydning på et tidligt tidspunkt at opnå og  

 sikre et vidnes forklaring.
På denne måde modvirkes det, at vidnet senere  

 f.eks. på grund af vold, trusler eller pression tvinges til at ændre sin  

 forklaring eller nægter at afgive forklaring.
7.3. Justitsministeriets overvejelser Justitsministeriet er enig med arbejdsgruppen i, at der i sager om  

 alvorlig kriminalitet kan være anledning til i videst muligt omfang at  

 anvende de muligheder, der allerede efter gældende ret er for at opnå og  

 sikre vidneforklaringer.
 Der er efter Justitsministeriets opfattelse ikke behov for med henblik  

 herpå at ændre den nugældende bestemmelse i § 747, stk. 1, 2. pkt., da denne  

 regel antages at give adgang til indenretlig afhøring, når der kan være  

 risiko for, at vidner kan blive udsat for vold, trusler, pression eller i  

 øvrigt føle sig under pres, som får dem til at ændre forklaring eller nægte  

 at afgive forklaring.
 I tilknytning til vedtagelsen af lovforslaget vil Justitsministeriet  

 derfor anmode rigsadvokaten om at udsende en meddelelse til politiet og  

 anklagemyndigheden om i videst muligt omfang at søge at anvende anteciperet  

 bevisførelse, når omstændighederne taler for det.
8. Udelukkelse af grupper af personer fra retsmøder 8.1. Gældende ret Ifølge retsplejelovens § 29 er retsmøder offentlige, hvis ikke det  

 modsatte er særligt foreskrevet.
 Retsplejelovens § 32 regulerer adgangen til offentlige retsmøder.  

 Bestemmelsen gælder for både civile sager og straffesager.
Ifølge § 32, 1. pkt., har personer under 18 år ikke adgang til offentlige  

 retsmøder, medmindre retten undtagelsesvis tillader dette.
Herudover kan  

 retsformanden ifølge § 32, 4. pkt., begrænse antallet af personer i  

 retslokalet, hvis der ikke er plads til alle.
Endelig kan retten nægte  

 bestemte personer adgang til retslokalet.
Dette gælder for det første  

 personer, der befinder sig i en sådan tilstand, at de af hensyn til rettens  

 værdighed eller ro og orden bør udelukkes, eller som inden for de seneste 10  

 år har været i fængsel eller udstået straf af arbejdshus eller  

 sikkerhedsforvaring eller har været anbragt i sindssygehospital,  

 åndssvageanstalt eller anden anstalt i medfør af straffelovens § 68-70, jf. §  

 32, 2. pkt.
For det andet kan retten undtagelsesvis nægte enkelte bestemte  

 personer adgang, hvis det skønnes nødvendigt for at opnå en sandfærdig  

 forklaring af et vidne eller en part, jf. § 32, 3. pkt.
8.2. Forslaget i handlingsplanen For personer, der skal afgive forklaring i en sag vedrørende organiseret  

 kriminalitet, kan det virke meget ubehageligt, hvis medlemmer af den  

 pågældende gruppe eller organisation - f.eks. en rockergruppe - befinder sig  

 i retslokalet som tilhørere.
Selv om de pågældende ikke ved støj eller på  

 anden måde er til gene for retshandlingen, kan deres tilstedeværelse føles  

 som en trussel mod vidner og andre, der deltager i retsmødet, hvilket også i  

 nogle tilfælde kan være tilsigtet.
 Det foreslås derfor i handlingsplanen at udvide den gældende bestemmelse i  

 retsplejelovens § 32 således, at retten undtagelsesvis kan nægte enkelte  

 personer eller grupper af personer, herunder venner, bekendte,  

 familiemedlemmer og personer, der tilhører en bestemt gruppe - typisk samme  

 gruppe som tiltalte - adgang til et offentligt retsmøde, hvis det skønnes  

 nødvendigt for at opnå en sandfærdig forklaring af et vidne eller en part.
8.3. Justitsministeriets overvejelser Det er som nævnt ovenfor efter de gældende regler i et vist omfang muligt  

 af udelukke enkelte personer fra retsmøder, fordi deres tilstedeværelse  

 skaber uro, eller fordi de er tidligere straffede.
Det er også muligt at  

 udelukke enkelte bestemte personer, når det skønnes nødvendigt for at opnå en  

 sandfærdig forklaring fra et vidne eller en part.
 Justitsministeriet er enig med arbejdsgruppen i, at hensynet til at opnå  

 en sandfærdig forklaring - og dermed både hensynet til at kunne få belyst  

 sagen fuldt ud og hensynet til vedkommende vidne eller part - taler for, at  

 der kan ske udelukkelse af en gruppe af personer fra et retsmøde, uden at  

 retten skal foretage en individuel vurdering af, om den enkeltes  

 tilstedeværelse er en hindring for at opnå en sandfærdig forklaring.
 En ny og mere præcis regel om udelukkelse af en gruppe af personer må  

 således antages at være nemmere at administrere for retten.
 Bestemmelsen omfatter både straffesager og civile sager, men vil i praksis  

 formentlig kun blive anvendt i straffesager.
 Det foreslås i øvrigt, at der i forbindelse med ændringen foretages en  

 sproglig ajourføring og enkelte andre ændringer af reglen i § 32.
Reglen i § 32, 1. pkt., hvorefter retten undtagelsesvis kan tillade  

 personer under 18 år at overvære offentlige retsmøder, foreslås ændret,  

 således at udgangspunktet bliver, at børn har adgang til at overvære  

 offentlige retsmøder.
Dommeren skal dog efter en konkret vurdering kunne  

 nægte børn adgang, men kun hvis barnet er under 15. Den foreslåede  

 bestemmelse vil næppe indebære større forandringer i praksis.
Det er således  

 allerede i dag almindeligt, at f.eks. skoleklasser som led i undervisningen  

 overværer en retssag for at få indblik i domstolenes arbejde.
Endvidere foreslås det, at reglen i § 32, 2. pkt., 2. led, om rettens  

 adgang til at udelukke personer, som inden for de seneste 10 år har været i  

 fængsel m.v., ophæves.
Der findes ikke at være behov for en regel af denne  

 karakter ved siden af bestemmelserne om udelukkelse af hensyn til rettens  

 værdighed, god orden eller opnåelse af en sandfærdig forklaring af et vidne  

 eller en part.
 Om den foreslåede bestemmelse henvises i øvrigt til de specielle  

 bemærkninger til lovforslagets § 2, nr. 1.
9. Udvidelse af straffelovens § 123 om beskyttelse af vidner 9.1. Gældende ret Efter straffelovens § 123 straffes den, som med trussel om vold  

 forulemper, eller som med vold, ulovlig tvang efter § 260, trusler efter §  

 266 eller på anden måde begår en strafbar handling mod en person eller dennes  

 nærmeste i anledning af personens forventede eller allerede afgivne  

 forklaring til politiet eller i retten.
Strafferammen er hæfte eller fængsel  

 indtil 6 år, eller under formildende omstændigheder bøde.
 Bestemmelsen er indsat i straffeloven ved lov nr. 282 af 29. april 1992.  

 Der henvises herom til Folketingstidende 1991-92, Forhandlingerne, sp.  

 4519-4522, 4901-4945, 8973-8989, 9140, Tillæg A, sp. 3697-3722, og Tillæg B,  

 sp. 1001-1010.
Bestemmelsen anvender ikke udtrykket »vidne«.
I stedet tales om  

 en persons forventede eller allerede afgivne forklaring til politiet eller i  

 retten.
Det skyldes, at den pågældende i visse tilfælde vil have status som  

 sigtet/tiltalt og ikke som vidne, hvis der er tale om en medgerningsmand, der  

 vælger at aflægge tilståelse også om andres andel i lovovertrædelsen, jf.  

 Folketingstidende 1991-92, Tillæg A, sp. 3711.
Afgrænsningen af begrebet vidnets »nærmeste« må foretages  

 i overensstemmelse med det tilsvarende begreb i retsplejelovens § 171 om,  

 hvem der er fritaget for den almindelige pligt til at afgive forklaring i  

 retten.
Som begrundelse for, at den beskyttede personkreds i straffelovens §  

 123 også omfatter vidnets nærmeste, henvises således i bemærkningerne til  

 lovforslaget til, at hensynet til vidnet selv sidestilles med hensynet til  

 vidnets nærmeste i vidnefritagelsesreglen i retsplejelovens § 171, jf.  

 Folketingstidende 1991-92, Tillæg A, sp. 3711.
 Om udtrykket »nærmeste« i retsplejelovens § 171 anføres i  

 betænkning nr. 316/1962 om vidner, s. 50:
»Udtrykket omfatter i hvert fald ægtefælle, slægtninge i lige linie  

 og søskende; adoptiv- og plejebørn samt adoptiv- og plejeforældre vil som  

 regel omfattes af reglen.
Under hensyntagen til forholdene i den enkelte  

 familiekreds, vil bestemmelsen yderligere kunne omfatte samlevere, forlovede,  

 andre slægtninge, som den pågældende er nært knyttet til, samt nært  

 besvogrede.« 9.2. Forslaget i handlingsplanen I handlingsplanen foreslås en udvidelse af den beskyttede personkreds  

 efter straffelovens § 123 om vold og trusler m.v. mod vidner og vidners  

 nærmeste.
Det anføres således, at bestemmelsen ikke er dækkende i alle forekommende  

 situationer.
En trussel om simpel vold, der fremsættes over for f.eks.  

 vidnets arbejdsgiver for at påvirke vidnets forklaring, er således hverken  

 kriminaliseret efter bestemmelsen i straffelovens § 266 om trusler eller  

 bestemmelsen i straffelovens § 123 om beskyttelse af vidner.
9.3. Justitsministeriets overvejelser Som eksemplet i handlingsplanen viser, kan der opstå situationer, hvor  

 vold og trusler m.v. mod andre end vidnet og vidnets nærmeste er egnede til  

 at påvirke et vidne, som forventes at afgive forklaring eller allerede har  

 afgivet forklaring til politiet eller i retten.
Det er Justitsministeriets  

 opfattelse, at forsøg på påvirkning af vidner ved de nævnte midler bør kunne  

 straffes også i de tilfælde, hvor trusler eller lignende fremsættes over for  

 personer, der ikke kan betegnes som den pågældendes nærmeste, men som har en  

 anden tilknytning til vidnet.
Justitsministeriet kan derfor tilslutte sig arbejdsgruppens forslag om at  

 udvide kredsen af personer, der omfattes af straffelovens § 123, til også at  

 omfatte andre end vidnets nærmeste.
Det foreslås således, at kredsen af  

 personer, der er omfattet af straffelovens § 123, også kommer til at omfatte  

 andre personer, der har en tilknytning til vidnet.
 Der henvises i øvrigt til de specielle bemærkninger til lovforslagets § 1,  

 nr. 3.
10. Andre muligheder for vidnebeskyttelse 10.1. Gældende ret Retsplejeloven indeholder en række regler, der giver mulighed for at  

 beskytte vidner i straffesager.
Ovenfor under pkt. 7 er der redegjort for muligheden for at anvende  

 anteciperet indenretlig afhøring i tilfælde, hvor hensynet til muligheden for  

 at opnå en sandfærdig forklaring taler herfor.
Under pkt. 8 beskrives et  

 forslag om ændring af retsplejelovens § 32, der skal lempe betingelserne for  

 at udelukke grupper af personer fra et retsmøde, hvis det er nødvendigt for  

 at opnå en sandfærdig forklaring fra en part.
Det følger i øvrigt af retsplejelovens § 834, at vidner på  

 anklagemyndighedens bevisfortegnelse skal betegnes ved navn, og hvad der i  

 øvrigt kræves til deres nøjagtige betegnelse.
Efter det for  

 Justitsministeriet oplyste, er det i hvert fald i nogle politikredse praksis  

 kun at oplyse vidnets navn - og ikke adressen - på bevisfortegnelsen, der  

 udleveres til forsvareren, eller i anklageskriftet, der forkyndes for  

 tiltalte.
Justitsministeriet bekendt gives der i øvrigt ikke oplysninger om  

 vidners navn m.m. i retslisten, dvs. den bekendtgørelse om retsmøder, der  

 sker ved opslag i retten af en fortegnelse over de sager, der skal behandles  

 den pågældende dag, jf. retsplejelovens § 28, stk. 2.
 Inden et vidne afhøres, skal retten forvisse sig om vidnets identitet, jf.  

 retsplejelovens § 181. Der er ikke ved denne bestemmelse fastsat krav om, at  

 det skal ske ved oplysninger i retsmødet om adresse og personnummer.
 Retten kan i øvrigt efter § 848, stk. 3, bestemme, at et vidnes bopæl ikke  

 må oplyses for tiltalte, såfremt afgørende hensyn til vidnets sikkerhed taler  

 derfor, og det må antages at være uden betydning for tiltaltes forsvar.
 I tilfælde, hvor anklagemyndigheden vil fremsætte anmodning om, at et  

 vidnes bopæl ikke oplyses over for tiltalte, kan anklagemyndigheden give  

 tiltaltes forsvarer pålæg om ikke at videregive oplysninger om et vidnes  

 bopæl til den tiltalte, jf. § 835, stk. 2.
Ifølge retsplejelovens § 848, stk. 1, kan retten beslutte, at tiltalte  

 skal forlade retssalen, mens et vidne afhøres, når særegne grunde taler for,  

 at en uforbeholden forklaring ellers ikke kan opnås.
Tiltalte skal i så fald  

 have oplysning om, hvem der har afgivet forklaring i hans fravær, og om  

 indholdet af forklaringen, jf. stk. 2.
Herudover er der ved retsplejelovens § 29, stk. 4, nr. 1, givet mulighed  

 for, at retten kan træffe beslutning om dørlukning i straffesager, hvis  

 særegne omstændigheder giver grund til at antage, at offentlig forhandling  

 vil medføre fare for nogens sikkerhed eller tilføje nogen en ufornøden  

 krænkelse.
Bestemmelsen kan anvendes, således at dørene lukkes under  

 afhøringen af et vidne, f.eks. hvis offentlig forhandlig antages at udsætte  

 vidnets sikkerhed for fare.
10.2. Forslagene i handlingsplanen Det foreslås i handlingsplanen, at der nedsættes en arbejdsgruppe med  

 henblik på at overveje og udforme et egentligt vidnebeskyttelsesprogram.  

 Programmet, der vil forudsætte særlig lovgivning, kan bl.a. indeholde  

 følgende yderligere hjælpeforanstaltninger, der gratis kan ydes et vidne,  

 eventuelt med rettens godkendelse eller efter rettens bestemmelse:
- nyt navn - nyt personnummer - advokatbistand eller anden støtte - økonomisk støtte - godtgørelse for tingsødelæggelse eller andre overgreb - hjælp til flytning og etablering af ny bolig Efter forslaget skal arbejdsgruppen også overveje mulighederne for, at  

 vidner, der skal afgive forklaring i en sag om organiseret kriminalitet m.v.,  

 ved forklædning, særlige bygningsmæssige foranstaltninger eller ved andre  

 praktiske tiltag kan beskyttes mod vold, trusler, chikanerier eller  

 fotografering fra bandemedlemmer eller sympatisører.
 Endelig skal arbejdsgruppen efter forslaget overveje særlige  

 foranstaltninger, der kan iværksættes ved vold, trusler, chikane m.v. mod  

 politifolk og andre offentligt ansatte, der indgår i retsforfølgningen,  

 straffuldbyrdelsen m.v. mod medlemmer af organiserede kriminelle grupper.  

 Arbejdsgruppen kan således dels beskrive egnede hjælpeforanstaltninger til  

 dem, der udsættes for overgreb, dels angive hvorledes det bedst kan sikres,  

 at der i sådanne tilfælde i videst muligt omfang sker retsforfølgning.
10.3. Justitsministeriets overvejelser Det er Justitsministeriets opfattelse, at det er vigtigt, at der kan gives  

 vidner og andre en sådan beskyttelse, at frygt for repressalier m.v. fra den  

 tiltalte eller personer med tilknytning til denne ikke afholder nogen fra at  

 bistå myndighederne med efterforskningen.
 Denne beskyttelse bør gøres bedst mulig ved mange forskellige  

 foranstaltninger, der er egnede til at forhindre vidners frygt, jf. også  

 forslagene ovenfor under pkt. 7 om indenretlig afhøring af vidner, pkt. 8 om  

 udelukkelse af en gruppe af personer fra retsmøder og pkt. 9 om øget  

 kriminalisering af trusler m.v. mod vidner.
Udover de muligheder, som retsplejeloven giver, for at tage hensyn til  

 vidner ved at føre tiltalte ud og lukke dørene under afgivelse af forklaring  

 m.v., anvender politiet og anklagemyndigheden en række praktiske  

 foranstaltninger, der skal beskytte vidner.
Der kan f.eks. være tale om, at  

 politiet følger vidnet til afhøring i retten, således at vidnet kan føres ind  

 i retssalen uden at møde tiltalte, dennes venner eller andre vidner.
 Justitsministeriet finder imidlertid, at der kan være grund til at drøfte  

 de muligheder, som allerede benyttes, i en arbejdsgruppe, bl.a. således at  

 der kan udveksles erfaringer og ideer med henblik på anvendelsen af de  

 gældende regler og praktiske foranstaltninger.
 Arbejdsgruppen kan således give en detaljeret beskrivelse af de  

 fremgangsmåder, som allerede kan anvendes i dag, med henblik på, at der  

 udsendes information til politiet og anklagemyndigheden.
 Arbejdsgruppen vil også kunne pege på behov for ændringer af de gældende  

 regler m.v., ligesom arbejdsgruppen kan overveje de forslag, som er nævnt i  

 handlingsplanen.
11. Skærpelse af straffen for våbenbesiddelse 11.1 Gældende ret 11.1.1. Strafudmålingen Ulovlig våbenbesiddelse straffes efter § 10, stk. 1, i lov om våben og  

 eksplosivstoffer med bøde, hæfte eller under skærpende omstændigheder med  

 fængsel indtil 2 år.
Den gældende våbenlov stammer fra 1946. Loven er ændret adskillige gange  

 siden gennemførelsen, således at der er sket en udvidelse af, hvilke våben  

 der er forbudt efter loven.
Strafferammen har imidlertid været uændret siden  

 1946.
 Våbenlovgivningen forbyder besiddelse uden tilladelse af en lang række  

 forskelligartede våben, herunder skydevåben, slag- og stødvåben, knive, dolke  

 og andre skarpe våben.
 Fastsættelsen af straffen i det enkelte tilfælde afhænger bl.a. af  

 våbenets art, om et skydevåben har været ladt, og om besidderen har opbevaret  

 våbenet på bopælen eller båret det på et offentligt tilgængeligt sted.
 Førstegangstilfælde af besiddelse af bl.a. slag- og stødvåben, knive og  

 andre skarpe våben medfører som udgangspunkt bødestraf.
Ved besiddelse af skydevåben på bopælen er udgangspunktet også bødestraf.  

 Der er dog fra retspraksis flere eksempler på, at skærpende omstændigheder  

 kan medføre ubetinget frihedsstraf.
Skærpende omstændigheder kan f.eks. være  

 uforsvarlig opbevaring af ladte skydevåben eller andre omstændigheder,  

 herunder tilknytning til rockermiljøet, der tyder på en nærliggende risiko  

 for, at våbnet vil blive anvendt.
Også i gentagelsestilfælde kan der blive  

 tale om frihedsstraf.
For besiddelse af skarpladte skydevåben på offentlige steder idømmes som  

 udgangspunkt ubetinget hæftestraf.
Under skærpende omstændigheder er straffen  

 dog fængsel.
Skærpende omstændigheder kan f.eks. foreligge, hvis den  

 pågældende tidligere er straffet for overtrædelse af våbenloven, eller hvis  

 den pågældende har tilknytning til rockermiljøet, således at der er en  

 nærliggende risiko for, at våbnene vil blive anvendt til angreb eller forsvar  

 i opgør mellem rockergrupper.
Fængselsstraf er dog indtil for nylig  

 hovedsagelig anvendt i gentagelsestilfælde.
På baggrund af den seneste tids udvikling i de voldelige opgør i  

 rockermiljøet har rigsadvokaten i en skrivelse af 13. maj 1996 anmodet  

 statsadvokaterne og politimestrene om at søge strafniveauet skærpet i sager  

 om grovere våbenlovsovertrædelser.
Der vil herefter i sager, hvor personer  

 med tilknytning til rockermiljøet på offentlige steder findes i besiddelse af  

 skydevåben, blive nedlagt påstand om ubetinget fængselsstraf udmålt i  

 måneder, og egnede sager vil blive anket til landsretten og eventuelt senere  

 søgt indbragt for Højesteret med henblik på at fastlægge straffeniveauet.
I de seneste måneder er der således også i en række byretsafgørelser idømt  

 ubetinget fængsel i 40-60 dage for besiddelse af skarpladte skydevåben på  

 offenlige steder også i tilfælde, hvor de tiltalte ikke tidligere er straffet  

 for våbenlovsovertrædelser.
Der er således tale om en skærpelse af hidtidig  

 praksis.
Nogle af disse domme er indbragt for landsretterne, hvor  

 anklagemyndigheden har nedlagt påstand om yderligere skærpelse af straffene.  

 En række af sagerne er endnu ikke afgjort af landsretterne.
 En nærmere beskrivelse af retspraksis i nyere domme om ulovlig besiddelse  

 af skydevåben findes i bilag 2 til lovforslaget.
11.1.2. Varetægtsfængsling i sager om overtrædelse af våbenloven Varetægtsfængsling i sager om overtrædelse af våbenloven er oftest sket  

 efter retsplejelovens § 762, stk. 1, nr. 2, hvorefter en sigtet kan  

 varetægtsfængsles, når der er begrundet mistanke om, at den pågældende har  

 begået en lovovertrædelse, der kan medføre fængsel i mere end 1 år og 6  

 måneder, og der efter det om sigtedes forhold oplyste er bestemte grunde til  

 at frygte, at han på fri fod vil begå ny lovovertrædelse af den foran nævnte  

 beskaffenhed.
Efter § 762, stk. 3, kan varetægtsfængsling dog ikke anvendes,  

 hvis lovovertrædelsen kan ventes at ville medføre straf af bøde eller hæfte,  

 eller hvis frihedsberøvelsen vil stå i misforhold til den herved forvoldte  

 forstyrrelse af sigtedes forhold, sagens betydning og den retsfølge, som kan  

 ventes, hvis sigtede findes skyldig.
 Der er sket varetægtsfængsling efter § 762, stk. 1, nr. 2, i flere  

 tilfælde, hvor personer med tilknytning til rockergrupper er fundet i  

 besiddelse af skarpladte skydevåben på offentlige steder, og hvor retten  

 under hensyn til de sigtedes tidligere kriminalitet og til den senere tids  

 rockeropgør har antaget, at det måtte frygtes, at den pågældende på ny ville  

 begå tilsvarende kriminalitet, såfremt han blev løsladt.
 I andre tilfælde har retten imidlertid afvist at varetægtsfængsle under  

 henvisning til proportionalitetsgrundsætningen i retsplejelovens § 762, stk.  

 3, idet fængslingen ville stå i misforhold til den forventede straf.
Højesteret har i en kendelse af 24. oktober 1996 fundet betingelserne for  

 varetægtsfængsling opfyldt i en sag, hvor Vestre Landsret havde afvist at  

 varetægtsfængsle under henvisning til retsplejelovens § 762, stk. 3. Sagen  

 drejede sig om en person, der var medlem af en motorcykelklub, som angiveligt  

 er støttegruppe for Hells Angels.
Han var tidligere straffet for overtrædelse  

 af våbenloven og sigtedes nu for i 3 tilfælde at have været i besiddelse af  

 skarpladte skydevåben og patroner dels i motorcykelklubbens klubhus og dels  

 på offentlig gade.
11.2. Justitsministeriets overvejelser I det forløbne år har der i Danmark været et opgør mellem to  

 rockergrupper.
Dette har bl.a. givet sig udslag i henrettelseslignende drab  

 og drabsforsøg på personer med tilknytning til rockermiljøet samt angreb på  

 rockerborge med panserværnsraketter, automatvåben og bomber.
Disse  

 forbrydelser har bl.a. været mulige, fordi rockerne har været i besiddelse af  

 endog særdeles farlige våben.
Politiet har i forbindelse med en række visitationer af Hells Angels og  

 Bandidosmedlemmer samt personer med tilknytning hertil konstateret, at disse  

 i betydelig udstrækning er bevæbnede med skarpladte våben.
De pågældende har  

 ofte ved antræffelsen båret skudsikre veste, hvilket viser, at de også regner  

 med, at modstanderne er i besiddelse af skydevåben.
I forbindelse med  

 ransagning af klubhuse og køretøjer er der endvidere gjort betydelige  

 våbenfund.
Under ransagninger og visitationer i rockermiljøet har politiet  

 således i 1996 i perioden frem til ca. 22. oktober i år beslaglagt bl.a. 129  

 pistoler/revolvere, 29 hele/oversavede jagtgeværer, 6 rifler/US-carabiner, 23  

 militærgeværer, 7 maskinpistoler, 4 maskingeværer, 1 panserværnsraket, 26  

 håndgranater, 2 hjemmelavede avancerede bomber samt en del sprængstof og  

 ammunition.
 For at kunne gribe effektivt ind over for sådan våbenbesiddelse er der  

 efter Justitsministeriets opfattelse behov for en betydelig skærpelse af  

 straffene på dette område.
Formålet med lovændringen er således hovedsageligt at skærpe straffene i  

 de tilfælde, hvor skydevåben medbringes eller opbevares under omstændigheder,  

 hvor der er en nærliggende risiko for, at våbnene vil blive anvendt til  

 angreb eller forsvar i f.eks. opgør mellem forskellige rockergrupper.
Også  

 personer uden tilknytning til rockermiljøet vil imidlertid være omfattet af  

 skærpelsen.
 Bestemmelsen foreslås udformet således, at strafferammen alene giver  

 mulighed for fængselsstraf - men ikke bøde og hæfte - ved  

besiddelse af skydevåben under særligt skærpende omstændigheder ,  

 herunder besiddelse på offentligt tilgængelige steder af skydevåben med  

 tilhørende ammunition og gentagne tilfælde af besiddelse af skydevåben.
Ved besiddelse af skydevåben på bopælen eller andre ikke offentligt  

 tilgængelige steder uden særligt skærpende omstændigheder er  

 udgangspunktet stadig bødestraf.
Det er ikke hensigten med lovændringen, at  

 personer uden kriminel baggrund i øvrigt, som igennem en længere årrække i  

 strid med våbenloven har haft et skydevåben liggende ubenyttet og måske glemt  

 på bopælen, skal idømmes frihedsstraf.
Der kan her f.eks. være tale om  

 personer, som har arvet et våben.
Der vil dog som efter hidtidig praksis  

 kunne idømmes frihedsstraf, hvis opbevaringen af våbnet har været  

 uforsvarlig, herunder hvis det er opbevaret ladt eller sammen med  

 ammunitionen.
 Hvis der er tale om besiddelse på bopælen eller andre ikke offentligt  

 tilgængelige steder, vil de særligt skærpende omstændigheder, som kan  

 medføre, at overtrædelsen henføres under den nye bestemmelse i § 10, stk. 2,  

 f.eks. være besiddelse af flere våben, især hvis der er tale om særligt  

 farlige våben som f.eks. pistoler eller halvautomatiske rifler.  

 Halvautomatiske våben er våben, som kun affyrer et skud, når aftrækkeren  

 påvirkes, men som genlader automatisk efter hver skudafgivelse.
Det er også en særligt skærpende omstændighed, at våbnene besiddes på  

 tilholdssteder for rockergrupper eller hos personer med tilknytning til  

 rockermiljøet, således at der er risiko for, at våbnene vil blive anvendt i  

 f.eks. opgør mellem forskellige grupper.
Det vil endvidere være en skærpende  

 omstændighed, hvis besidderen har skaffet sig våbnene på strafbar vis, f.eks.  

 ved tyveri eller hæleri.
 Hvis der er tale om særdeles farlige våben som f.eks. automatiske våben,  

 herunder maskinpistoler og maskingeværer, håndgranater eller lignende, vil  

 besiddelsen kunne være omfattet af den foreslåede bestemmelse i straffelovens  

 § 192 a, jf. nedenfor pkt. 12.
 Det forudsættes, at straffen for besiddelse af skydevåben på ikke  

 offentligt tilgængelige steder under skærpende omstændigheder vil være fra 60  

 dages til 4 måneders fængsel afhængig af, om en eller flere skærpende  

 omstændigheder er til stede samtidig.
Gentagelsestilfælde skal også betragtes som en særligt skærpende  

 omstændighed.
I disse tilfælde skal der ske en betydelig skærpelse af  

 straffen, idet der her typisk vil være tale om personer, som efter, at et  

 skydevåben er beslaglagt eller konfiskeret, på ny skaffer sig skydevåben.  

 Straffen forudsættes her at være fra 3 til 6 måneders fængsel.
I tilfælde af besiddelse af skydevåben med tilhørende ammunition på  

offentligt tilgængelige steder , forudsættes det, at straffen i  

 førstegangstilfælde er mindst 4 måneders fængsel.
Det er ikke et krav, at  

 våbenet er ladt, men den, der er i besiddelse af våbenet, skal samtidig være  

 i besiddelse af ammunition på sin person, i en medbragt taske, i det køretøj,  

 hvori han antræffes, eller på lignende lettilgængelig måde.
 I gentagelsestilfælde , herunder også når flere forhold foreligger  

 til samtidig pådømmelse, forudsættes straffen at være 6-8 måneders fængsel.
Udover de ovennævnte eksempler kan der være tale om besiddelse af  

 skydevåben under særligt skærpende omstændigheder, f.eks. hvis våbenet bæres  

 under et indbrud eller brugstyveri af en bil, hvor der kan være en fare for  

 at våbenet anvendes.
Også anvendelse af våbenet til fremsættelse af trusler,  

 der er omfattet af straffelovens § 266, er en særligt skærpende omstændighed  

 ved besiddelsen af våbenet.
Straffen vil her afhænge af karakteren af de  

 forhold, hvorunder våbenet er båret, men det forudsættes, at der bliver tale  

 om straf for våbenbesiddelsen, der er noget større end 4 måneders fængsel.
De tilfælde, hvor en person har tilladelse til at besidde et  

 skydevåben , men besidder det på et offentligt tilgængeligt sted under  

 omstændigheder, der er i strid med tilladelsen, vil normalt ikke være  

 omfattet af den foreslåede bestemmelse i § 10, stk. 2. Som eksempel kan  

 nævnes et medlem af en skytteforening, som har tilladelse til at transportere  

 våbnet mellem hjemmet og skydebanen, og som efter et besøg på skydebanen  

 under undskyldelige omstændigheder medtager våbnet under et ærinde i byen, og  

 hvor der i øvrigt ikke er grund til at antage, at den pågældende kan tænkes  

 at bruge våbnet uden for foreningen.
I sådanne tilfælde forudsættes den  

 pågældende som efter hidtidig praksis idømt en bødestraf efter våbenlovens §  

 10, stk. 1.
Det kan ikke udelukkes, at der kan forekomme tilfælde, hvor besiddelse af  

 skydevåben med ammunition på offentligt tilgængelige steder sker under  

 sådanne særligt formildende omstændigheder , at der ikke er grundlag  

 for at henføre forholdet under den foreslåede bestemmelse i § 10, stk. 2. Som  

 eksempler kan nævnes tilfælde, hvor en person transporterer våbnet for en  

 anden, som har våbentilladelse, f.eks. et medlem af en skytteforening, som  

 efter skydetræning har et hastende ærinde og derfor beder et familiemedlem,  

 som ikke har våbentilladelse, om at transportere våbnet til bopælen.
Der kan  

 også tænkes tilfælde, hvor besiddelsen af skydevåbnet har et  

 anerkendelsesværdigt formål.
Som eksempel kan nævnes en person, som påkører  

 et dyr på offentlig vej, og derefter henter et skydevåben, som han ulovligt  

 er i besiddelse af på bopælen, for at aflive dyret.
I sådanne tilfælde  

 forudsættes det, at den mildere straffebestemmelse i § 10, stk. 1, vil finde  

 anvendelse, således at der alene idømmes bøde eller hæftestraf.
 En skærpelse af straffene vil også medføre en videre adgang til  

 varetægtsfængsling af personer, som på grund af deres tidligere  

 kriminalitet eller andre omstændigheder må frygtes på ny at ville anskaffe  

 sig skydevåben, hvis de løslades, idet i hvert fald en kortere  

 varetægtsfængsling ikke længere vil kunne siges at stå i misforhold til den  

 forventede straf, og således blive nægtet efter retsplejelovens § 762, stk.  

 3.
 Om den foreslåede ændring af våbenloven henvises i øvrigt til  

 lovforslagets § 3, nr. 1, og de specielle bemærkninger til denne bestemmelse.
12. En forhøjet strafferamme i straffeloven for særligt grove  

 våbenlovsovertrædelser I forbindelse med opgøret mellem Hells Angels og Bandidos er der i flere  

 tilfælde blevet anvendt særdeles farlige våben, f.eks. panserværnsraketter,  

 granater og bomber.
Der er her tale om våben, der kan anrette meget store  

 skader og bringe mange menneskers liv i fare.
Hvis disse våben har været anvendt mod et mål, hvor der befinder sig  

 mennesker, f.eks. affyring af en panserværnsraket ind i et hus eller en  

 lejlighed, vil gerningsmændene kunne straffes efter straffeloven typisk for  

 manddrab eller forsøg herpå.
Også straffelovens § 183 vil efter  

 omstændighederne kunne finde anvendelse.
Efter denne bestemmelse straffes  

 den, der med forsæt til skade på andres person eller formue forvolder  

 sprængning, med fængsel indtil 12 år.
Hvis det sker under sådanne  

 omstændigheder, at gerningsmanden indser, at andres liv derved udsættes for  

 overhængende fare, eller det sker med forsæt til at volde omfattende  

 ødelæggelse af fremmed ejendom eller til at befordre oprør, plyndring eller  

 anden sådan forstyrrelse af samfundsordenen, er straffen fængsel indtil på  

 livstid.
I tilfælde, hvor en person anholdes i besiddelse af særdeles farlige  

 våben, vil der imidlertid kunne blive tale om alene at straffe den pågældende  

 efter reglerne i våbenloven.
Domfældelse for drabsforsøg eller forsøg på grov  

 vold forudsætter således, at anklagemyndigheden kan føre bevis for, at  

 våbenbesiddelsen er et led i forberedelsen og udførelsen af sådanne  

 straffelovsovertrædelser.
Et sådant bevis kan være meget vanskeligt at føre.
I en konkret sag fra retten i Roskilde blev to personer, der i og uden for  

 Hells Angels' tilholdssted havde båret skarpladte halvautomatiske våben,  

 frifundet for forsøg på legemsangreb af særlig farlig karakter, idet retten  

 ikke fandt det bevist, at de pågældende havde forsæt til at anvende våbnene.  

 De blev derfor alene straffet for overtrædelse af våbenloven med fængsel i 60  

 dage.
Dommen er anket til Østre Landsret.
Der henvises også til den i bilag 2  

 beskrevne dom fra Østre Landsret af 12. juni 1996, hvor byretten havde  

 domfældt tre tiltalte for forsøg på legemsangreb af særlig farlig karakter  

 efter straffelovens § 245, men hvor landsretten ikke fandt, at der var forsæt  

 hertil, og kun dømte de pågældende for overtrædelse af våbenloven.
Det er således udgangspunktet, at personer, som anholdes i besiddelse af  

 våben, der er egnet til at anrette meget betydelige skader, alene vil blive  

 straffet efter våbenloven.
Som eksempler kan nævnes personer med tilknytning  

 til en rockergruppe, der anholdes under transport af panserværnsraketter i en  

 bil, eller den situation, hvor politiet hos rockere finder en bombe, som vil  

 kunne sprænge en bygning i luften, men hvor det ikke kan bevises, at  

 fremstillingen af bomben er led i planlægningen af en konkret  

 straffelovsovertrædelse.
Det er Justitsministeriets opfattelse, at der i tilfælde, hvor personer  

 findes i besiddelse af særdeles farlige våben, der kan forvolde betydelige  

 skader, bør være adgang til at idømme en væsentligt strengere straf, end  

 strafferammen i våbenloven lægger op til.
En sådan bestemmelse bør efter  

 Justitsministeriets opfattelse placeres i straffeloven, idet der i  

 særlovgivningen normalt kun fastsættes strafferammer på indtil 2 års fængsel.  

 Indsættelse af en bestemmelse i straffeloven med en højere strafferamme end  

 strafferammen på fængsel i 2 år i våbenloven vil også være en markering af,  

 at der er tale om alvorlig kriminalitet.
 Bestemmelsen foreslås udformet således, at den, som i strid med  

 lovgivningen om våben og eksplosivstoffer indfører, tilvirker, besidder,  

 bærer, anvender eller overdrager våben eller eksplosivstoffer, som på grund  

 af deres særdeles farlige karakter er egnede til at forvolde betydelig skade,  

 straffes med fængsel indtil 4 år.
 Bestemmelsen foreslås indsat i straffelovens kapitel 20 om almenfarlige  

 forbrydelser, som bl.a. også indeholder § 191 om de grove  

 narkotikaforbrydelser, idet der også her er tale om en forbrydelse, der kan  

 bringe menneskers liv og helbred i fare.
For at en person kan straffes efter bestemmelsen, er det en betingelse, at  

 den pågældende har handlet i strid med våbenlovgivningen.
Det  

 indebærer, at der skal være tale om våben eller eksplosivstoffer, som er  

 omfattet af våbenloven, og at den pågældende ikke har tilladelse til at  

 besidde våbnene.
De tilfælde, hvor en person har tilladelse til besiddelse af våben eller  

 eksplosivstoffer, men overtræder loven ved at handle i strid med tilladelsen,  

 forudsættes ikke omfattet af bestemmelsen i straffeloven, men vil alene kunne  

 straffes efter våbenloven.
Som eksempel kan nævnes en virksomhed, der har  

 tilladelse til at anvende eksplosivstoffer, men som opbevarer disse i strid  

 med forskrifterne i våbenlovgivningen.
Formuleringen »indfører, tilvirker, besidder, bærer, anvender  

 eller overdrager » er en gentagelse af formuleringen i våbenloven.  

 Formuleringen indebærer, at alle, som er i besiddelse af særdeles farlige  

 våben, eller som skaffer sig eller andre sådanne våben, vil kunne være  

 omfattet af den foreslåede bestemmelse i straffeloven.
Anvendelsen af  

 særdeles farlige våben vil typisk være omfattet af straffelovens bestemmelser  

 om manddrab eller legemsangreb af særlig farlig karakter eller forsøg herpå  

 eller af straffelovens § 183 eller § 252 om forsætlig fareforvoldelse, men er  

 medtaget, for at også den situation, hvor våbnet anvendes under  

 omstændigheder, hvor der ikke er fare for skade på person eller ting, f.eks.  

 hvor en panserværnsraket afprøves i en grusgrav, skal være omfattet af den  

 foreslåede regel.
Det foreslås endvidere, at der skal være tale om våben, som er af  

særdeles farlig karakter , og som derfor er egnede til at forvolde  

 betydelig skade.
Betydelig skade omfatter både skade på bygninger og  

 personskade.
Ved brugen af udtrykket » betydelig » er det  

 forudsat, at der ved anvendelse af våbnet kan ske ødelæggelse af en bygning  

 eller dele af denne eller af et lokale, eller at våbnet er egnet til at dræbe  

 eller kvæste flere mennesker på en gang.
De våben , der forudsættes omfattet, vil typisk være våben, som har  

 karakter af egentligt krigsmateriel, og som ikke lovligt kan besiddes af  

 andre end militæret, herunder hjemmeværnet.
Som eksempler kan nævnes  

 panserværnsraketter, morterer, håndgranater, bomber, miner og automatiske  

 skydevåben, herunder maskinpistoler og maskingeværer.
Det forudsættes, at afgrænsningen mellem særdeles farlige skydevåben, som  

 er omfattet af den foreslåede bestemmelse i straffeloven, og andre  

 skydevåben, hvoraf ulovlig besiddelse alene kan straffes efter våbenloven,  

 fastsættes således, at automatiske skydevåben omfattes af § 192 a.  

Automatiske skydevåben karakteriseres ved, at våbenet bliver ved med  

 at afgive skud, så længe aftrækkeren påvirkes.
Der kan således afgives skud i  

 byger, hvorved en person kan dræbe eller kvæste mange mennesker på meget kort  

 tid.
Halvautomatiske våben (dvs. våben, som kun afgiver et skud ved påvirkning  

 af aftrækkeren, men som genlader automatisk), repetervåben og  

 enkeltskudsvåben vil derimod ikke være omfattet af straffeloven.
Repetervåben  

 er våben, hvor man ud over at påvirke aftrækkeren, skal betjene endnu en  

 mekanisme, før et skud kan afgives.
F.eks. skal man, for at gøre en riffel  

 med magasin klar til skud, først føre bundstykket tilbage, hvorved et  

 eventuelt afskudt hylster trækkes ud af kammeret og kastes ud, og derefter  

 føre bundstykket frem igen for at føre en ny patron fra magasinet og ind i  

 kammeret.
Enkeltskudsvåben er våben, hvor løbet eller løbene skal oplades  

 manuelt efter hver skudafgivelse, som f.eks. glatløbede haglgeværer.
Også besiddelse af eksplosivstoffer kan efter omstændighederne være  

 omfattet af bestemmelsen, hvis der er tale om stoffer i en sådan mængde og af  

 en sådan farlighed, at det vil kunne bruges til at forvolde betydelig skade.  

 Der skal her endvidere lægges vægt på de konkrete omstændigheder omkring  

 besiddelsen af stofferne, herunder f.eks. om der er tale om personer med  

 tilknytning til rockermiljøet, således at der er en risiko for, at stofferne  

 vil blive anvendt til angreb mod beboede bygninger.
Det er ikke afgørende, om  

 de, der besidder eksplosivstofferne, samtidig er i besiddelse af detonatorer,  

 men hvis eksplosivstofferne er anvendt til fremstilling af bomber, vil de  

 kunne være omfattet af bestemmelsen.
Hvis besidderen af eksplosivstofferne kan sandsynliggøre, at besiddelsen  

 har et lovligt formål, vil straffelovsbestemmelsen ikke finde anvendelse.
Som  

 eksempel kan nævnes en virksomhed, som besidder eller anvender  

 eksplosivstoffer til et i sig selv lovligt formål, men som ikke har den  

 fornødne tilladelse hertil.
I sådanne tilfælde vil der alene kunne blive tale  

 om straf efter våbenlovgivningen.
Da der er tale om en straffelovsbestemmelse, vil alene forsætlige  

 overtrædelser kunne straffes, jf. straffelovens § 19. Forsættet skal knytte  

 sig til besiddelsen m.v., men det er ikke en betingelse, at der kan føres  

 bevis for forsæt til at anvende våbnet.
Uagtsomme overtrædelser vil kunne  

 straffes efter våbenloven.
 Det forudsættes, at straffen som udgangspunkt vil være mindst 10-12  

 måneders fængsel.
 Er våbenet anvendt f.eks. til trusler, jf. straffelovens § 266, bliver der  

 tale om en betydeligt højere straf.
I de tilfælde, hvor særdeles farlige våben stjæles f.eks. ved indbrud i  

 forsvarets våbendepoter, vil den foreslåede bestemmelse i § 192 a medføre en  

 betydelig skærpelse af straffen for den ulovlige våbenbesiddelse, mens  

 straffen for tyveriet fastsættes efter bestemmelserne i straffeloven.
Det  

 forudsættes i den forbindelse, at tyverier af sådanne våben eventuelt kan  

 betragtes som særligt grove, jf. straffelovens § 286, stk. 1, hvis der er  

 tale om professionelt udførte indbrud eller tyveri fra særligt sikrede  

 depoter.
Det gælder også, selv om våbnenes værdi ikke er så stor, at  

 forholdet af den grund kan henføres under straffelovens § 286, stk. 1.
 Der henvises i øvrigt til lovforslagets § 1, nr. 4, og de specielle  

 bemærkninger til denne bestemmelse.
13. Forebyggelse af våbentyverier 13.1. Opbevaring af våben 13.1.1. De gældende regler Reglerne om opbevaring af våben og ammunition findes i §§ 16-17 i  

 bekendtgørelse nr. 712 af 29. august 1995 om våben og ammunition m.v.  

 (våbenbekendtgørelsen).
 Bestemmelsen i § 16 vedrører opbevaring af såvel skydevåben, ammunition og  

 blankvåben.
Efter denne bestemmelse skal våben og ammunition opbevares forsvarligt og  

 på et sted, der ikke er tilgængeligt for uvedkommende.
Skydevåben skal enten  

 opbevares i et sikkert aflåst gemme eller fastlåst til en mur eller lignende,  

 eller også skal låsen, bundstykket eller forskæftet udtages og anbringes  

 under lås.
Ammunition skal opbevares for sig i et aflåst gemme.
I § 17, der fastsætter særlige regler for opbevaring af skydevåben i  

 skytte- eller jagtforeninger, skelnes mellem opbevaring af større og mindre  

 mængder skydevåben.
Det betragtes som en større mængde skydevåben, hvis der  

 opbevares flere end 25 skydevåben eller flere end 10 særligt farlige  

 skydevåben, herunder pistoler og halvautomatiske rifler.
 Større mængder af skydevåben skal opbevares i boksrum eller  

 sikkerhedsskab, ligesom der skal installeres automatiske  

 indbrudsalarmeringsanlæg med overvågning af en døgnbemandet vagtcentral.
 Mindre mængder skydevåben skal opbevares i et sikkerhedsskab og  

 våbnenes låse og bundstykker skal udtages og opbevares for sig i et andet  

 sikkerhedsskab.
 Efter våbenlovens § 3, stk. 3, nr. 4, og våbenbekendtgørelsens §§ 9 og 17,  

 stk. 5, har politiet til enhver tid uden retskendelse adgang til kontrol af  

 de lokaler, hvor skytteforeninger opbevarer våben.
13.1.2. Justitsministeriets umiddelbare initiativer Efter våbenbekendtgørelsens § 17, stk. 4, kan politiet - under henvisning  

 til sikkerhedsmæssige forhold, herunder bl.a. mængden af opbevarede våben,  

 bygningsmæssige forhold, tilkørselsforhold og udrykningsafstand - stille  

 yderligere krav til skytte- og jagtforeningers våbenopbevaring.
 Politimesteren på Bornholm har i september 1996 gjort brug af denne  

 bemyndigelsesbestemmelse og krævet, at samtlige skytteforeninger på Bornholm  

 - uanset antallet af våben, der opbevares - skal opfylde de krav, der stilles  

 ved opbevaring af større mængder våben.
 På baggrund af den senere tids våbentyverier har Justitsministeriet i en  

 cirkulæreskrivelse af 24. oktober 1996 til landets politikredse anmodet  

 samtlige politimestre om at overveje, om der - udover de krav, der følger  

 umiddelbart af våbenbekendtgørelsen - i de enkelte kredse er anledning til at  

 stille yderligere krav til skytte- og jagtforeningers våbenopbevaring.
 Justitsministeriet har samtidig anmodet politimestrene om at overveje, om  

 der i de enkelte kredse er anledning til at intensivere politiets kontrol  

 med, at kravene til opbevaring m.v. af våben overholdes.
 Endelig har Justitsministeriet i cirkulæreskrivelsen anmodet om gennem den  

 særlige styregruppe vedrørende rockerkriminalitet, som er nedsat under  

 Rigspolitichefen, at blive orienteret om de skridt, man i de enkelte  

 politikredse tager til en skærpet indsats på området.
13.2. Opbevaring af eksplosivstoffer 13.2.1. De gældende regler Reglerne om opbevaring af eksplosivstoffer findes i bekendtgørelse nr. 601  

 af 30. juni 1994 om eksplosivstoffer.
Efter bekendtgørelsens § 4 er det forbudt uden tilladelse fra politiet at  

 opbevare eksplosivstoffer.
Endvidere er der fastsat en række krav til  

 opbevaringen, bl.a. at stoffet opbevares i et aflåst skab eller en boks, der  

 er godkendt til opbevaring af eksplosivstoffer, og at boksen eller skabet er  

 fastgjort på en sådan måde, at det ikke umiddelbart kan flyttes.
 Midlertidig opbevaring af eksplosivstoffer, f.eks. i transportterminaler  

 som led i et transportforløb eller på arbejdspladser som led i udførelse af  

 sprængningsarbejder, skal finde sted under behørigt opsyn.
 Efter våbenlovens § 3, stk. 4, har politiet til enhver tid uden  

 retskendelse adgang til kontrol af virksomheder, der fremstiller eller i  

 øvrigt er i besiddelse af eksplosivstoffer.
13.2.2. Justitsministeriets umiddelbare initiativer Efter eksplosivstofbekendtgørelsens § 4, stk. 4, kan politiet af hensyn  

 til sikkerheden stille yderligere krav til opbevaringen af eksplosivstoffer.
 I Frederikssund politikreds blev der i oktober begået et indbrud, hvor der  

 blev stjålet 50 kg sprængstof (af en type, der bl.a. anvendes til  

 bortsprængning af beton).
 Justitsministeriet har bl.a. på denne baggrund i cirkulæreskrivelsen af  

 24. oktober 1996 anmodet politiet om at vurdere, om der i de enkelte kredse  

 bør stilles skærpede krav til opbevaring af eksplosivstoffer.
13.3. Krav til personer, der har adgang til skydevåben 13.3.1. De gældende regler Efter §§ 2, 3, 4, stk. 2, og § 6, stk. 1, i våbenbekendtgørelsen meddeler  

 politiet henholdsvis våbentilladelse, samtykke til jagttegn og samtykke til  

 våbenpåtegning.
En våbenpåtegning er en særlig tilladelse, som meddeles af  

 skytteforeninger som en påtegning på foreningens medlemsbeviser.
 I henhold til § 2 i cirkulære nr. 138 af 29. august 1995 om våben og  

 ammunition m.v. (våbencirkulæret) kan våbentilladelse og samtykke til  

 jagttegn og våbenpåtegning kun meddeles personer, om hvis personlige forhold  

 og hidtidige vandel, der ikke foreligger oplysninger, der gør det betænkeligt  

 at imødekomme ansøgningen.
Ved administrationen følges en restriktiv praksis.
Det kan således nævnes,  

 at der normalt vil blive meddelt afslag, hvis den pågældende har en nyere  

 voldsdom, herunder en dom for vold uden anvendelse af våben.
Der vil  

 endvidere som udgangspunkt blive meddelt afslag ved gentagne eller grovere  

 overtrædelser af lov om euforiserende stoffer.
Efter våbencirkulærets § 14 kan våbentilladelse kun under ganske særlige  

 omstændigheder meddeles til glatløbede haglgeværer med en pibelængde på under  

 55 cm, pistoler, halvautomatiske og fuldautomatiske rifler og andre særligt  

 farlige skydevåben.
Det kræves her, at ansøgeren er kendt som en absolut  

 pålidelig person.
13.3.2. Jagt- og skytteforeninger Efter våbenlovens § 9, stk. 2, kan skytteforeninger under Danske  

 Skytteforeninger, skytteforeninger under Dansk Skytteunion og  

 skytteforeninger under Dansk Firmaidrætsforbund uden forudgående tilladelse  

 anskaffe og besidde våben, som er optaget på de nævnte organisationers  

 skydeprogram.
 I henhold til §§ 2 og 3 i våbencirkulæret meddeler politiet  

 våbentilladelse til skytte- og jagtforeninger til brug for foreningens  

 medlemmer under forudsætning af, at den eller de ansvarlige opfylder de  

 vandelsmæssige krav, som er nævnt under pkt. 13.3.1.
 Efter våbenbekendtgørelsens § 14 kan skytte- og jagtforeninger overlade  

 foreningens våben til foreningens medlemmer til brug på en skydebane eller  

 skydeplads.
 Det er således muligt for en person - uanset at den pågældende på grund af  

 sin hidtidige vandel ikke kan opnå våbentilladelse - at blive medlem af en  

 skytte- eller jagtforening og i den forbindelse få mulighed for at anvende  

 foreningens skydevåben på en skydebane eller skydeplads.
 De danske skytteforeninger har i dag ca. 100.000 medlemmer, hvoraf  

 størstedelen må antages at anvende foreningsejede våben og således ikke selv  

 have våbentilladelse.
13.3.3. Justitsministeriets overvejelser Justitsministeriet har anmodet den særlige styregruppe, som er nedsat  

 under Rigspolitichefens ledelse med henblik på koordinering af indsatsen mod  

 rockerkriminalitet, om at foretage en undersøgelse af de seneste års  

 våbentyverier og våbenfund og om at overveje, hvilke tiltag der eventuelt i  

 denne forbindelse kan anbefales.
Resultaterne af denne undersøgelse forventes at foreligge i løbet af kort  

 tid.
Justitsministeriet vil på baggrund af undersøgelsen vurdere, hvilke nye  

 skridt der i givet fald er anledning til at tage med henblik på yderligere at  

 forebygge tyverier m.v. af våben, herunder om der er behov for yderligere  

 intensivering af politiets uanmeldte kontrolbesøg hos skytteforeninger m.v.,  

 hvor der opbevares våben.
For at imødegå risikoen for, at de våben, som i dag ejes af skytte- og  

 jagtforeninger, »falder i de forkerte hænder«, finder  

 Justitsministeriet imidlertid, at der allerede nu kan være anledning til at  

 stille skærpede krav - f.eks. et krav om politiets godkendelse - til de  

 personer, som har adgang til de faciliteter, hvor foreningens våben  

 opbevares.
Endvidere kan der være anledning til at fastsætte nærmere  

 retningslinier for foreningernes overladelse af våben til medlemmer på  

 skydebaner og skydepladser.
 Herudover overvejer Justitsministeriet mere generelt at stille krav om, at  

 personer med særlig tilknytning til skytteforeninger, herunder  

 bestyrelsesmedlemmer og ansatte, skal godkendes af politiet.
Justitsministeriet har endvidere anmodet Rigspolitichefen om at overveje  

 muligheden for og hensigtsmæssigheden af etablering af et landsdækkende,  

 centralt register for skydevåben.
Rigspolitichefen vil i den forbindelse  

 særligt vurdere spørgsmålet om registrering af glatløbede haglgeværer.
 Som et led i rækken af administrative tiltag kan det endelig oplyses, at  

 Rigsadvokaten over for Justitsministeriet har tilkendegivet, at man vil  

 udsende en meddelelse til anklagemyndigheden, hvori man erindrer om, at der i  

 forbindelse med våbentyverier tillige bør rejses tiltale mod tyven for  

 ulovlig våbenbesiddelse.
 Hvis det i forbindelse med opklaringen af et våbentyveri viser sig, at  

 den, fra hvem våbnene blev stjålet, ikke havde våbentilladelse, vil der  

 normalt også blive rejst tiltale mod den bestjålne for overtrædelse af  

 våbenloven.
14. Lovforslagets økonomiske og administrative konsekvenser Forslaget om en væsentlig skærpelse af strafniveauet ved ulovlig  

 våbenbesiddelse vil medføre en forøgelse af strafmassen.
Det er imidlertid  

 forbundet med stor usikkerhed at vurdere omfanget af denne forøgelse.
Dette  

 skyldes bl.a., at Justitsministeriet ikke har præcise oplysninger om den  

 strafmasse, der i dag afsones som følge af overtrædelse af våbenloven.  

 Endvidere omfatter de foreslåede strafskærpelser ikke alle former for ulovlig  

 våbenbesiddelse.
Endelig må det antages, at en intensiveret politimæssig  

 indsats og den foreslåede strafskærpelse vil medføre et ændret  

 kriminalitetsmønster på området.
 På baggrund af de skitserede usikkerheder finder Justitsministeriet det  

 ikke på nuværende tidspunkt muligt at vurdere behovet for udvidelse af  

 kapaciteten i kriminalforsorgens institutioner som følge af denne forøgede  

 strafmasse.
Som anført i bemærkningerne til lovforslag nr.
L 23 om ændring af lov om  

 euforiserende stoffer (strafskærpelse ved gentagen handel med hårde stoffer)  

 er kriminalforsorgens belægningsprocent i forvejen høj.
Det fremgår derfor af  

 dette lovforslag, at det er centralt, at der medio 1997 kan ske en vurdering  

 af ressourcebehovet i lyset af indhøstede erfaringer, samt at lovforslagets  

 langsigtede konsekvenser også kan indgå ved fastsættelsen af  

 Justitsministeriets bevillingsmæssige rammer i de følgende år.
På baggrund  

 heraf, samt i lyset af ønsket om at undgå en stigning i antallet af  

 domfældte, der afventer afsoning, vil konsekvenserne af forslaget om en  

 skærpelse af strafniveauet ved våbenbesiddelse blive inddraget i denne  

 samlede vurdering af kriminalforsorgens ressourcebehov.
Direktoratet for  

 Kriminalforsorgen vil til brug herfor følge udviklingen i antallet af  

 indsatte, der afsoner straffe om overtrædelser af våbenlovgivningen, specielt  

 de overtrædelser, der er omfattet af lovforslaget.
 Lovforslaget skønnes i øvrigt ikke at medføre økonomiske eller  

 administrative konsekvenser af betydning.
 Lovforslaget har ingen miljømæssige eller erhvervsøkonomiske konsekvenser  

 og indeholder ikke EU-retlige aspekter.
 15. Hørte myndigheder m.v.
 Lovforslaget er samtidig med fremsættelsen sendt til høring hos:
 Præsidenterne for Østre og Vestre Landsret, Københavns Byret og retterne i  

 Århus, Odense, Ålborg og Roskilde, Den Danske Dommerforening,  

 Dommerfuldmægtigforeningen, Rigsadvokaten, Rigspolitichefen, Politidirektøren  

 i København, Foreningen af Politimestre i Danmark,  

 Politifuldmægtigforeningen, Dansk Politiforbund, Dansk  

 Kriminalpolitiforening, Advokatrådet, De Danske Skytteforeninger, Dansk  

 Skytte Union, Dansk Sportsskytteforbund, Dansk Firmaidrætsforbund, Danmarks  

 Jægerforbund, Danske Dagblades Forening, Dansk Journalistforbund, Danmarks  

 Radio, TV2, Sammenslutningen af lokale radio- og tv-stationer i Danmark,  

 Dansk Magasinpresses Udgiverforening, Dansk Fagpresse og Det Danske Center  

 for Menneskerettigheder.
 Det kan i øvrigt oplyses, at Strafferetsplejeudvalgets betænkning om  

 ransagning under efterforskning har været sendt til høring i 1989, og at et  

 udkast til et lovforslag om ransagning, der stort set svarer til det nu  

 foreliggende, var til høring i 1993.
 Endvidere har handlingsplanen om organiseret kriminalitet og  

 rockerkriminalitet været sendt til høring i 1995.
Bemærkninger til de enkelte bestemmelser I bilag 1 til lovforslaget er de foreslåede bestemmelser sammenholdt med  

 de gældende regler.
Til § 1 Straffeloven Til § 1, nr. 1 Straffelovens § 76 a Bestemmelsen indebærer, at der skabes en udvidet adgang til at foretage  

 konfiskation af udbytte fra kriminalitet, når tiltalte dømmes for en meget  

 alvorlig lovovertrædelse, som erfaringsmæssigt kan give betydeligt udbytte.
I  

 denne situation kan der foretages hel eller delvis konfiskation af tiltaltes  

 formue.
Der kan dog ikke foretages konfiskation af formuegoder, som tiltalte  

 sandsynliggør er lovligt erhvervet.
 Formuegoder erhvervet af tiltaltes ægtefælle eller samlever kan  

 konfiskeres efter samme regler, medmindre de er erhvervet mere end 5 år før  

 lovovertrædelsen eller på et tidspunkt, hvor ægteskabet eller samlivet ikke  

 bestod.
Der skabes endvidere adgang til at foretage konfiskation af formuegoder,  

 som tiltalte inden for de seneste 5 år har overdraget til en juridisk person  

 (selskaber m.v.), som den tiltalte - eventuelt sammen med sine nærmeste - har  

 en bestemmende indflydelse på.
Tilsvarende gælder, hvis tiltalte oppebærer en  

 betydelig del af den juridiske persons indtægter.
 Afgrænsningen af begrebet »nærmeste« forudsættes foretaget i  

 overensstemmelse med det tilsvarende begreb i retsplejelovens § 171 om, hvem  

 der er fritaget for den almindelige pligt til at afgive forklaring i retten,  

 jf. herom ovenfor under pkt. 9.1.
 Det bemærkes, at den foreslåede bestemmelse i § 76 a er et supplement til  

 de almindelige bestemmelser om udbyttekonfiskation i § 75, stk. 1, og § 76,  

 stk. 1, 4 og 5, som kan anvendes ved siden af den nye bestemmelse.
 Der henvises i øvrigt til de almindelige bemærkninger pkt. 6.4.
Til § 1, nr. 2 Straffelovens § 77, stk. 1 Efter den nugældende bestemmelse i straffelovens § 77, stk. 1, kan  

 konfiskeret udbytte anvendes til dækning af forurettedes erstatningskrav i  

 anledning af lovovertrædelsen.
Det foreslås, at også beløb konfiskeret i medfør af den nye bestemmelse i  

 § 76 a kan anvendes på denne måde.
Det er i sagens natur kun forurettede ved  

 den eller de lovovertrædelser, der danner grundlag for den udvidede  

 konfiskation, der kan fyldestgøres på denne måde, da den øvrige kriminalitet  

 ikke konkretiseres.
Til § 1, nr. 3 Straffelovens § 123 Efter forslaget udvides kredsen af personer omfattet af straffelovens §  

 123 til - ud over et vidne og vidnets nærmeste - også at omfatte »andre  

 med tilknytning til« vidnet, f.eks. en arbejdsgiver.
Det er ikke fundet lovteknisk muligt eller hensigtsmæssigt mere præcist at  

 angive den udvidede personkreds.
Personkredsen begrænses imidlertid af, at  

 overtrædelsen efter § 123 skal være begået mod den pågældende i anledning  

 af vidnets forklaring.
Herved udelukkes lovovertrædelser, der er uegnede  

 som (indirekte) trusler eller hævn over for vidnet.
For yderligere at  

 understrege denne begrænsning er det angivet, at vedkommende skal have  

 tilknytning til vidnet.
 Om baggrunden for forslaget henvises til de almindelige bemærkninger til  

 lovforslaget pkt. 9.
Til § 1, nr. 4 Straffelovens § 192 a Ved forslaget indføres en bestemmelse i straffeloven med en højere  

 strafferamme for særligt grove våbenlovsovertrædelser.
 Bestemmelsen omfatter indførelse, tilvirkning, besiddelse, bæren,  

 anvendelse og overdragelse af våben eller eksplosivstoffer, som på grund af  

 deres særdeles farlige karakter er egnede til at forvolde betydelig skade.
 Som eksempler på særdeles farlige våben, som vil være omfattet af  

 bestemmelsen, kan nævnes panserværnsraketter, morterer, håndgranater, bomber,  

 miner og automatiske skydevåben, herunder maskingeværer og maskinpistoler.
 Der skal være tale om våben eller eksplosivstoffer, der er egnede til at  

 forvolde betydelig skade, hvorved forstås ødelæggelse af en bygning, en del  

 heraf eller et lokale, eller at våbnene kan dræbe eller kvæste flere  

 mennesker på en gang.
 Om baggrunden for den foreslåede bestemmelse samt den nærmere afgrænsning  

 af anvendelsesområdet henvises i øvrigt til pkt. 12 i de almindelige  

 bemærkninger til lovforslaget.
Til § 2 Retsplejeloven Til § 2, nr. 1 Retsplejelovens § 32 Ændringen indebærer, at der bliver mulighed for at nægte grupper af  

 personer adgang til offentlige retsmøder, jf. den foreslåede § 32, stk.  

 3. Rettens formand kan herefter, hvis det skønnes nødvendigt for at opnå  

 en sandfærdig forklaring af et vidne eller en part, nægte adgang for venner,  

 bekendte, familiemedlemmer og andre personer, der tilhører en bestemt gruppe  

 - typisk samme gruppe som tiltalte - til et offentligt retsmøde.
 Herudover er der foretaget en sproglig ajourføring af den gældende  

 bestemmelse og enkelte andre ændringer.
Det præciseres bl.a., at det altid er rettens formand, der har kompetencen  

 til at træffe afgørelse om adgang til offentlige retsmøder.
Dette er i  

 overensstemmelse med de almindelige principper i retsplejelovens §§ 150 og  

 151, hvorefter rettens formand har den formelle ledelse af retsmøder.
 I tilknytning til de sproglige og redaktionelle ændringer indebærer  

 forslaget to yderligere realitetsændringer.
 For det første indebærer forslaget, at børn fremover som udgangspunkt har  

 adgang til at overvære offentlige retsmøder, men at dommeren dog kan beslutte  

 at nægte børn under 15 år adgang, jf. stk. 2, nr. 1 .
 For det andet indebærer forslaget, at der ikke længere bliver adgang til  

 at udelukke personer, der inden for de seneste 10 år har været i fængsel m.v.  

 eller har været anbragt i sindssygehospital, åndssvageanstalt eller anden  

 anstalt i medfør af straffelovens §§ 68-70.
 Børn over 15 år og tidligere dømte vil dog efter en konkret vurdering  

 kunne udelukkes efter de bestemmelser i § 32, som opretholdes, f.eks. af  

 hensyn til ro og orden eller opnåelse af en sandfærdig forklaring af et vidne  

 eller en part.
 Bortset fra de nævnte ændringer, er der ikke tilsigtet realitetsændringer  

 i bestemmelsens anvendelsesområde.
 Om baggrunden for forslaget henvises i øvrigt til de almindelige  

 bemærkninger til lovforslaget pkt. 8.
Til § 2, nr. 2 og 6 Retsplejelovens § 60, stk. 2, og § 789, stk. 1 og 2 Retsplejelovens § 60, stk. 2, om dommeres habilitet indeholder en  

 henvisning til retsplejelovens § 781, stk. 3. Endvidere indeholder  

 retsplejelovens § 789, stk. 1 og 2, der regulerer brugen af de såkaldte  

 »tilfældighedsfund« som beviser i retten, en henvisning til  

 retsplejelovens § 781, stk. 4.
 Ved lov nr. 388 af 22. maj 1996 om ændring af straffeloven og  

 retsplejeloven (Datakriminalitet) blev der imidlertid indsat et nyt stykke i  

 § 781, således at stk. 3-4 blev stk. 4-5. Den foreslåede ændring er således  

 alene en følge af denne tidligere ændring.
Til § 2, nr. 3, 9 og 10 Retsplejelovens § 196, kapitel 75 a og § 880 De foreslåede ændringer er et led i forslaget om revision af de gældende  

 regler om ransagning.
 Ved nr. 9 foreslås retsplejelovens kapitel 75 a om besigtigelse (§§  

 822 og 823) ophævet, og ved nr. 10 foreslås reglerne i § 822, stk. 2  

 og 3, om rettens besigtigelser under domsforhandlingen indsat som nyt stk. 4  

 i retsplejelovens § 880, der omhandler bevisførelse under domsforhandling i  

 landsret.
 Reglen i § 823 om syn og skøn i straffesager foreslås indsat i  

 retsplejelovens § 196, stk. 1, om rettens udmeldelse af syn og skøn, jf.  

 forslaget under nr. 3.
 De foreslåede ændringer er alene af redaktionel karakter.
Til § 2, nr. 4 Retsplejelovens § 759 Forslaget er en følge af den foreslåede revision af reglerne om  

 ransagning.
 Den gældende regel om ransagning med henblik på anholdelse findes i  

 retsplejelovens § 759, mens ransagning for at pågribe en person med henblik  

 på fuldbyrdelse af en straffedom reguleres ved en henvisning i  

 retsplejelovens § 761 til § 759.
Det foreslås, at bestemmelserne om ransagning med henblik på anholdelse og  

 fuldbyrdelse af en straffedom fortsat placeres i retsplejelovens kapitel om  

 anholdelse, men at § 759 omformuleres, således at det udtrykkeligt fremgår af  

stk. 1 , at ransagning også omfatter andre lokaliteter end  

 »hus«, f.eks. skure og biler.
Det vil efter lovforslaget fortsat  

 være en betingelse for ransagning efter § 759, at der er grund til at antage,  

 at den pågældende opholder sig på stedet.
Dette krav vil altid være opfyldt,  

 hvor ransagningen rettes mod lokaliteter, som den eftersøgte har rådighed  

 over.
 Bestemmelsen i stk. 2 er endvidere omformuleret, således at der med  

 hensyn til reglerne om kompetence og udførelsesmåde m.v. henvises til  

 reglerne i kapitel 73 om ransagning.
 Der henvises i øvrigt til betænkningen side 103 f.
Til § 2, nr. 5 Retsplejelovens § 781 Ved den foreslåede ændring af § 781, stk. 1, nr. 3 , bliver det  

 muligt at foretage indgreb i meddelelseshemmeligheden i efterforskningen af  

 sager om tyveri af særlig grov beskaffenhed (straffelovens § 286, stk. 1),  

 legemsangreb af særlig rå, brutal eller farlig karakter (straffelovens § 245)  

 og forsætlig fareforvoldelse (straffelovens § 252, stk. 1), uanset at disse  

 forbrydelsers strafferamme er under 6 år, der er det generelle krav til  

 kriminalitetens art for telefonaflytning m.v.
 De almindelige regler om kravet til mistankens styrke (§ 781, stk. 1, nr.  

 1), indikationskravet (§ 781, stk. 1, nr. 2) og proportionalitetskravet  

 gælder fortsat uændret.
 Om baggrunden for forslaget henvises til de almindelige bemærkninger pkt.  

 3.
Til § 2, nr. 7 Retsplejelovens § 789, stk. 3 Den foreslåede ændring af § 789 indebærer, at det bliver muligt at anvende  

 tilfældighedsfund som bevis i retten med rettens forudgående udtrykkelige  

 tilladelse.
Retten kan herefter - såfremt en række nærmere angivne  

 betingelser er opfyldt - godkende, at tilfældighedsfund anvendes som bevis i  

 retten.
Efter forslaget skal retten således ved vurderingen af, om  

 tilfældighedsfundet kan tillades anvendt som bevis i retten, lægge vægt på,  

 om der er andre efterforskningsskridt, der ville være egnede til at sikre  

 bevis i sagen.
Forslaget indebærer, at retten skal foretage en vurdering af,  

 om politiet i efterforskningen har foretaget de fornødne skridt til at  

 forsøge på anden måde at sikre bevis i sagen, jf. forslagets § 789, stk. 3,  

nr. 1 .
Retten skal efter forslagets § 789, stk. 3, nr. 2 , endvidere påse,  

 at tilfældighedsfundet angår en lovovertrædelse, der efter loven kan medføre  

 fængsel i 1 år og 6 måneder eller derover.
Bestemmelsen skal sikre, at den  

 kriminalitet, som tilfældighedsfundet vedrører, ikke er så bagatelagtig, at  

 det ville kunne være urimeligt at anvende tilfældighedsfundet som bevis.
Endelig indebærer forslagets § 789, stk. 3, nr. 3 , at retten skal  

 foretage en vurdering af rimeligheden af at anvende tilfældighedsfundet som  

 bevis i retten under hensyn til omstændighederne ved tilvejebringelsen af  

 tilladelsen til indgrebet i meddelelseshemmeligheden.
Ved denne vurdering bør  

 det bl.a. indgå, om indgrebet fører til beviser for mistanken for det  

 forhold, som begrundede indgrebet.
Har politiet ved indgrebet udover  

 tilfældighedsfundet også fundet beviser for den lovovertrædelse, der gav  

 grundlag for indgrebet, vil det i almindelighed være ubetænkeligt at anvende  

 tilfældighedsfundet som bevis i retten.
 Hvis anklagemyndigheden ønsker at anvende et tilfældighedsfund som bevis,  

 kan anklagemyndigheden f.eks. medtage bevismidlet i bevisfortegnelsen med  

 udtrykkelig angivelse af, at der er tale om et tilfældighedsfund, jf.  

 retsplejelovens § 789. Modsætter forsvareren sig bevisførelsen, kan  

 spørgsmålet forelægges for retten til afgørelse inden domsforhandlingen i  

 overensstemmelse med princippet i retsplejelovens § 837, stk. 2, jf. stk. 1.
 Om baggrunden for ændringerne henvises til de almindelige bemærkninger til  

 lovforslaget pkt. 4.
Til § 2, nr. 8 Retsplejelovens kapitel 73 om ransagning Til § 793 Bestemmelsen i stk. 1 indeholder en beskrivelse af de lokaliteter  

 og genstande, der er omfattet af ransagningsreglerne i kapitel 73.
 Ransagning af de lokaliteter og genstande, der er nævnt i stk. 1, nr. 1,  

 er de mest intense indgreb, mens de mindre indgribende ransagninger er  

 beskrevet i stk. 1, nr. 2. Udgangspunktet for denne sondring er nærmere  

 omtalt i de almindelige bemærkninger, pkt. 5.3.2.
I betænkningen om ransagning s. 50-52 er der foretaget en gennemgang af  

 bestemmelsen i grundlovens § 72, der stiller krav om retskendelse for  

 undersøgelse af hus og af breve og andre papirer.
Stk. 1, nr. 1, omhandler de  

 indgreb, der må anses for omfattet af grundlovens § 72, og indgreb, der i  

 intensitet må sidestilles hermed, medens stk. 1, nr. 2, omfatter alle andre  

 ransagninger.
 Sondringen har betydning for den foreslåede kompetenceregel, hvorefter  

 ransagninger, der er omfattet af § 793, stk. 1, nr. 2, over for mistænkte kan  

 besluttes af politiet uden retskendelse, jf. lovforslagets § 796, stk. 1.  

 Sondringen har også betydning bl.a. for betingelserne for at foretage  

 ransagning mod en mistænkt, jf. lovforslagets § 794, stk. 2.
Kapitel 73 omfatter kun indgreb, der er straffeprocessuelle tvangsindgreb.  

 Om forståelsen af dette begreb henvises til de almindelige bemærkninger pkt.  

 5.3.1. og betænkningen s. 35-37. Undersøgelser, som enhver lovligt kan  

 foretage, eller som vedrører lokaliteter eller genstande, som er frit  

 tilgængelige for politiet, er ifølge stk. 2 ikke omfattet af  

 reguleringen.
Der er ikke fastlagt en præcis nedre grænse for, hvad der er  

 ransagning og dermed omfattet af reguleringen, og hvilke undersøgelser  

 politiet frit kan foretage, fordi de ligger under denne grænse.
I  

 betænkningen s. 42-45 diskuteres denne nedre grænse, der belyses ved  

 eksempler.
Om afgrænsningen af ransagning over for offentlige myndigheders  

 kontrolforanstaltninger uden for strafferetsplejen henvises til betænkningen  

 s. 45-47 og de almindelige bemærkninger pkt. 5.3.1.
 Stk. 3, 1. pkt. , indeholder en henvisning til reglerne om  

 ransagning med henblik på anholdelse og fuldbyrdelse af en straffedom i  

 retsplejelovens §§ 759 og 761, jf. bemærkningerne til lovforslagets § 2, nr.  

 4. Af ordet »tillige« følger, at politiet kan vælge mellem at  

 anvende reglerne i §§ 759 og 761 eller kapitel 73, hvilket har praktisk  

 betydning, hvor der foretages ransagning både med henblik på f.eks. at finde  

 spor af en forbrydelse og at anholde den person, der er mistænkt for  

 forbrydelsen.
Bestemmelserne i stk. 3, 2. og 3. pkt. , indeholder en afgrænsning  

 af ransagning over for indgreb i meddelelseshemmeligheden, som er reguleret i  

 retsplejelovens kapitel 71, og legemsindgreb, som er reguleret i kapitel 72.  

 Da reglerne om legemsindgreb også omfatter visitation af det tøj, som en  

 person er iført, foreslås det, at sådan visitation, som ellers er omfattet af  

 ordlyden af § 793, stk. 1, nr. 2, holdes uden for reguleringen i kapitel 73.  

 Derimod anses undersøgelse af tøj i øvrigt samt tasker, som medbringes af en  

 person, for omfattet af reglerne om ransagning.
Der henvises til betænkningen  

 s. 39-40.
Til § 794 De gældende regler i retsplejelovens §§ 794 og 795 sondrer mellem  

 ransagning hos en sigtet og hos en ikke sigtet.
Denne sondring foreslås i  

 princippet opretholdt.
Det foreslås dog, at sondringen ændres, således at det  

 afgørende ikke bliver, hvorvidt der formelt er rejst sigtelse mod den  

 pågældende, men om der foreligger en vis mistanke.
Baggrunden for ændringen  

 er bl.a., at ransagning undertiden iværksættes mod en person, der mistænkes  

 for en lovovertrædelse, uden at der forinden er foreholdt den pågældende en  

 sigtelse, og uden at der ved ransagningen bliver lejlighed til det, fordi den  

 pågældende ikke er hjemme.
 Ved afgørelsen af, om ransagning skal anses for rettet mod en mistænkt  

 eller ej, er det mistanken mod den person, der har rådighed over lokaliteten  

 eller genstanden, der har betydning, mens ejerforholdet ikke er afgørende.
 Der stilles i øvrigt det krav til mistankens styrke, at den pågældende med  

 rimelig grund er mistænkt.
 Bestemmelserne i § 794, stk. 1 og 2 , erstatter den nugældende §  

 794. Reglerne indeholder de materielle betingelser for at foretage ransagning  

 hos en mistænkt og beskriver de krav, der skal være opfyldt med hensyn til  

 kriminalitetens art, mistankens styrke og indgrebets betydning for  

 efterforskningen.
 Betingelserne for at foretage ransagning af den i § 793, stk. 1, nr. 1,  

 nævnte art (dvs. boliger, husrum, dokumenter, papirer og lignende samt  

 indholdet af aflåste genstande), er strengere end for andre ransagninger  

 (dvs. af andre genstande og lokaliteter uden for husrum), idet der, jf. §  

 794, stk. 2, stilles yderligere krav til enten kriminaliteten eller  

 indikationen for indgrebet.
 Om stk. 1 og 2 henvises i øvrigt til de almindelige bemærkninger pkt.  

 5.3.3 og betænkningen side 55 f.
 Stk. 3, 1. pkt. , indeholder en udtrykkelig regulering af adgangen  

 til at foretage ransagning af meddelelser, der befinder sig hos den  

 mistænkte, og som hidrører fra personer, der er vidneudelukkede i medfør af  

 retsplejelovens § 170. Ransagning af kommunikation og notater, der befinder  

 sig hos den vidneudelukkede er reguleret i § 795, stk. 2.
Reglen er begrundet i det særlige tillidsforhold, der bør kunne være i  

 forhold til de nævnte personer.
Ordene »udelukket efter reglerne i §  

 170« omfatter ikke de i § 170, stk. 3, omhandlede personer, dvs.  

 personer, der er undergivet en særlig tavshedspligt.
Omfattet af bestemmelsen er f.eks. breve fra den mistænktes præst, læge  

 eller advokat samt disses medhjælpere.
Reglen omfatter i modsætning til §  

 795, stk. 2, ikke den mistænktes notater vedrørende et møde med en  

 vidneudelukket person, idet en regel herom ville give den mistænkte mulighed  

 for at bringe alle sine notater i ly for politiets ransagning ved at hævde,  

 at der er tale om notater fra møder med en advokat, læge etc.
Af tilsvarende  

 grunde må politiet også vedrørende korrespondance have mulighed for at sikre  

 sig, at der virkelig er tale om kommunikation med en vidneudelukket person.  

 Det kan således være nødvendigt for politiet at gennemse materialet for at  

 konstatere, om det er undtaget fra ransagning, når dette ikke umiddelbart  

 fremgår af materialet.
Hvis politiet under ransagning hos en mistænkt støder på en konvolut, som  

 synes at indeholde et brev fra den mistænktes advokat, må politiet undlade at  

 åbne konvolutten.
Såfremt der er grundlag for mistanke om, at konvolutten  

 indeholder andet end de fra ransagning undtagne meddelelser, må politiet  

 imidlertid kunne foretage en foreløbig beslaglæggelse af konvolutten med  

 henblik på at få rettens afgørelse af, hvorvidt konvolutten kan åbnes til  

 konstatering af dens indhold.
Såfremt indholdet viser sig at være  

 kommunikation med de af § 170, stk. 1 eller 4, omfattede personer, kan  

 ransagning ikke foretages, medmindre retten træffer beslutning i medfør af §  

 170, stk. 2. Findes der ikke grundlag herfor, kan meddelelsen ikke anvendes  

 som bevis eller konfiskeres, og beslaglæggelsen må ophæves, jf.  

 retsplejelovens § 824, stk. 2.
Dette gælder dog ikke, hvis meddelelserne giver anledning til, at der  

 rejses sigtelse for strafbart forhold mod den vidneudelukkede person selv.  

 Opstår mistanken først på grundlag af ransagningen, må politiet efter  

 omstændighederne være berettiget til at foretage en foreløbig beslaglæggelse  

 af den pågældende skriftlige meddelelse med henblik på rettens efterfølgende  

 godkendelse af ransagning og beslaglæggelse.
Træffer retten bestemmelse om  

 åbning af brevet, og konstaterer retten herunder, at det eventuelt kan danne  

 grundlag for en sigtelse mod den vidneudelukkede person selv, kan retten gøre  

 politiet bekendt med indholdet, for at politiet kan træffe bestemmelse om,  

 hvorvidt den pågældende findes at burde sigtes.
I sager om økonomisk kriminalitet, hvor større mængder materiale skal  

 beslaglægges, er det ikke altid praktisk muligt allerede under ransagningen  

 at udskille det materiale, som er beskyttet mod ransagning.
Problemet vil  

 formentlig især opstå, hvor det ikke ved ransagningen hos den mistænkte er  

 muligt at få dennes bistand til udskillelse af kommunikation med  

 vidneudelukkede personer.
I disse tilfælde må udskillelse af det fra  

 ransagning undtagne materiale ske under gennemgangen af dokumenterne efter  

 beslaglæggelse.
Bestemmelsen i stk. 3, 2. pkt. , indebærer, at der ydes  

 journalister m.fl. en beskyttelse mod ransagning, der svarer til bestemmelsen  

 i § 172 om fritagelse for vidnepligt.
Dette betyder, at der ikke kan  

 foretages ransagning hos den mistænkte af materiale, der indeholder de i §  

 172 nævnte oplysninger, og som hidrører fra en person, der efter § 172 er  

 fritaget for at afgive forklaring som vidne i sagen.
Ransagning vil dog kunne  

 finde sted, såfremt betingelserne efter § 172, stk. 5-6, for at pålægge  

 vidnepligt er opfyldt.
 Ved materiale forstås ikke blot brevveksling og andre skriftlige  

 optegnelser, men også f.eks. lyd- og billedoptagelser.
 Reglen i 2. pkt. er ny i forhold til Strafferetsplejeudvalgets forslag i  

 betænkningen om ransagning, men er medtaget som en parallel til de regler,  

 der gælder med hensyn til ransagning hos præster, læger og advokater, jf.  

 stk. 3, 1. pkt.
 Om reglen i stk. 3 henvises i øvrigt til de almindelige bemærkninger pkt.  

 5.3.8. og pkt. 5.4.4. og til bemærkningerne til lovforslagets § 795, stk. 2,  

 om samme problematik i forbindelse med ransagning hos personer, der er  

 omfattet af reglerne i §§ 170 eller 173. Endelig henvises til betænkningen  

 side 93 ff.
Til § 795 Bestemmelsen indeholder reglerne om ransagning over for personer, der ikke  

 er mistænkte.
I stk. 1, 1. pkt. , er betydningen af samtykke til ransagning fra  

 den ikke mistænkte fastlagt.
Hvis en ikke mistænkt meddeler samtykke til  

 ransagning, medfører dette, at indgrebet i det hele holdes uden for  

 reguleringen.
Det foreslås, at samtykket af hensyn til eventuel senere bevistvivl skal  

 være skriftligt, medmindre det meddeles i tilslutning til opdagelsen eller  

 anmeldelsen af en forbrydelse.
De sidstnævnte tilfælde omfatter f.eks.  

 situationer, hvor politiet tilkaldes af den forurettede i anledning af et  

 indbrud.
I stk. 1, 2. pkt. , fastlægges de materielle betingelser, der  

 gælder for ransagning hos ikke mistænkte, såfremt der ikke meddeles samtykke  

 til indgrebet.
Den foreslåede regel er en forenkling af den gældende  

 bestemmelse i retsplejelovens § 795. Der stilles krav til kriminalitetens art  

 og til indgrebets betydning for efterforskningen.
De foreslåede krav er noget  

 strengere end de krav, som stilles for ransagning hos mistænkte.
Ransagning  

 uden samtykke kan således ikke ske hos ikke mistænkte, såfremt  

 efterforskningen vedrører en lovovertrædelse, der alene kan medføre  

 bødestraf.
Det er ved bestemmelsens udformning forudsat, at det opstillede  

 kriminalitetskrav - en lovovertrædelse, der kan medføre frihedsstraf - ikke  

 er til hinder for, at der fortsat kan ske ransagning hos ikke mistænkte,  

 f.eks. i sager om promille- og sprirituskørsel, idet der på  

 sigtelsestidspunktet normalt ikke tages stilling til, hvilken af flere mulige  

 strafferammer inden for § 117, stk. 1 eller 3, forholdet må antages at skulle  

 henføres under, herunder om der foreligger gentagelse eller skærpende  

 omstændigheder.
Der vil i praksis normalt kunne rejses sigtelse for  

 overtrædelse af færdselslovens § 53 uden nærmere angivelse af, om kørslen vil  

 resultere i bødestraf eller frihedsstraf, således at ransagningsbetingelserne  

 i forhold til ikke mistænkte vil være opfyldt.
 I øvrigt henvises herom til de almindelige bemærkninger pkt. 5.3.4. samt  

 til betænkningen side 69 ff.
Bestemmelsen i stk. 2, 1. pkt. , regulerer adgangen til at foretage  

 ransagning hos personer, som er omfattet af vidneudelukkelsesreglen i  

 retsplejelovens § 170, dvs. den mistænktes præst, læge eller advokat.
Ordene  

 »udelukket efter reglerne i § 170« omfatter ikke de tilfælde, hvor  

 retten efter § 170, stk. 3, har bestemt, at forklaring ikke skal afgives om  

 forhold, med hensyn til hvilke vidnet i medfør af lovgivningen har  

 tavshedspligt, og hvis hemmeligholdelse har væsentlig betydning.
Bestemmelsen er absolut for så vidt angår mistænktes kommunikation med  

 præster i folkekirken eller anerkendte trossamfund og forsvarere i en  

 straffesag, idet der for disse personers vedkommende ikke er adgang til at  

 pålægge vidnepligt efter § 170. For så vidt angår læger og andre advokater  

 end forsvarere, for hvem der i § 170, stk. 2, er hjemmel til under særlige  

 omstændigheder at pålægge vidnepligt, vil der derimod ganske undtagelsesvis  

 kunne foretages ransagning, hvis betingelserne for at pålægge vidnepligt  

 efter § 170, stk. 2, er tilstede.
Da konstateringen heraf imidlertid kræver  

 en retlig afgørelse, vil indgrebet først kunne iværksættes, når retskendelse  

 herom foreligger, men vil ikke kunne ske på grundlag af politiets forudgående  

 beslutning, selv om der foreligger »periculum in mora«.
Bestemmelsen indebærer, at ransagning kan foretages hos de pågældende  

 personer og deres medhjælpere, men ikke med hensyn til papirer og lignende,  

 som indeholder meddelelser mellem den vidneudelukkede person og den  

 mistænkte, og heller ikke af notater m.v., som den vidneudelukkede har  

 foretaget vedrørende den mistænkte.
Med ordene »notater og  

 lignende« tænkes på f. eks. lægers journaler, advokaters notater om  

 samtaler med klienter eller om indhentede oplysninger vedrørende disse samt  

 advokaters procedurenotater.
Begrænsningen omfatter både nedskrevne notater  

 og oplysninger, der opbevares på anden måde, f. eks. i elektroniske medier.  

 Derimod er dokumenter, kontrakter, brevveksling med andre end klienten,  

 regnskaber og mødereferater, udfærdiget af andre end den vidneudelukkede,  

 ikke undtaget fra ransagning.
Bestemmelsen forudsætter desuden, at materialet  

 befinder sig hos den vidneudelukkede.
Hvis politiet under en ransagning finder sådanne meddelelser, notater  

 eller lignende, må politiet afstå fra at gøre sig bekendt med disse.
Fremgår  

 det ikke umiddelbart af et dokument, at det er undtaget fra ransagning, kan  

 det i praksis være nødvendigt for politiet at gennemse det.
Hvis politiet ved  

 en fejl får kendskab til de undtagne meddelelser m.v., må disse ikke bruges  

 som bevis i retten.
Dette gælder dog ikke, hvis meddelelserne giver anledning  

 til, at der rejses sigtelse for strafbart forhold mod den vidneudelukkede  

 person, eller at hvervet som forsvarer bliver frataget den pågældende, jf.  

 princippet i retsplejelovens § 791, stk. 3, in fine.
Opstår mistanken først  

 på grundlag af ransagningen, vil politiet efter omstændighederne være  

 berettiget til at foretage en foreløbig beslaglæggelse af de pågældende  

 skriftlige meddelelser, notater eller lignende med henblik på rettens  

 efterfølgende godkendelse af ransagning og beslaglæggelse.
Bestemmelsen i stk. 2, 2. pkt. , indebærer, at der ydes  

 journalister m.fl. en beskyttelse mod ransagning, der svarer til bestemmelsen  

 i § 172. Dette betyder, at hos disse personer er materiale, der indeholder de  

 i § 172 nævnte oplysninger, fritaget for ransagning.
Ransagning vil dog kunne  

 finde sted, såfremt betingelserne efter § 172, stk. 5-6, for at pålægge  

 vidnepligt er opfyldt.
Ved materiale forstås ikke blot brevveksling og andre  

 skriftlige optegnelser, men også f.eks. lyd- og billedoptagelser.
På samme måde som med hensyn til vidneudelukkede personer gælder det, at  

 en sigtelse mod den vidnefritagede person for medvirken til den  

 lovovertrædelse, der har begrundet ransagningen, bringer forholdet uden for  

 reglen i stk. 2, 2. pkt., jf. bemærkningerne ovenfor til stk. 2, 1. pkt.
For  

 lovovertrædelser, der begås gennem indholdet af et massemedie, gælder  

 imidlertid som udgangspunkt de særlige ansvarsregler i medieansvarsloven, jf.  

 dog denne lovs § 25. Herefter er det normalt alene den, der fremsætter en  

 udtalelse, forfatteren til en tekst osv., der kan drages til ansvar.  

 Straffelovens regler om medvirken, jf. § 23, finder således (normalt) ikke  

 anvendelse ved sådanne pressedelikter.
 Om stk. 2 henvises i øvrigt til de almindelige bemærkninger pkt. 5.3.8. og  

 pkt. 5.4.4., til bemærkningerne til forslaget til bestemmelsen i § 794, stk.  

 3, samt til betænkningen side 93 ff.
Til § 796 Bestemmelsen indeholder regler om kompetencen til at træffe afgørelse om  

 ransagning.
 Stk. 1 indebærer i forhold til gældende ret den ændring, at  

 politiet tillægges kompetencen til at træffe afgørelse om ransagning af de i  

 § 793, stk. 1, nr. 2, nævnte genstande og lokaliteter hos mistænkte.  

 Ransagning kan således besluttes af politiet med hensyn til en mistænkts  

 uaflåste taske eller kuffert, bil, have m.v.
 Der henvises herom også til de almindelige bemærkninger til lovforslaget  

 pkt. 5.3.3. og pkt. 5.4.1. samt til betænkningen side 62 f.
For så vidt angår ransagning af de i § 793, stk. 1, nr. 1, nævnte  

 genstande over for mistænkte samt ransagning over for ikke mistænkte, kræves  

 der ifølge stk. 2, 1. pkt. , som hovedregel retskendelse.
Stk. 2,  

 2. og 3. pkt., indeholder bestemmelser om retskendelsens indhold.
 Stk. 3, 1. pkt., indeholder en regel om de tilfælde, hvor øjemedet  

 ville forspildes ved at afvente en retskendelse (»periculum in  

 mora«). Reglen giver politiet adgang til at træffe en foreløbig  

 beslutning om ransagning i disse tilfælde.
Efter stk. 3, 2. pkt. , har den, mod hvis husrum, lokaliteter eller  

 genstande ransagningen retter sig, ret til at begære sagen forelagt retten.  

 Politiet skal underrette den pågældende herom, jf. lovforslagets § 798, stk.  

 2 og 3. I givet fald skal politiet snarest og senest inden 24 timer forelægge  

 sagen for retten, der ved kendelse afgør, om indgrebet kan godkendes.
Sagen  

 skal blot være forelagt for retten inden udløbet af 24-timers fristen.
Retten  

 behøver ikke træffe afgørelse i sagen inden for denne frist.
Denne regel er  

 ændret i forhold til udkastet i betænkningen, således at efterfølgende  

 forelæggelse ikke skal ske i alle tilfælde, men kun hvor der fremsættes  

 anmodning om det, jf. de almindelige bemærkninger ovenfor pkt. 5.4.1.
Efter stk. 4 , skal der være givet den, mod hvem indgrebet efter  

 stk. 3 retter sig, adgang til at udtale sig, inden retten træffer afgørelse  

 om, hvorvidt indgrebet kan godkendes.
Udtalelsen kan afgives til  

 politirapport, der videregives til retten.
For så vidt angår en sigtets ret til at komme til stede og udtale sig  

 træder bestemmelsen i stedet for den almindelige regel i § 748, stk. 1, om  

 sigtedes ret til overvære retsmøder under efterforskningen.
Det foreslås  

 samtidig, at § 748, stk. 5-6, skal finde tilsvarende anvendelse.
Efter denne  

 bestemmelse kan retten på begæring bestemme, at der ikke skal gives  

 underretning om et retsmødes afholdelse, eller at den pågældende skal være  

 udelukket fra at overvære et retsmøde helt eller delvis, hvis hensynet til  

 fremmede magter, til statens sikkerhed eller til sagens opklaring  

 undtagelsesvis gør det påkrævet.
 Om stk. 3 og 4 henvises også til de almindelige bemærkninger ovenfor under  

 pkt. 5.3.3., pkt. 5.3.4. og pkt. 5.4.1.
Stk. 5 indeholder en bestemmelse om betydningen af, at en mistænkt  

 meddeler samtykke til ransagning.
Hvis samtykke meddeles, indebærer det, at  

 kompetencen til at træffe bestemmelse om indgrebet overføres til politiet.  

 Samtykke medfører derimod ikke, at de øvrige regler i lovens kapitel 73,  

 herunder kravene til kriminalitetens art, mistankens styrke og indikationen,  

 kan fraviges.
Politiet vil således ikke kunne træffe bestemmelse om  

 ransagning, medmindre betingelserne i § 794, stk. 1 og 2, er opfyldt, selv om  

 der meddeles samtykke til indgrebet.
Det foreslås, at samtykke som efter de  

 gældende regler skal foreligge skriftligt.
Der henvises i øvrigt til de  

 almindelige bemærkninger pkt. 5.3.3.
Bestemmelsen i stk. 6 er indsat for at skabe hjemmel for politiet  

 til at foretage ransagning af gerningssteder, hvor det ikke er praktisk  

 muligt forinden at opnå samtykke fra den ikke mistænkte, der har rådighed  

 over lokaliteten eller genstanden.
Reglen har især betydning, hvor der  

 konstateres indbrud i huse eller lejligheder, hvis indehavere er bortrejst,  

 eller i ubeboede sommerhuse.
Underretning om en ransagning foretaget i medfør  

 af denne regel skal snarest gives den, der har rådighed over lokaliteten  

 eller genstanden, men sagen skal ikke forelægges for retten.
Der er dog  

 adgang til at indbringe en sådan ransagning for retten i medfør af reglen i  

 retsplejelovens § 746, stk. 1. Om denne regel henvises i øvrigt til de  

 almindelige bemærkninger til lovforslaget pkt. 5.3.4. og til betænkningen  

 side 73 ff.
Til § 797 I stk. 1 foreslås, at den proportionalitetsgrundsætning, som  

 antages at gælde ved alle straffeprocessuelle tvangsindgreb, lovfæstes også  

 for ransagning.
Reglen gælder for indgreb både mod mistænkte og ikke  

 mistænkte og foreslås udformet i overensstemmelse med retsplejelovens § 792 e  

 om legemsindgreb og § 782, stk. 1, om indgreb i meddelelseshemmeligheden.
 Ved afvejningen af, om der foreligger den fornødne proportionalitet, kan  

 f.eks. ved indgreb over for medarbejdere ved medierne også lægges vægt på  

 hensynet til informations- og ytringsfriheden, jf. herved de foreslåede  

 bestemmelser i § 794, stk. 3, 2. pkt., og § 795, stk. 2, 2. pkt.
 Stk. 2 indeholder en bestemmelse om, at der ved afvejningen efter  

 stk. 1 særligt skal lægges vægt på, om ransagningen er forbundet med  

 ødelæggelse eller beskadigelse af ting, idet indgrebet i så fald er særligt  

 føleligt.
 Om reglen i § 797 henvises i øvrigt til betænkningen side 61 og side 88 f.
Til § 798 Bestemmelsen i lovforslagets § 798 indeholder regler om politiets  

 fremgangsmåde ved gennemførelsen af ransagninger.
Stk. 1 indeholder en almindelige grundsætning om skånsomhed, som  

 antages at gælde for alle straffeprocessuelle tvangsindgreb.
En lignende  

 regel findes i dag i retsplejelovens § 800. Lovforslagets bestemmelse er  

 udformet, således at det specielt angives, at ransagning så vidt muligt skal  

 foretages uden at forårsage ødelæggelse og beskadigelse og uden at vække  

 unødig opsigt.
Heraf følger bl.a., at politiet - som det i dag er foreskrevet  

 i § 799, stk. 4 - inden ransagningen iværksættes, skal opfordre den, der  

 eventuelt træffes til stede, til at åbne låste døre, genstande m.v. samt til  

 at udlevere eftersøgte genstande.
Der henvises i øvrigt til betænkningen side  

 79, 80 og 88.
I stk. 2, 1.-3. pkt. , fastsættes regler om pligten til at gøre  

 den, mod hvem indgrebet rettes, eller andre tilstedeværende bekendt med  

 ransagningens foretagelse og grundlaget herfor.
Oplysning om grundlaget for  

 ransagningen bør omfatte en kort beskrivelse af sigtelsen og de  

 omstændigheder, der begrunder ransagningen, samt det formelle grundlag for  

 ransagningen.
Foreligger der retskendelse for indgrebet, skal denne på  

 begæring forevises.
Af 3. pkt. - der er ny i forhold til lovudkastet i  

 betænkningen, jf. pkt. 5.4.1. i de almindelige bemærkninger - følger, at  

 politiet skal vejlede den pågældende om adgangen til at få spørgsmålet  

 indbragt for retten, hvis der er tale om et »periculum in  

 mora«-indgreb, jf. lovforslagets § 796, stk. 3.
 Endvidere foreslås det, at politiet ligesom efter gældende ret skal  

 opfordre tilstedeværende til at overvære ransagningen.Der henvises også til  

 betænkningen side 83.
Stk. 2, 4. pkt. , indebærer i forhold til gældende ret en ændring  

 i pligten til at tilkalde vidner til ransagning.
Efter forslaget har den, mod  

 hvem ransagningen retter sig, adgang til at udpege en bestemt person til som  

 vidne at overvære ransagningen.
Det forudsættes, at politiet gør den  

 pågældende bekendt med denne ret.
Adgangen til at kræve et bestemt vidne til  

 stede gælder dog kun, hvis det kan ske uden fare for efterforskningen og  

 inden rimelig tid.
Bor det vidne, der ønskes tilkaldt, så langt væk, at der  

 vil gå en vis tid, inden vidnet kan komme til stede, kan politiet gennemføre  

 ransagningen uden at afvente den pågældendes tilstedekomst.
Det samme gælder,  

 hvis det ønskede vidne ikke træffes hjemme.
Ransagningen skal i sådanne  

 tilfælde ikke udsættes med henblik på at afvente vidnets hjemkomst.
Har politiet mistanke om, at det vidne, der ønskes tilkaldt, kan være en  

 medskyldig, vil efterforskningsmæssige grunde tale mod at tilkalde den  

 pågældende.
Politiet kan således afvise at rette henvendelse til bestemte  

 personer, som den sigtede ønsker tilkaldt som vidne, såfremt politiet har  

 mistanke om, at sigtede hermed forsøger at advare eller påvirke medskyldige.
 Politiets nægtelse af at tilkalde et bestemt vidne medfører ikke, at  

 ransagningen skal udsættes, indtil retten har taget stilling til spørgsmålet,  

 men nægtelsen kan prøves af retten enten i forbindelse med en eventuel  

 efterfølgende forelæggelse af ransagningen for retten eller ved særskilt  

 indbringelse af dette spørgsmål efter retsplejelovens almindelige regler.
Det er i forbindelse med høringen over betænkningen foreslået, at  

 ransagning hos personer, der er omfattet af § 172, ikke må gennemføres,  

 medmindre den pågældende selv er til stede, og har mulighed for at udtage  

 materiale, der ikke er genstand for ransagning, jf. lovforslagets § 795, stk.  

 2, 2. pkt.
Justitsministeriet finder ikke grundlag for at gennemføre en sådan  

 særregel, der alvorligt ville kunne skade politiets  

 efterforskningsmuligheder.
I praksis vil politiet som alt overvejende  

 hovedregel ikke gennemføre en ransagning hos journalister m.v. uden  

 forudgående aftale med den pågældende.
Selv om journalisten ikke er til  

 stede, vil den pågældende, hvis der er mulighed for at komme i kontakt med  

 ham, kunne udpege et vidne efter reglen i stk. 2.
Ved bestemmelsen i stk. 2, 5. pkt. , opretholdes den gældende regel  

 i retsplejelovens § 799, stk. 2, hvorefter der kan træffes bestemmelse om  

 fjernelse af tilstedeværende, såfremt formålet med ransagningen gør det  

 påkrævet, eller der lægges hindringer i vejen for ransagningen.
Reglen er  

 forenklet i forhold til den gældende bestemmelse.
Såfremt ingen træffes til stede, skal der ifølge lovforslagets stk.  

 3 ved de mere byrdefulde ransagninger som beskrevet i § 793, stk. 1, nr.  

 1, så vidt muligt tilkaldes to vidner eller husfæller til at overvære  

 ransagningen, ligesom der efterfølgende skal gives den, der har rådighed over  

 husrummet eller genstanden, meddelelse om ransagningen.
Er der tale om et  

 »periculum in mora«-indgreb, skal politiet tillige efterfølgende  

 vejlede den pågældende om adgangen til at få ransagningen prøvet af retten.  

 Underretning kan gives ved, at der efterlades en meddelelse på stedet.
En  

 sådan meddelelse bør indeholde oplysning om tidspunktet og grundlaget for  

 ransagningen og om eventuelt beslaglagte genstande.
Endvidere bør det  

 anføres, hvortil henvendelse kan rettes, hvis yderligere oplysninger ønskes.
Til § 799 Bestemmelsen indeholder en ny regel, hvorved politiets adgang til at  

 foretage hemmelig ransagning lovreguleres.
Ved forslaget gives der adgang til, at ransagning i særlige tilfælde kan  

 foretages, uden at den, mod hvem indgrebet rettes, eller andre gøres bekendt  

 hermed.
En sådan hemmelig ransagning skal efter forslaget kun kunne finde  

 sted i de tilfælde, hvor efterforskningen vedrører en forsætlig overtrædelse  

 af straffelovens kapitel 12 eller 13, et drab, jf. straffelovens § 237, eller  

 en grov narkotikaforbrydelse, jf. straffelovens § 191. Endvidere skal  

 reglerne i lovens kapitel 71 (indgreb i meddelelseshemmeligheden) om  

 advokatbeskikkelse (§§ 784 og 785), om efterfølgende underretning (§ 788) og  

 om tidsfrist og om indberetning til Justitsministeriet om uberettigede  

 indgreb (§ 783, stk. 2 og 3) iagttages.
 Om baggrunden for den foreslåede regel henvises i øvrigt til de  

 almindelige bemærkninger pkt. 5.3.6. og pkt. 5.4.2. samt til betænkningen  

 side 99 f.
Hemmelig ransagning skal efter bestemmelsens stk. 1, 2. pkt. , der  

 er ny i forhold til lovudkastet i betænkningen om ransagning - ikke kunne  

 finde sted hos personer, der i medfør af retsplejelovens § 170 er udelukket  

 fra eller efter reglerne i § 172 er fritaget for at afgive vidneforklaring i  

 sagen.
Bestemmelsen indebærer, at husrum, andre lokaliteter eller genstande,  

 som den vidneudelukkede eller vidnefritagede person har rådighed over, som  

 hovedregel ikke kan gøres til genstand for hemmelig ransagning.
Reglen har  

 således et videre anvendelsesområde end undtagelsesreglerne i § 794, stk. 3,  

 og § 795, stk. 2.
 Det første led af bestemmelsen omfatter undtagelsesfrit den mistænktes  

 præst og forsvarer, mens den pågældendes læge og advokat samt disses  

 medhjælpere af retten kan blive pålagt at afgive vidneforklaring og dermed i  

 princippet også efter rettens bestemmelse kan undergives hemmelig ransagning.  

 Andet led af bestemmelsen omfatter redaktører og andre redaktionelle  

 medarbejdere som nævnt § 170, der henviser til medieansvarslovens § 1, nr. 1  

 og 2, men også denne personkreds kan af retten meddeles pålæg om at afgive  

 vidneforklaring.
I praksis vil den vurdering, som retten skal foretage for at afgøre, om  

 vidnepligt kan pålægges, og om hemmelig ransagning dermed kan finde sted hos  

 de her nævnte persongrupper, imidlertid være en anden end efter § 794, stk.  

 3, og § 795, stk. 2. Det vil være vanskeligt for retten på forhånd at tage  

 stilling til, dels hvilket materiale der vil kunne findes ved ransagningen,  

 dels om dette materiale indeholder oplysninger af en beskaffenhed som nævnt i  

 § 170, stk. 2, og § 172, stk. 5-6, og om disse oplysninger i givet fald har  

 en sådan betydning for sagens udfald, at de særlige hensyn, som  

 vidneudelukkelses- og vidnefritagelsesreglerne er begrundet i, bør vige,  

 således at der kan foretages hemmelig ransagning.
Det må derfor antages, at  

 hemmelig ransagning hos de nævnte personer i praksis sjældent vil finde sted.
Undtagelsesreglen finder dog ikke anvendelse, hvis den mistænkte for et  

 strafbart forhold alene er den vidneudelukkede eller vidnefritagede person  

 selv.
Hemmelig ransagning vil i så fald kunne finde sted efter de almindelige  

 regler, idet undtagelsesreglen kun gælder, hvor der er en aktuel vidnestatus.
Til § 800 Bestemmelsen regulerer politiets anvendelse af tilfældighedsfund, dvs.  

 fund af spor, som vedrører en anden forbrydelse end den, der dannede grundlag  

 for ransagningen.
Det foreslås, at tilfældighedsfund som hovedregel alene må  

 anvendes som bevis i retten, såfremt tilfældighedsfundet vedrører en  

 lovovertrædelse, som i sig selv kunne have begrundet ransagning.
 Som en undtagelse til denne hovedregel foreslås i § 800, stk. 2, at retten  

 kan give tilladelse til at anvende et tilfældighedsfund, der er fundet ved en  

 hemmelig ransagning i medfør af den foreslåede bestemmelse i § 799, stk. 1,  

 som bevis i retten, selv om fundet ikke vedrører en overtrædelse, der kan  

 danne grundlag for hemmelig ransagning.
Det er en betingelse, at tilfældighedsfundet skal vedrøre en  

 lovovertrædelse, der kan medføre fængsel i 6 år eller derover.
De øvrige  

 betingelser for, at retten kan tillade anvendelse af et sådant  

 tilfældighedsfund, svarer til betingelserne for anvendelse af  

 tilfældighedsfund ved indgreb i meddelelseshemmeligheden, jf. forslaget til §  

 789, stk. 3. Om denne bestemmelse henvises til bemærkningerne til  

 lovforslagets § 2, nr. 7, og til de almindelige bemærkninger til lovforslaget  

 pkt. 4. For så vidt angår betingelsen om, at andre efterforskningsskridt ikke  

 skal være egnede til at sikre bevis i sagen, jf. § 800, stk. 2, nr. 1,  

 bemærkes det, at et egnet efterforskningsskridt i nogle sager vil være at  

 gennemføre en ransagning, der ikke holdes skjult for den, som ransagningen  

 foretages hos.
Om reglen om tilfældighedsfund henvises i øvrigt til de  

 almindelige bemærkninger pkt. 5.3.7. og pkt. 5.4.3.
 Om tilfældighedsfund henvises i øvrigt til betænkningen side 91 ff.
Til § 3 Våbenloven Til § 3, nr. 1 Våbenlovens § 10, stk. 2 Ved den foreslåede ændring af § 10 i våbenloven tilsigtes en betydelig  

 skærpelse af strafudmålingen for ulovlig besiddelse af skydevåben under  

 særligt skærpende omstændigheder.
 Særligt skærpende omstændigheder kan f.eks. foreligge, hvis et  

 skydevåben bæres på offentligt tilgængelige steder, og våbenet er skarpladt,  

 eller besidderen har ammunition på sig, således at våbnet kan bruges.
 Ved besiddelse af skydevåben på ikke offentligt tilgængelige steder,  

 f.eks. på bopælen eller i en klub eller lignende, kan der f.eks. foreligge  

 særligt skærpende omstændigheder, hvis der er tale om våben, som den  

 pågældende har skaffet sig på strafbar vis f.eks. ved tyveri, eller hvis  

 våbnene besiddes på tilholdssteder for rockergrupper eller hos personer med  

 tilknytning til rockermiljøet.
Ved offentligt tilgængelige steder forstås steder, hvortil der er  

 almindelig adgang, herunder veje, parker, offentlige transportmidler,  

 restauranter, butikker, butikscentre, forlystelsessteder og offentlige  

 kontorer.
Også besiddelsen af våben i en bil, som befinder sig på et  

 offentligt tilgængeligt sted, vil være omfattet af bestemmelsen.
 Ved gentagne tilfælde forstås ikke alene tilfælde, hvor den  

 tiltalte tidligere er dømt for ulovlig våbenbesiddelse (egentlig  

 gentagelsesvirkning), men også tilfælde, hvor der foreligger flere forhold  

 til samtidig pådømmelse (sammenstød af forbrydelser). Det er således ikke en  

 forudsætning, at betingelserne i straffelovens § 81 om den egentlige  

 gentagelsesvirkning er opfyldt.
 Der henvises i øvrigt til de almindelige bemærkninger pkt. 11.
Til § 3, nr. 2 Våbenlovens § 10, stk. 3, der bliver stk. 4 Den gældende bestemmelse i våbenlovens 10, stk. 3, indebærer, at der kan  

 pålægges juridiske personer, dvs. selskaber m.v., bødeansvar for overtrædelse  

 af våbenloven.
Ved lov nr. 474 af 12. juni 1996 om ændring af straffeloven blev der  

 fastsat regler om strafansvar for juridiske personer i straffeloven, således  

 at bestemmelser herom i særlovgivningen skal udformes som en henvisning til  

 reglerne i straffeloven.
Det var i bemærkningerne til lovforslaget forudsat,  

 at allerede gældende bestemmelser om strafansvar for juridiske personer blev  

 ændret i overensstemmelse hermed ved førstkommende lejlighed.
 Det foreslås derfor, at bestemmelsen i våbenlovens § 10, stk. 3, der ved  

 den under nr. 1 foreslåede ændring bliver stk. 4, ændres til en henvisning  

 til reglerne i straffelovens femte kapitel om strafansvar for juridiske  

 personer.
Til § 4 Det foreslås, at ændringerne i straffeloven (§ 1) og våbenloven (§ 3)  

 under hensyn til lovændringernes karakter træder i kraft dagen efter  

 bekendtgørelsen i Lovtidende.
Det samme gælder de foreslåede ændringer af  

 reglerne i retsplejeloven om udelukkelse af grupper af personer fra retsmøder  

 (§ 2, nr. 1), ændringerne i reglerne om telefonaflytning m.v. og  

 tilfældighedsfund ved indgreb i meddelelseshemmeligheden (§ 2, nr. 5 og 7)  

 samt de redaktionelle ændringer (§ 2, nr. 2 og 6).
 De nye regler om ransagning foreslås sat i kraft den 1. februar 1997, idet  

 der bør gives politiet og retterne en kortere periode til at indrette sig  

 efter de nye regler, inden de skal anvendes i praksis.
 Det følger af almindelige principper, at de nye bestemmelser om  

 konfiskation i lovforslagets § 1, nr. 1 og 2, kun finder anvendelse ved  

 konfiskation på grundlag af lovovertrædelser begået efter lovens  

 ikrafttræden, jf. herved straffelovens § 4, stk. 2. Når en strafbar handling,  

 der kan danne grundlag for udvidet konfiskation, jf. den foreslåede  

 bestemmelse i straffelovens § 76 a, stk. 1, er foretaget efter  

 ikrafttrædelsen, kan der imidlertid foretages konfiskation af formuegoder  

 efter § 76 a, uanset om formuegoderne er erhvervet før ikrafttrædelsen, jf.  

 dog § 76 a, stk. 2, nr. 1, og stk. 3, om en 5 års-grænse for konfiskation hos  

 ægtefæller, samlevere og juridiske personer.
 De straffebestemmelser, der omfattes af lovforslagets § 1, nr. 3 og 4  

 (straffelovens § 123 og § 192 a) og § 4 (våbenloven), finder anvendelse på  

 handlinger begået efter lovens ikrafttræden, jf. herved straffelovens § 3,  

 stk. 1.
De nye bestemmelser om politiets efterforskning (indgreb i  

 meddelelseshemmeligheden og ransagning) vil gælde for afgørelser om sådanne  

 efterforskningsskridt, der træffes efter lovens ikrafttræden.
Reglen om  

 udelukkelse af grupper af personer fra retsmøder gælder for retsmøder, der  

 afholdes efter ikrafttrædelsen.
Til § 5 Bestemmelsen fastsætter lovens territoriale gyldighedsområde og indebærer,  

 at loven ikke gælder for Færøerne og Grønland.
De foreslåede ændringer i  

 straffeloven (§ 1) kan dog sættes i kraft på Færøerne ved kongelig anordning.
Skriftlig fremsættelse Justitsministeren (Bjørn Westh):
 Herved tillader jeg mig for det høje Ting at fremsætte:
 Forslag til Lov om ændring af straffeloven, retsplejeloven og  

 våbenloven. (Styrkelse af politiets muligheder for at efterforske alvorlig  

 kriminalitet, konfiskation, øget vidnebeskyttelse og skærpelse af straffen  

 for våbenbesiddelse m.v.).
(Lovforslag nr.
L 98).
Lovforslagets formål er at styrke politiets muligheder for at efterforske  

 alvorlig kriminalitet, herunder kriminalitet, der begås af flere personer i  

 forening.
Der foreslås endvidere en udvidet adgang til konfiskation af  

 udbytte fra ikke-identificeret kriminalitet, en forbedret beskyttelse af  

 vidner og en væsentlig skærpelse af straffen for ulovlig våbenbesiddelse.
 Det første element i lovforslaget er en styrkelse af politiets  

 efterforskningsmuligheder.
Lovforslaget indeholder således forslag om, at politiet får mulighed for  

 at foretage telefonaflytning m.v. i sager om grov vold, forsætlig  

 farefremkaldelse og grove tyverier.
Telefonaflytning kan være et nødvendigt  

 indgreb for at kunne opklare alvorlig kriminalitet, som begås af flere  

 personer i forening, og i denne form for kriminalitet indgår ofte  

 voldshandlinger og grov berigelseskriminalitet.
Lovforslaget indeholder endvidere et helt nyt kapitel i retsplejeloven om  

 ransagning.
Heri er indeholdt et forslag om, at politiet i sager om forsætlig  

 overtrædelse af straffelovens 12. og 13. kapitel om forbrydelser mod statens  

 sikkerhed og i sager om grove narkotikaforbrydelser og manddrab skal kunne  

 foretage ransagning uden umiddelbar underretning til den, der ransages hos  

 (såkaldt hemmelig ransagning).
 Endelig foreslås en begrænset udvidelse af muligheden for at anvende  

 oplysninger, som er fremkommet "tilfældigt" i forbindelse med et  

 indgreb i meddelelseshemmeligheden, som bevis i straffesager (de såkaldte  

 tilfældighedsfund).
Det kan forekomme stødende, at politiet må opgive at få en person dømt for  

 kriminalitet, som er alvorlig, men dog ikke tilstrækkeligt alvorlig til i sig  

 selv at kunne danne grundlag for et indgreb i meddelelseshemmeligheden, blot  

 fordi de eneste beviser i sagen er "tilfældighedsfund" og derfor  

 ikke kan anvendes i retten.
Det foreslås derfor, at retten skal kunne tillade  

 anvendelsen af sådanne oplysninger som bevis under visse betingelser,  

 herunder hvis retten finder det ubetænkeligt.
 Det andet element i lovforslaget er en udvidet adgang til konfiskation af  

 udbytte fra ikke-identificeret kriminalitet.
Efter de gældende regler om konfiskation skal anklagemyndigheden bevise,  

 at de formuegoder, der skal konfiskeres, stammer fra en konkret strafbar  

 handling.
Dette vil også efter forslaget være hovedreglen.
 Hvis en person dømmes for alvorlig kriminalitet, der kan give betydeligt  

 udbytte, som f.eks. omfattende narkotikakriminalitet, og den pågældende  

 samtidig er i besiddelse af en betydelig formue uden at kunne redegøre for,  

 hvordan den er erhvervet, forekommer det dog urimeligt, hvis den pågældende  

 uden videre kan beholde denne formue.
Det foreslås derfor, at der skal kunne ske konfiskation af en persons  

 formuegoder, hvis den pågældende dømmes for alvorlig kriminalitet, som kan  

 medføre betydeligt udbytte, og den pågældende ikke kan sandsynliggøre, at  

 formuegodet er erhvervet på lovlig vis.
Der vil endvidere kunne ske  

 konfiskation af formuegoder, der tilhører den dømtes ægtefælle eller samlever  

 eller selskaber, som kontrolleres af den dømte eller dennes nærmeste.
 Det tredje element i lovforslaget er en forbedret beskyttelse af vidner.
Der foreslås indført en adgang for retten til at udelukke medlemmer af en  

 bestemt gruppe fra at overvære et retsmøde.
Der kan f.eks. være tale om  

 medlemmer af en rockergruppe, hvis tilstedeværelse virker truende på de  

 vidner, der skal afgive forklaring.
 Det foreslås også, at trusler mod vidner skal forebygges ved i videre  

 omfang på et tidligt tidspunkt i sagen at foretage en indenretlig afhøring af  

 vidner, som risikerer at blive udsat for trusler.
 Endvidere foreslås en udvidet kriminalisering af trusler m.v. mod vidner,  

 således at f.eks. trusler mod et vidnes arbejdsgiver eller kolleger, der  

 fremsættes for at påvirke vidnets forklaring, også vil kunne straffes.
Endelig er det hensigten at nedsætte en arbejdsgruppe, der kan undersøge  

 de praktiske fremgangsmåder, der allerede i dag kan anvendes til beskyttelse  

 af vidner, og informere om disse fremgangsmåder.
Arbejdsgruppen kan også  

 overveje, om der er behov for ændringer af de gældende regler, herunder om  

 der er behov for at indføre et egentligt vidnebeskyttelsesprogram i Danmark.
 Det fjerde og sidste element i lovforslaget er en skærpelse af straffen  

 for ulovlig våbenbesiddelse.
I de seneste år har politiet under ransagninger og visitationer af  

 personer med tilknytning til rockermiljøet fundet betydelige mængder af  

 våben, herunder skydevåben, håndgranater, bomber og sprængstof.
Sådanne våben  

 kan, uanset om de besiddes af rockere eller af andre, indebære en fare for  

 menneskers liv og velfærd, og for at kunne gribe effektivt ind overfor  

 detteforeslås en betydelig skærpelse af straffene for våbenbesiddelse.
Der foreslås derfor indsat en ny bestemmelse i våbenloven, der gør det  

 klart, at besiddelse af skydevåben med tilhørende ammunition på offentligt  

 tilgængelige steder eller besiddelse af skydevåben under andre skærpende  

 omstændigheder eller i gentagelsestilfælde skal medføre fængselsstraf.
Det  

 forudsættes, at straffen vil være mindst fængsel i 4 måneder i  

 førstegangstilfælde.
Der foreslås endvidere indsat en ny bestemmelse i straffeloven med en  

 strafferamme på fængsel indtil 4 år for besiddelse af særdeles farlige våben.  

 Bestemmelsen forudsættes anvendt ved ulovlig besiddelse af f.eks.  

 panserværnsraketter, håndgranater og maskingeværer.
Straffen for besiddelse  

 af sådanne våben forudsættes at blive fængsel i 10-12 måneder.
 Det er regeringens opfattelse, at de foreslåede regler er et både vigtigt  

 og nødvendigt led i kampen mod den alvorlige kriminalitet, herunder også  

 rockerkriminalitet.
 Idet jeg i øvrigt henviser til lovforslaget og de ledsagende bemærkninger,  

 skal jeg hermed anbefale lovforslaget til det høje Tings velvillige  

 behandling.
Bilag 1 I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I straffeloven, jf. lovbekendtgørelse nr. 886 af 30. oktober 1992, som  

 ændret senest ved lov nr. 474 af 12. juni 1996, foretages følgende ændringer:
 1. Efter § 76 indsættes:
»§ 76 a.
Der kan foretages hel eller delvis konfiskation af  

 formuegoder, der tilhører en person, som findes skyldig i en strafbar  

 handling, når 1) handlingen er af en sådan karakter, at den kan give betydeligt udbytte,  

 og 2) den efter loven kan straffes med fængsel i 6 år eller derover eller er  

 en overtrædelse af § 286, stk. 1.
Stk. 2. Under betingelser som nævnt i stk. 1 kan der foretages hel  

 eller delvis konfiskation af formuegoder, som den pågældendes ægtefælle eller  

 samlever har erhvervet, medmindre 1) formuegodet er erhvervet mere end 5 år før den strafbare handling, som  

 danner grundlag for konfiskation efter stk. 1, eller 2) ægteskabet eller samlivsforholdet ikke bestod på tidspunktet for  

 erhvervelsen.
Stk. 3. Under betingelser som nævnt i stk. 1 kan der foretages hel  

 eller delvis konfiskation af formuegoder overdraget til en juridisk person,  

 som den pågældende alene eller sammen med sine nærmeste har en bestemmende  

 indflydelse på.
Det samme gælder, hvis den pågældende oppebærer en betydelig  

 del af den juridiske persons indtægter.
Konfiskation kan dog ikke ske, hvis  

 formuegodet er overdraget til den juridiske person mere end 5 år før den  

 strafbare handling, som danner grundlag for konfiskation efter stk. 1.
 Stk. 4. Konfiskation efter stk. 1-3 kan ikke ske, hvis den  

 pågældende sandsynliggør, at et formuegode er erhvervet på lovlig måde eller  

 for lovligt erhvervede midler.
 Stk. 5. I stedet for konfiskation af bestemte formuegoder efter  

 stk. 1-3 kan der konfiskeres et beløb svarende til deres værdi eller en del  

 heraf.
 2. I § 77, stk. 1, indsættes efter »§ 75, stk.  

 1,»: »eller § 76 a,».
 § 77. Sker der konfiskation efter § 75, stk. 1, og har nogen  

 erstatningskrav i anledning af lovovertrædelsen, kan det konfiskerede  

 anvendes til dækning af erstatningskravet.
Stk. 2-3. - - - 3. I § 123 ændres »eller dennes nærmeste« til:  

 », dennes nærmeste eller andre med tilknytning til denne«.
 § 123. Den, som med trussel om vold forulemper, eller som med  

 vold, ulovlig tvang efter § 260, trusler efter § 266 eller på anden måde  

 begår strafbar handling mod en person eller dennes nærmeste i anledning af  

 personens forventede eller allerede afgivne forklaring til politiet eller i  

 retten, straffes med hæfte eller fængsel indtil 6 år, under formildende  

 omstændigheder med bøde.
 4. Efter § 192 i kapitel 20 indsættes:
»§ 192 a.
Den, som i strid med lovgivningen om våben og  

 eksplosivstoffer indfører, tilvirker, besidder, bærer, anvender eller  

 overdrager våben eller eksplosivstoffer, som på grund af deres særdeles  

 farlige karakter er egnede til at forvolde betydelig skade, straffes med  

 fængsel indtil 4 år.« § 2 I lov om rettens pleje, jf. lovbekendtgørelse nr. 752 af 15. august 1996,  

 foretages følgende ændringer:
 1. § 32 affattes således:
 »§ 32. Rettens formand kan begrænse antallet af personer, der  

 får adgang til et offentligt retsmøde, for at hindre, at retslokalet  

 overfyldes.
Stk. 2. Rettens formand kan nægte adgang til et offentligt  

 retsmøde for personer, 1) som er under 15 år, eller 2) som befinder sig en sådan tilstand, at vedkommendes tilstedeværelse  

 ville stride imod rettens værdighed eller god orden.
 Stk. 3. Rettens formand kan endvidere nægte adgang til et  

 offentligt retsmøde for bestemte personer eller grupper af personer, hvis det  

 skønnes nødvendigt for at opnå en sandfærdig forklaring af et vidne eller en  

 part.
§ 32. Personer under 18 år har ikke adgang til offentlige  

 retsmøder, medmindre retten undtagelsesvis giver vedkommende særlig  

 tilladelse.
Adgang kan derhos nægtes enhver, der fremstiller sig i en sådan  

 tilstand, at hans nærværelse ville stride imod rettens værdighed eller god  

 orden, og efter bestemmelse af rettens formand enhver, som i de sidste 10 år  

 har udstået straf af fængsel eller hensiddet i arbejdshus eller  

 sikkerhedsforvaring eller har været anbragt i sindssygehospital,  

 åndssvageanstalt eller anden anstalt i medfør af straffelovens §§ 68-70.  

 Endvidere kan retten undtagelsesvis nægte enkelte bestemte personer adgang  

 til et offentligt retsmøde, når det skønnes nødvendigt for at opnå en  

 sandfærdig forklaring af et vidne eller en part.
Rettens formand kan under  

 enhver omstændighed for at hindre, at rummet overfyldes, begrænse antallet af  

 de personer, der indlades.
 2. I § 60, stk. 2, 1. pkt., ændres »§ 781, stk.  

 3« til: »§ 781, stk. 4«.
§ 60. - - - Stk. 2. Ingen må deltage som dommer i en straffesag, såfremt den  

 pågældende, inden domsforhandlingen er begyndt, vedrørende det forhold, som  

 tiltalen angår, har truffet afgørelse om at varetægtsfængsle den tiltalte  

 efter § 762, stk. 2, eller om foretagelse af foranstaltninger som nævnt i §  

 754 a eller om brevåbning og brevstandsning i medfør af § 781, stk. 3. Dette  

 gælder dog ikke, hvis sagen behandles efter § 925 eller § 925 a eller sagen i  

 øvrigt vedrørende det forhold, der har begrundet indgrebet som nævnt i 1.  

 pkt., ikke omfatter bedømmelsen af beviserne for tiltaltes skyld.
Stk. 3. - - - 3. § 196, stk. 1, affattes således:
»Når der i en borgerlig sag eller i en straffesag fremsættes begæring  

 om optagelse af syn og skøn, og begæringen af retten tages til følge,  

 udmelder retten en eller flere syns- eller skønsmænd.« § 196. Når der i en borgerlig sag fremsættes begæring om optagelse  

 af syn og skøn, og begæringen af retten tages til følge, såvel som når i en  

 straffesag de i § 823 nævnte betingelser foreligger, udmelder retten ved et  

 udmeldelsesdekret en eller flere syns- eller skønsmænd.
Dersom den, der skal  

 tilkaldes har en almindelig offentlig bemyndigelse til foretagelsen af  

 vedkommende syn eller skøn, sker i straffesager tilkaldelsen ved rettens til  

 ham rettede begæring.
Stk. 2. - - - 4. § 759 affattes således:
 »§ 759. Ransagning af hus, andre lokaliteter eller genstande  

 for at eftersøge en mistænkt, der skal anholdes, kan foretages, når der er  

 grund til at antage, at den pågældende opholder sig der.
Stk. 2. Bestemmelserne i § 795, stk. 1, 1. pkt., og §§ 796-800  

 finder tilsvarende anvendelse.« § 759. Ransagning af hus for at eftersøge en mistænkt, der skal  

 anholdes, kan foretages, når der er grund til at antage, at han opholder sig  

 der, og ransagning i det foreliggende tilfælde ikke står i misforhold til  

 sagens betydning.
Stk. 2. Bestemmelsen om ransagning træffes af retten ved kendelse.  

 Politiet kan dog foretage ransagning uden retskendelse, 1) når den, der har rådighed over huset, udtrykkeligt samtykker i  

 eftersøgningen, 2) når den mistænkte eftersættes under eller i umiddelbar tilknytning til  

 udøvelsen af strafbart forhold, eller 3) når der er grund til at antage, at øjemedet vil forspildes, hvis  

 kendelse skal afventes.
 Stk. 3. Bestemmelserne i § 797, stk. 3, samt §§ 798-800 finder  

 tilsvarende anvendelse.
 5. I § 781, stk. 1, nr. 3, indsættes efter »193, stk.  

 1,»: »245, 252, stk. 1,», og efter »281«: »,  

 286, stk. 1,».
§ 781. Indgreb i meddelelseshemmeligheden må kun foretages,  

 såfremt 1) der er bestemte grunde til at antage, at der på den pågældende måde  

 gives meddelelser eller foretages forsendelser til eller fra en mistænkt, 2) indgrebet må antages at være af afgørende betydning for  

 efterforskningen, og 3) efterforskningen angår en lovovertrædelse, som efter loven kan straffes  

 med fængsel i 6 år eller derover, en forsætlig overtrædelse af straffelovens  

 kapitler 12 eller 13 eller en overtrædelse af straffelovens §§ 124, stk. 1,  

 125, 127, stk. 1, 193, stk. 1, 266, 281 eller 289.
Stk. 2-5. - - - 6. I § 789, stk. 1 og stk. 2, ændres »§ 781,  

 stk. 4,» til: »§ 781, stk. 5,».
 7. I § 789 indsættes som stk. 3:
»Stk. 3. Retten kan bestemme, at stk. 2 ikke finder  

 anvendelse, såfremt 1) andre efterforskningsskridt ikke vil være egnede til at sikre bevis i  

 sagen, 2) sagen angår en lovovertrædelse, der efter loven kan medføre fængsel i 1  

 år og 6 måneder eller derover, og 3) retten i øvrigt finder det ubetænkeligt.« § 789. Får politiet ved et indgreb i meddelelseshemmeligheden  

 oplysning om en lovovertrædelse, der ikke har dannet og efter § 781, stk. 1,  

 nr. 3, eller § 781, stk. 4, heller ikke kunne danne grundlag for indgrebet,  

 kan politiet anvende denne oplysning som led i efterforskningen af den  

 pågældende lovovertrædelse.
 Stk. 2. Oplysninger, der er tilvejebragt ved et indgreb i  

 meddelelseshemmeligheden, må ikke anvendes som bevis i retten vedrørende en  

 lovovertrædelse, der ikke har dannet og efter § 781, stk. 1, nr. 3, eller §  

 781, stk. 4, heller ikke kunne danne grundlag for indgrebet.
 8. Kapitel 73 affattes således:
»Kapitel 73 Ransagning § 793. Politiet kan efter reglerne i dette kapitel foretage  

 ransagning af 1) boliger og andre husrum, dokumenter, papirer og lignende samt indholdet  

 af aflåste genstande og 2) andre genstande samt lokaliteter uden for husrum.
 Stk. 2. Undersøgelser af lokaliteter eller genstande, som er frit  

 tilgængelige for politiet, er ikke omfattet af reglerne i dette kapitel.
 Stk. 3. Ransagning for at eftersøge en mistænkt, der skal  

 anholdes, eller en person, der skal pågribes med henblik på fuldbyrdelse af  

 en straffedom eller forvandlingsstraffen for bøde, kan tillige finde sted  

 efter §§ 759 og 761. Om undersøgelse af en persons legeme og visitation af  

 det tøj, som den pågældende er iført, gælder reglerne i kapitel 72. Om  

 undersøgelse af breve, telegrammer og lignende under forsendelse gælder  

 reglerne i kapitel 71.
§ 794. Ransagning af husrum, andre lokaliteter eller genstande,  

 som en mistænkt har rådighed over, må kun foretages, såfremt 1) den pågældende med rimelig grund er mistænkt for en lovovertrædelse,  

 der er undergivet offentlig påtale, og 2) ransagningen må antages at være af væsentlig betydning for  

 efterforskningen.
 Stk. 2. Ved ransagning af de i § 793, stk. 1, nr. 1, nævnte arter  

 kræves tillige, enten at sagen angår en lovovertrædelse, der efter loven kan  

 medføre frihedsstraf, eller at der er bestemte grunde til at antage, at bevis  

 i sagen eller genstande, der kan beslaglægges, kan findes ved ransagningen.
Stk. 3. Findes der under ransagningen hos en mistænkt skriftlige  

 meddelelser eller lignende, som hidrører fra en person, der efter reglerne i  

 § 170 er udelukket fra at afgive forklaring som vidne i sagen, må der ikke  

 foretages ransagning heraf.
Det samme gælder materiale, som hidrører fra en  

 person, der er omfattet af § 172, når materialet indeholder oplysninger, som  

 den pågældende efter § 172 er fritaget for at afgive forklaring om som vidne  

 i sagen.
§ 795. Ransagning af husrum, andre lokaliteter eller genstande,  

 som en person, der ikke er mistænkt, har rådighed over, er ikke omfattet af  

 reglerne i dette kapitel, såfremt den pågældende meddeler skriftligt samtykke  

 til ransagningen, eller der i tilslutning til opdagelsen eller anmeldelsen af  

 en forbrydelse gives samtykke af den pågældende.
I øvrigt må ransagning hos  

 en person, der ikke er mistænkt, kun ske, såfremt 1) efterforskningen vedrører en lovovertrædelse, der efter loven kan  

 medføre frihedsstraf, og 2) der er bestemte grunde til at antage, at bevis i sagen eller genstande,  

 der kan beslaglægges, kan findes ved ransagningen.
Stk. 2. Hos personer, som efter reglerne i § 170 er udelukket fra  

 at afgive forklaring som vidne i sagen, er skriftlige meddelelser og lignende  

 mellem den mistænkte og den pågældende person samt dennes notater og lignende  

 vedrørende den mistænkte ikke genstand for ransagning.
Hos personer, som er  

 omfattet af § 172, er materiale, der indeholder oplysninger om forhold, som  

 de pågældende efter § 172 er fritaget for at afgive forklaring om som vidne i  

 sagen, ikke genstand for ransagning.
 § 796. Afgørelse om ransagning vedrørende de i § 793, stk. 1, nr.  

 2, nævnte genstande eller lokaliteter, som en mistænkt har rådighed over,  

 træffes af politiet.
Stk. 2. Afgørelse om ransagning i andre tilfælde træffes ved  

 rettens kendelse, jf. dog stk. 5 og 6. I kendelsen anføres de konkrete  

 omstændigheder i sagen, hvorpå det støttes, at betingelserne for indgrebet er  

 opfyldt.
Kendelsen kan til enhver tid omgøres.
Stk. 3. Såfremt undersøgelsens øjemed ville forspildes, dersom  

 retskendelse skulle afventes, kan politiet træffe beslutning om at foretage  

 ransagningen.
Fremsætter den, mod hvis husrum, lokaliteter eller genstande  

 ransagningen retter sig, anmodning herom, skal politiet snarest muligt og  

 senest inden 24 timer forelægge sagen for retten, der ved kendelse afgør, om  

 indgrebet kan godkendes.
 Stk. 4. Inden retten træffer afgørelse efter stk. 3, 2. pkt., skal  

 der være givet den, mod hvis husrum, lokaliteter eller gen stande  

 ransagningen retter sig, adgang til at udtale sig. § 748, stk. 5-6, finder  

 tilsvarende anvendelse.
 Stk. 5. Såfremt ransagningen er rettet imod husrum, lokaliteter  

 eller genstande, som en mistænkt har rådighed over, og denne meddeler  

 skriftligt samtykke til, at ransagningen foretages, kan beslutning om  

 ransagning også træffes af politiet.
 Stk. 6. Bestemmelse om, at der i tilslutning til opdagelsen eller  

 anmeldelsen af en forbrydelse skal ske ransagning af gerningsstedet, kan  

 uanset bestemmelsen i stk. 2 også træffes af politiet, såfremt den person,  

 der har rådighed over vedkommende husrum, lokalitet eller genstand, ikke er  

 mistænkt, og det ikke er muligt straks at komme i kontakt med den pågældende.  

 Der skal i så fald snarest muligt gives den pågældende underretning om  

 ransagningen.
 § 797. Ransagning må ikke foretages, såfremt det efter  

 undersøgelsens formål, sagens betydning og den krænkelse og ulempe, som  

 undersøgelsen må antages at forvolde, ville være et uforholdsmæssigt indgreb.
 Stk. 2. Ved afgørelsen efter stk. 1 skal tillige lægges vægt på,  

 om ransagningen er forbundet med ødelæggelse eller beskadigelse af ting.
 § 798. Ransagning skal foretages så skånsomt, som omstændighederne  

 tillader, herunder så vidt muligt uden at forårsage ødelæggelse eller  

 beskadigelse, og uden at indgrebet på grund af tidspunktet for foretagelsen  

 eller den måde, hvorunder det foretages, giver anledning til unødig opsigt.
Stk. 2. Såfremt den person, der har rådighed over husrummet,  

 lokaliteten eller genstanden, eller i dennes fravær andre personer træffes  

 til stede, skal de pågældende gøres bekendt med ransagningens foretagelse og  

 grundlaget herfor samt opfordres til at overvære ransagningen.
Foretages  

 ransagningen på grundlag af en retskendelse, skal denne på begæring  

 forevises.
Foretages ransagningen efter reglen i § 796, stk. 3, skal politiet  

 vejlede den pågældende om adgangen til at få spørgsmålet indbragt for retten.  

 Den person, der har rådighed over husrummet, lokaliteten eller genstanden,  

 kan kræve, at et af den pågældende udpeget vidne er til stede under  

 ransagningen, medmindre tidsmæssige eller efterforskningsmæssige grunde taler  

 herimod.
Såfremt ransagningens øjemed gør det påkrævet, herunder hvis der  

 lægges hindringer i vejen for ransagningens gennemførelse, kan politiet  

 bestemme, at de personer, der træffes til stede, fjernes, mens ransagningen  

 foregår.
Stk. 3. Træffes der ingen til stede, når en ransagning som  

 omhandlet i § 793, stk. 1, nr. 1, skal foretages, tilkaldes så vidt muligt to  

 husfæller eller andre vidner til at overvære ransagningen.
Efter foretagelsen  

 af en ransagning som omhandlet i § 793, stk. 1, nr. 1, underrettes den  

 person, der har rådighed over husrummet eller genstanden, herom og, hvis  

 ransagningen er foretaget efter reglen i § 796, stk. 3, om adgangen til at få  

 spørgsmålet indbragt for retten, eventuelt ved at politiet efterlader en  

 skriftlig meddelelse på stedet.
§ 799. Såfremt det er af afgørende betydning for efterforskningen,  

 at ransagningen foretages, uden at den mistænkte eller andre gøres bekendt  

 hermed, kan retten, hvis efterforskningen angår en forsætlig overtrædelse af  

 straffelovens kapitel 12 eller 13 eller en overtrædelse af straffelovens §§  

 191 eller 237, ved kendelse træffe bestemmelse herom, og om at reglerne i §  

 798, stk. 2, 1.-4. pkt., og stk. 3, fraviges.
Dette gælder dog ikke med  

 hensyn til ransagning af husrum, andre lokaliteter eller genstande, som  

 nogen, der efter reglerne i § 170 er udelukket fra eller efter reglerne i §  

 172 er fritaget for at afgive forklaring som vidne i sagen, har rådighed  

 over.
 Stk. 2. Reglerne i § 783, stk. 2 og 3, § 784, § 785 og § 788  

 finder anvendelse på de i stk. 1, 1. pkt., omhandlede tilfælde.
 § 800. Får politiet ved en ransagning oplysning om en  

 lovovertrædelse, der ikke har dannet og efter reglerne i henholdsvis § 794,  

 stk. 1, nr. 1, og stk. 2, § 795, stk. 1, nr. 1, eller § 799, stk. 1, heller  

 ikke kunne danne grundlag for indgrebet, kan politiet anvende denne oplysning  

 som led i efterforskningen af den pågældende lovovertrædelse, men ikke som  

 bevis i retten vedrørende lovovertrædelsen.
Stk. 2. Retten kan bestemme, at stk. 1 ikke finder anvendelse for  

 oplysninger, som politiet har fået ved en ransagning foretaget i medfør af §  

 799, stk. 1, såfremt 1) andre efterforskningsskridt ikke vil være egnede til at sikre bevis i  

 sagen, 2) sagen angår en lovovertrædelse, der efter loven kan medføre fængsel i 6  

 år eller derover, og 3) retten i øvrigt finder det ubetænkeligt«.
Kapitel 73 Ransagning § 794. Ransagning af en sigtets bolig eller andre rum eller gemmer  

 for at søge efter spor af forbrydelsen eller efter ting, som er genstand for  

 beslaglæggelse, kan finde sted, når 1) sigtelsen angår en forbrydelse, som efter loven kan medføre  

 frihedsstraf, eller 2) der foreligger påviselig grund til at antage, at spor af forbrydelsen  

 eller bestemte ting, som kan beslaglægges, der vil være at finde.
§ 795. Ransagning i foranførte øjemed af en ikke sigtets bolig,  

 rum eller gemmer kan finde sted, når sagen 1) angår en forbrydelse, som efter loven kan medføre frihedsstraf, og  

 derhos 2) a) forbrydelsen er begået, eller sigtede er pågrebet i boligen eller  

 rummet eller har betrådt samme, medens han forfulgtes på frisk gerning eller  

 friske spor, eller b) der i øvrigt foreligger påviselig grund til at antage, at spor af  

 forbrydelsen eller bestemte ting, som kan beslaglægges, der vil være at  

 finde, eller c) når ransagningen omfatter en samling af huse, som udgør en by eller en  

 større afgrænset del af en by eller af et sogn.
 § 796. Uden for de i de foregående to paragraffer fastsatte  

 nærmere betingelser kan ransagning i foranførte øjemed finde sted af hus  

 eller rum, som efter sin bestemmelse er tilgængeligt for alle og enhver,  

 eller som står under politiets særlige tilsyn.
 § 797. Ransagning, hvori den, hos hvem den skal iværksættes, ikke  

 udtrykkelig samtykker, kan som regel kun finde sted ifølge retskendelse.
 Stk. 2. Uden foregående retskendelse kan ransagning, være sig hos  

 sigtede eller andenmand, foretages af politiet:
1) i de tilfælde, der omhandles i foregående paragraf, 2) når der er øjensynlig fare for, at øjemedet med ransagningen ville  

 forspildes, hvis retskendelse skulle afventes, og de betingelser foreligger,  

 som er angivne i § 795, nr. 2, litra a og b, og derhos sagen enten angår en  

 forbrydelse, som kan medføre fængselsstraf, eller - dog kun såfremt  

 ransagningen foretages hos sigtede - en forbrydelse, for hvilken der er  

 foreskrevet højere straf end bøde.
 Stk. 3. Har ransagning uden retskendelse fundet sted hos en  

 mistænkt, imod hvem forfølgning ikke tidligere var begyndt, skal beretning  

 derom indgives til retten inden 24 timer.
 § 798. Når ransagning ifølge retskendelse ikke skal iværksættes af  

 retten selv, skal det i kendelsen angives, ved hvem iværksættelsen skal ske.
 Stk. 2. Uden for påtrængende tilfælde bør iværksættelsen af  

 ransagning kun, hvor vedkommende udtrykkelig samtykker, overlades til  

 politiets underordnede betjente.
Stk. 3. Ved enhver ransagning skal såvidt muligt to uberygtede  

 mænd tilkaldes som vidner.
Enhver er inden for en afstand af 2 kilometer fra  

 sin bopæl pligtig at efterkomme sådan kaldelse; den, som uden lovligt forfald  

 vægrer sig, ifalder en bøde.
 § 799. Den, hvis bolig, rum eller gemmer skal ransages, skal  

 opfordres til at overvære forretningen; er han fraværende, skal en husfælle  

 eller nabo tilkaldes, når dette kan ske uden ophold.
Stk. 2. Dersom ransagningen foretages i sigtedes bolig, rum eller  

 gemmer, kan retten bestemme, at sigtede, dennes husfælle eller nabo skal  

 fjernes, mens ransagningen foregår, såfremt de pågældende gør forsøg på at  

 lægge ransagningen hindringer i vejen.
Såfremt sigtelsen vedrører en af de i  

 straffelovens kap. 12, 13, 16 eller 20 omhandlede forbrydelser eller ulovligt  

 hasardspil, ulovlig spiritusudskænkning, overtrædelse af bestemmelserne om  

 handel med samt tilvirkning og besiddelse af våben eller om forbud mod at  

 bære uniform, kan tilsvarende bestemmelse under de i § 797, stk. 2, fastsatte  

 betingelser tages af politiet, men det skal da inden 24 timer for retten  

 oplyses og begrundes, at ransagningen er foretaget uden overværelse af  

 sigtede eller dennes husfælle eller nabo.
I de i nærværende stykke omhandlede  

 tilfælde skal ransagningen altid foregå i overværelse af vidner i  

 overensstemmelse med § 798, sidste stykke.
 Stk. 3. Forinden ransagning påbegyndes, skal rettens kendelse  

 oplæses eller forevises, eller, hvor ingen kendelse foreligger, øjemedet  

 betydes.
 Stk. 4. Eftersøges bestemte ting, bør, forinden ransagning  

 påbegyndes, vedkommende opfordres til at udlevere eller påvise samme.
Stk. 5. Forefindes ved ransagningen ting, som skønnes at burde  

 beslaglægges, forholdes med dem som bestemt i foregående kapitel.
Med hensyn  

 til papirer iagttages reglerne i § 829.
 Stk. 6. Om ransagning, der ikke iværksættes af retten og tilføres  

 retsbogen, affattes en beretning, der medunderskrives af vidnerne.
 Stk. 7. Bliver ransagningen uden resultat, skal skriftlig  

 bevidnelse herom på forlangende meddeles den pågældende.
 § 800. Ved ransagnings iværksættelse bliver endvidere følgende  

 regler at iagttage:
 Stk. 2. Al den skånsel og varsomhed, som øjemedet tilsteder, bør  

 udvises.
 Stk. 3. Ved nattetid bør ransagning kun foretages, når øjemedets  

 opnåelse afhænger deraf.
 Stk. 4. Åbning med magt af lukkede adgange eller gemmer bør kun  

 finde sted, når en opfordring om at åbne har vist sig frugtesløs, eller der  

 ingen er til stede, til hvem den kan rettes.
 9. Kapitel 75 a ophæves.
Kapitel 75 a Besigtigelse § 822. Politiet har at foretage besigtigelser i alle tilfælde,  

 hvor dets pligter med hensyn til efterforskningen medfører det.
Skønnes det,  

 at besigtigelse bør ske ved retten, har politiet at drage omsorg for, at den  

 forefundne tilstand blive uforandret, indtil retshandlingen kan finde sted.
 Stk. 2. Retten kan foretage besigtigelse af personer, genstande og  

 lokaliteter, når sådant findes nødvendigt eller hensigtsmæssigt for sagens  

 oplysning.
 Stk. 3. Foretager den dømmende ret, hvor loven giver adgang  

 hertil, under domsforhandlingen en besigtigelse på åstedet, skal de personer  

 være til stede, som ellers skal være nærværende under domsforhandlingen.
 Stk. 4. Angående besigtigelser, som byretten, henholdsvis Sø- og  

 Handelsretten, foretager enten som undersøgelsesret eller i sager, der ikke  

 er undtagne fra anke, skal retsbogen indeholde så meget, at den giver et  

 fuldstændigt og tro billede af det besigtigede.
 Stk. 5. Forudsætter adgangen til besigtigelse en ransagning, skal  

 de for denne foreskrevne betingelser og regler iagttages.
 § 823. Kræves der til en besigtigelse eller i øvrigt til en  

 undersøgelse eller bedømmelse af et faktisk forhold, til hvilken sagen findes  

 at give anledning, indsigt, som ikke kan forudsættes hos retten, kan denne  

 tilkalde syns- og skønsmænd overensstemmende med kap. 19.
 10. I § 880 indsættes som stk. 4:
»Stk. 4. Retten kan foretage besigtigelse af personer,  

 genstande og lokaliteter, når det findes nødvendigt eller hensigtsmæssigt for  

 sagens oplysning.
Besigtigelser skal overværes af de personer, som ellers  

 skal være til stede under domsforhandlingen.« § 880. Bevis, som haves til stede, kan ikke nægtes ført af den  

 grund, at det ikke er anmeldt for modparten så betimelig, at denne har haft  

 tilstrækkelig forberedelse; men hvor dette ikke er sket, og hvor retten ikke  

 i den anledning har udsat førelsen af det pågældende bevis til en senere dag,  

 kan modparten, efter at det er ført, forlange en passende udsættelse,  

 medmindre retten finder, at det er uden betydning for sagen, eller af anden  

 grund finder, at en udsættelse ikke ville tjene noget berettiget formål.
 Stk. 2. Udsættelse til førelse af bevis, som ikke haves til stede,  

 bevilges af retten, når den finder, at omstændighederne gør det ønskeligt for  

 sagens oplysning.
 Stk. 3. Retten kan, når den anser det for nødvendigt til sagens  

 fuldstændige oplysning, beslutte, at beviser skal føres, som ingen af  

 parterne har begæret ført, eller som den, der har anmeldt samme, har erklæret  

 at ville frafalde, og kan i dette øjemed udsætte sagen; de foranstaltninger,  

 som beslutningen foranlediger, træffes af retten eller efter dens pålæg af  

 statsadvokaten.
§ 3 I lov om våben og eksplosivstoffer, jf. lovbekendtgørelse nr. 735 af 11.  

 august 1994, foretages følgende ændringer:
 1. I § 10 indsættes efter stk. 1 som nyt stykke:
»Stk. 2. Består overtrædelsen i besiddelse af skydevåben  

 under særligt skærpende omstændigheder, herunder besiddelse af skydevåben med  

 tilhørende ammunition på offentligt tilgængelige steder eller gentagne  

 tilfælde af besiddelse af skydevåben, er straffen fængsel indtil 2 år.« Stk. 2 og 3 bliver herefter stk. 3 og 4.
 2. § 10, stk. 3, der bliver stk. 4, affattes således:
»Stk. 4. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 10. Med bøde, hæfte eller under skærpende omstændigheder fængsel  

 indtil 2 år straffes den, der overtræder §§ 1-2a, §§ 2 c-e, § 4, stk. 1, § 5,  

 § 6, stk. 1, og § 7.
 Stk. 2. I forskrifter, der udfærdiges efter loven, kan der  

 fastsættes straf af bøde, hæfte eller under skærpende omstændigheder fængsel  

 indtil 2 år for overtrædelse af bestemmelser i forskrifterne.
Stk. 3. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Bilag 2 Oversigt over retspraksis i sager om overtrædelse af våbenloven  

 vedrørende besiddelse af skydevåben Vestre Landsrets dom af 30. september 1986 (Ugeskrift for Retsvæsen 1987,  

 s. 46) : Fængsel i 4 måneder.
Tiltalte, der var tidligere medlem af  

 »Bullshit«, var tidligere straffet 5 gange for besiddelse af  

 skudklare våben og havde nu besiddet en skudklar pistol samt ca. 366 gram  

 hash til eget brug.
Tiltalte forklarede, at han havde anskaffet sig våben for  

 at forsvare sig.
Landsretten udtalte, at efter den udvikling, der har fundet  

 sted med hensyn til anvendelse af skydevåben i kriminelle øjemed, herunder i  

 indbyrdes opgør mellem rockergrupper, fandtes det påkrævet, at der skete en  

 vis skærpelse af straffen for ulovlig besiddelse af skudklare våben.
Herefter  

 og under hensyn til tiltaltes tidligere domme for overtrædelse af våbenloven  

 fastsattes straffen til fængsel i 4 måneder.
Vestre Landsrets dom af 10. januar 1989 : Hæfte i 7 dage for  

 besiddelse af et skarpladt, oversavet jagtgevær på offentlig gade.
Tiltalte  

 forklarede, at begrundelsen for at medbringe jagtgeværet var, at han i løbet  

 af den sidste måneds tid var blevet alvorligt truet flere gange.
Han var ikke  

 medlem af nogen gruppe eller bande.
 Østre Landsrets dom af 6. januar 1991 : Fængsel i 50 dage for på  

 offentlig vej og i opgangen til en beboelsesejendom at have været i  

 besiddelse af en pistol isat magasin med 14 skarpe patroner samt yderligere  

 et magasin med 13 skarpe patroner samt på bopælen at have været i besiddelse  

 af en maskinpistol, 1.182 skarpe patroner, 160 haglpatroner, 25 gaspatroner  

 og 129 løsskudspatroner samt en springkniv, en bajonet og en dolk og nogle  

 blankvåben (en arvet våbensamling). Tiltalte var tidligere medlem af Danmarks  

 Nationalsocialistiske Parti og forklarede i byretten, at pistolen skulle  

 bruges til eventuelt at afskyde advarselsskud mod et optog af  

 venstreorienterede demonstranter, der havde forsamlet sig udenfor  

 nazistpartiets formands bopæl.
Vestre Landsrets dom af 14. januar 1991 : Fængsel i 40 dage for  

 besiddelse af et halvautomatisk jagtgevær, der var ladt med 2 haglpatroner,  

 34 stk. 9 mm-patroner og en ladt tromlerevolver samt ved på en restaurant at  

 have båret en foldekniv.
Der skete tillige domfældelse for besiddelse af 6  

 gram hash.
Tiltalte var straffet 4 gange for overtrædelse af våbenloven.  

 Tiltalte, der var tidligere medlem af »Bullshit«, forklarede, at  

 han flere gange var blevet truet.
 Østre Landsrets dom af 16. juli 1991 : Hæfte i 10 dage - ikke  

 grundlag for at gøre straffen betinget - for at have medbragt en skarpladt  

 pump-gun på et værtshus, hvor der var optræk til uro.
Østre Landsrets dom af 28. januar 1992 : Hæfte i 10 dage for  

 besiddelse af en pistol, cal. 7,65, isat magasin med skarpe patroner på en  

 restaurant.
Tiltalte var tidligere straffet for dokumentfalsk og tyveri.  

 Byretten bemærkede, at ubetinget hæftestraf var forskyldt, når tiltalte  

 færdedes med en skarpladt pistol, uanset at bevæggrunden hertil var, at han  

 frygtede for sin personlige sikkerhed.
Landsretten stadfæstede byrettens dom.
Vestre Landsrets dom af 15. september 1992 : Hæfte i 7 dage  

 (tillægsstraf, jf. straffelovens § 89) for besiddelse af et ladt oversavet  

 jagtgevær med 2 patroner samt besiddelse af 39 andre jagtpatroner og en dolk  

 under kørsel i personbil.
Den pågældende havde tidligere vedtaget bøder for  

 færdselsforseelser.
Der skete tillige domfældelse for besiddelse af 6 gram  

 hash samt diverse færdselslovsovertrædelser.
Under henvisning til karakteren  

 af våbenlovsovertrædelsen (det oversavede jagtgevær med patroner) fandtes der  

 ikke anledning til at gøre straffen betinget.
 Vestre Landsrets dom af 22. april 1993 (Ugeskrift for Retsvæsen 1993,  

 s. 536) : Fængsel i 60 dage for besiddelse på sin bopæl af 4 pistoler, 2  

 maskinpistoler og en salonriffel samt ammunition, samt at have solgt to af  

 pistolerne, samt i spirituspåvirket tilstand at have skudt med den ene  

 maskinpistol i sin baggård.
Østre Landsrets dom af 28. maj 1996 : Fængsel i 40 dage for  

 besiddelse i sin bil på offentlig vej af en skarpladt pistol samt  

 overtrædelse af straffelovens § 164 ved til politiet urigtigt at have  

 forklaret, at han opbevarede pistolen for en anden.
Tiltalte forklarede, at  

 han havde anskaffet pistolen 9-10 dage tidligere for at beskytte sig selv og  

 sin familie, da han havde mange uvenner.
Tiltalte var tidligere idømt  

 bødestraf for overtrædelse af våbenloven ved besiddelse af en butterflykniv.
Roskilde Rets dom af 22. maj 1996 : To tiltalte blev begge idømt  

 60 dages fængsel for overtrædelse af våbenloven.
Den ene tiltalte havde  

 igennem nogen tid været i besiddelse af og båret - herunder på offentlige  

 gader og veje og i offentlige transportmidler - en halvautomatisk  

 militærriffel med to tilhørende magasiner opladt med ialt 35 stk. skarp  

 ammunition og havde båret riflen isat et af magasinerne indeholdende 18  

 skarpe skud ved Hells Angels tilholdssted i Snoldelev ved Roskilde.
Den anden  

 tiltalte havde under samme omstændigheder besiddet og båret en halvautomatisk  

 pistol isat 7 skarpe skud.
Den ene tiltalte blev desuden dømt for hæleri med  

 hensyn til tyveri vedrørende militærriflen.
De pågældende var endvidere  

 tiltalt for forsøg på legemsangreb af særlig farlig karakter ved at have  

 anskaffet, båret og besiddet de omtalte våben med ammunition med henblik på  

 deres ulovlige anvendelse eller andres ulovlige anvendelse af dem til  

 legemsangreb.
Retten frifandt imidlertid for dette forhold, idet der ikke var  

 tale om en tilstrækkeligt konkretiseret situation, til at de tiltalte havde  

 kunnet forholde sig til våbnenes mulige anvendelse til legemsangreb.
Retten  

 lagde ved straffastsættelsen vægt på de omhandlede våbens art, de tiltaltes  

 besiddelse deraf i nogen tid, også på offentligt område, og senest i  

 skarpladt stand i eller ved klubhuset for en rockergruppe, der er impliceret  

 i et aktuelt pågående væbnet opgør med en rivaliserende rockergruppe.
Dommen  

 er anket.
Østre Landsrets dom af 12. juni 1996 (Ugeskrift for Retsvæsen 1996, s.  

 1265) : Fængsel i henholdsvis 3, 7 og 5 måneder for tre tiltalte (T1, T2,  

 og T3) for besiddelse på Storebæltsfærgen af en maskinpistol og 10 pistoler  

 samt skarpe patroner hertil.
T2 og T3 havde endvidere besiddet to skarpladte  

 og skudklare pistoler på offentlig vej.
I byretten blev de tiltalte endvidere  

 dømt for forsøg på legemsangreb af særlig farlig karakter efter straffelovens  

 § 245 ved at have anskaffet og besiddet de pågældende våben med henblik på  

 deres eller andres anvendelse af våbnene til legemsangreb.
Landsretten fandt  

 imidlertid ikke, at de tiltalte havde forsæt til overtrædelse af  

 straffelovens § 245, hvorfor de blev frifundet herfor.
Alle tre tiltalte var  

 tidligere straffede for bl.a. vold og overtrædelse af våbenloven.
Straffen på  

 syv måneders fængsel for T2 er en fællesstraf, der omfatter en reststraf på  

 129 dage.
Frederikssund kriminalrets dom af 28. august 1996 : Fængsel i 3  

 måneder for 3 tilfælde af overtrædelse af våbenloven samt overtrædelse af  

 færdselsloven, hæleri med hensyn til tyveri vedrørende en pistol og  

 besiddelse af 0,2 g hash og 20 hampplanter.
Våbenlovsovertrædelserne vedrørte  

 besiddelse af en skarpladt pistol og 1 baseballkølle, besiddelse af 2  

 patroner på bopælen, samt besiddelse af et skarpladt oversavet jagtgevær.  

 Tiltalte var tidligere straffet adskillige gange for overtrædelse af  

 våbenloven.
Kriminalretten i Frederikssunds dom af 12. september 1996 :  

 Fængsel i 60 dage for besiddelse af en skarpladt pistol som passager i en bil  

 på offentlig vej samt besiddelse af 0,1 gram amfetamin.
Tiltalte var  

 tilknyttet Bandidos og forklarede, at pistolen var til brug for selvforsvar.
Københavns Byrets dom af 16. september 1996 : Fængsel i 60 dage  

 for på offentlig vej at have været i besiddelse af en tromlerevolver samt 21  

 skarpe patroner og en dolk samt hæleri med hensyn til tyveri vedrørende  

 revolveren.
Tiltalte var tidligere straffet for bl.a. røveri af særlig farlig  

 karakter.
Københavns Byrets dom af 25. september 1996 : Fængsel i 4 måneder  

 for to tilfælde af besiddelse af skarpladte pistoler under kørsel på  

 offentlig vej samt et tilfælde af besiddelse af et oversavet jagtgevær, en  

 skarpladt pistol samt ammunition på bopælen.
Tiltalte var tidligere straffet,  

 men det fremgår ikke af dommen, om der var tale om våbenlovsovertrædelser.
Østre Landsrets dom af 30. oktober 1996 : Fængsel i 5 måneder for  

 to tilfælde af besiddelse på offentlig gade af henholdsvis en skarpladt  

 pistol og en skarpladt tromlerevolver samt besiddelse på bopælen af en  

 skarpladt automat-militærriffel samt en hurtiglader til en tromlerevolver og  

 en kastekniv.
Tiltalte blev endvidere dømt for hæleri med hensyn til tyveri  

 vedrørende militærriflen.
Østre Landsrets dom af 25. november 1996 : Fængsel i 60 dage for  

 besiddelse af en skarpladt pistol på offentlig gade.
Tiltalte var ikke  

 tidligere straffet.
Han var prøvemedlem af motorcykelklubben Hog Riders, men  

 retten lagde i overensstemmelse med hans forklaring til grund, at han ikke  

 havde nærmere tilknytning til de for tiden rivaliserende grupper af  

 »rockere«.
Østre Landsrets dom af 25. november 1996 : Fængsel i 40 dage for  

 besiddelse af et oversavet jagtgevær og 6 haglpatroner på bopælen samt  

 overtrædelse af restaurationslovgivningen ved forstyrrelse af den offentlige  

 orden i en restaurant og hærværk ved at have knust en rude.
Tiltalte  

 forklarede, at han kom hos Bandidos af og til og derfor følte sig truet, men  

 var ikke medlem eller supporter af gruppen.
Tiltalte var tidligere straffet  

 for overtrædelse af våbenloven.
Efter 2. behandling den 21. maj 1997 § 1 I straffeloven, jf. lovbekendtgørelse nr. 886 af 30. oktober 1992, som  

 ændret senest ved § 1 i lov nr. 274 af 15. april 1997, foretages følgende  

 ændringer:
 1. Efter § 76 indsættes:
»§ 76 a.
Der kan foretages hel eller delvis konfiskation af  

 formuegoder, der tilhører en person, som findes skyldig i en strafbar  

 handling, når 1) handlingen er af en sådan karakter, at den kan give betydeligt udbytte,  

 og 2) den efter loven kan straffes med fængsel i 6 år eller derover eller er  

 en overtrædelse af § 286, stk. 1.
Stk. 2. Under betingelser som nævnt i stk. 1 kan der foretages hel  

 eller delvis konfiskation af formuegoder, som den pågældendes ægtefælle eller  

 samlever har erhvervet, medmindre 1) formuegodet er erhvervet mere end 5 år før den strafbare handling, som  

 danner grundlag for konfiskation efter stk. 1, eller 2) ægteskabet eller samlivsforholdet ikke bestod på tidspunktet for  

 erhvervelsen.
Stk. 3. Under betingelser som nævnt i stk. 1 kan der foretages hel  

 eller delvis konfiskation af formuegoder overdraget til en juridisk person,  

 som den pågældende alene eller sammen med sine nærmeste har en bestemmende  

 indflydelse på.
Det samme gælder, hvis den pågældende oppebærer en betydelig  

 del af den juridiske persons indtægter.
Konfiskation kan dog ikke ske, hvis  

 formuegodet er overdraget til den juridiske person mere end 5 år før den  

 strafbare handling, som danner grundlag for konfiskation efter stk. 1.
 Stk. 4. Konfiskation efter stk. 1-3 kan ikke ske, hvis den  

 pågældende sandsynliggør, at et formuegode er erhvervet på lovlig måde eller  

 for lovligt erhvervede midler.
Stk. 5. I stedet for konfiskation af bestemte formuegoder efter  

 stk. 1-3 kan der konfiskeres et beløb svarende til deres værdi eller en del  

 heraf.« 2. I § 77, stk. 1, indsættes efter »§ 75, stk.  

 1,»: »eller § 76 a,».
 3. I § 123 ændres »eller dennes nærmeste« til:  

 », dennes nærmeste eller andre med tilknytning til denne«.
 4. Efter § 192 indsættes i kapitel 20:
»§ 192 a.
Den, som i strid med lovgivningen om våben og  

 eksplosivstoffer indfører, tilvirker, besidder, bærer, anvender eller  

 overdrager våben eller eksplosivstoffer, som på grund af deres særdeles  

 farlige karakter er egnede til at forvolde betydelig skade, straffes med  

 fængsel indtil 4 år.« § 2 I lov om rettens pleje, jf. lovbekendtgørelse nr. 752 af 15. august 1996,  

 som ændret senest ved § 2 i lov nr. 274 af 15. april 1997, foretages følgende  

 ændringer:
 1. § 32 affattes således:
 »§ 32. Rettens formand kan begrænse antallet af personer, der  

 får adgang til et offentligt retsmøde, for at hindre, at retslokalet  

 overfyldes.
Stk. 2. Rettens formand kan nægte adgang til et offentligt  

 retsmøde for personer, 1) som er under 15 år, eller 2) som befinder sig i en sådan tilstand, at vedkommendes tilstedeværelse  

 ville stride imod rettens værdighed eller god orden.
Stk. 3. Rettens formand kan endvidere nægte adgang til et  

 offentligt retsmøde for bestemte personer eller grupper af personer, hvis det  

 skønnes nødvendigt for at opnå en sandfærdig forklaring af et vidne eller en  

 part.« 2. I § 60, stk. 2, 1. pkt., ændres »§ 781, stk.  

 3« til: »§ 781, stk. 4«.
 3. § 196, stk. 1, affattes således:
»Når der i en borgerlig sag eller i en straffesag fremsættes begæring  

 om optagelse af syn og skøn og begæringen af retten tages til følge, udmelder  

 retten en eller flere syns- eller skønsmænd.« 4. § 759 affattes således:
 »§ 759. Ransagning af hus, andre lokaliteter eller genstande  

 for at eftersøge en mistænkt, der skal anholdes, kan foretages, når der er  

 grund til at antage, at den pågældende opholder sig der.
Stk. 2. Bestemmelserne i § 795, stk. 1, 1. pkt., og §§ 796-800  

 finder tilsvarende anvendelse.« 5. I § 781, stk. 1, nr. 3, indsættes efter »193, stk.  

 1,»: »245, 252, stk. 1,», efter »281«:», 286,  

 stk. 1,» og efter »289«: »eller en overtrædelse af  

 udlændingelovens § 59, stk. 3«.
 6. I § 789, stk. 1 og 2, ændres »§ 781, stk.  

 4,» til: »§ 781, stk. 5,».
 7. I § 789 indsættes som stk. 3:
»Stk. 3. Retten kan bestemme, at stk. 2 ikke finder anvendelse,  

 såfremt 1) andre efterforskningsskridt ikke vil være egnede til at sikre bevis i  

 sagen, 2) sagen angår en lovovertrædelse, der efter loven kan medføre fængsel i 1  

 år og 6 måneder eller derover, og 3) retten i øvrigt finder det ubetænkeligt.« 8. Kapitel 73 affattes således:
»Kapitel 73 Ransagning § 793. Politiet kan efter reglerne i dette kapitel foretage  

 ransagning af 1) boliger og andre husrum, dokumenter, papirer og lignende samt indholdet  

 af aflåste genstande og 2) andre genstande samt lokaliteter uden for husrum.
 Stk. 2. Undersøgelser af lokaliteter eller genstande, som er frit  

 tilgængelige for politiet, er ikke omfattet af reglerne i dette kapitel.
 Stk. 3. Ransagning for at eftersøge en mistænkt, der skal  

 anholdes, eller en person, der skal pågribes med henblik på fuldbyrdelse af  

 en straffedom eller forvandlingsstraffen for bøde, kan tillige finde sted  

 efter §§ 759 og 761. Om undersøgelse af en persons legeme og visitation af  

 det tøj, som den pågældende er iført, gælder reglerne i kapitel 72. Om  

 undersøgelse af breve, telegrammer og lignende under forsendelse gælder  

 reglerne i kapitel 71.
§ 794. Ransagning af husrum, andre lokaliteter eller genstande,  

 som en mistænkt har rådighed over, må kun foretages, såfremt 1) den pågældende med rimelig grund er mistænkt for en lovovertrædelse,  

 der er undergivet offentlig påtale, og 2) ransagningen må antages at være af væsentlig betydning for  

 efterforskningen.
 Stk. 2. Ved ransagning af de i § 793, stk. 1, nr. 1, nævnte arter  

 kræves tillige, enten at sagen angår en lovovertrædelse, der efter loven kan  

 medføre frihedsstraf, eller at der er bestemte grunde til at antage, at bevis  

 i sagen eller genstande, der kan beslaglægges, kan findes ved ransagningen.
Stk. 3. Findes der under ransagningen hos en mistænkt skriftlige  

 meddelelser eller lignende, som hidrører fra en person, der efter reglerne i  

 § 170 er udelukket fra at afgive forklaring som vidne i sagen, må der ikke  

 foretages ransagning heraf.
Det samme gælder materiale, som hidrører fra en  

 person, der er omfattet af § 172, når materialet indeholder oplysninger, som  

 den pågældende efter § 172 er fritaget for at afgive forklaring om som vidne  

 i sagen.
§ 795. Ransagning af husrum, andre lokaliteter eller genstande,  

 som en person, der ikke er mistænkt, har rådighed over, er ikke omfattet af  

 reglerne i dette kapitel, såfremt den pågældende meddeler skriftligt samtykke  

 til ransagningen eller der i tilslutning til opdagelsen eller anmeldelsen af  

 en forbrydelse gives samtykke af den pågældende.
I øvrigt må ransagning hos  

 en person, der ikke er mistænkt, kun ske, såfremt 1) efterforskningen vedrører en lovovertrædelse, der efter loven kan  

 medføre frihedsstraf, og 2) der er bestemte grunde til at antage, at bevis i sagen eller genstande,  

 der kan beslaglægges, kan findes ved ransagningen.
Stk. 2. Hos personer, som efter reglerne i § 170 er udelukket fra  

 at afgive forklaring som vidne i sagen, er skriftlige meddelelser og lignende  

 mellem den mistænkte og den pågældende person samt dennes notater og lignende  

 vedrørende den mistænkte ikke genstand for ransagning.
Hos personer, som er  

 omfattet af § 172, er materiale, der indeholder oplysninger om forhold, som  

 de pågældende efter § 172 er fritaget for at afgive forklaring om som vidne i  

 sagen, ikke genstand for ransagning.
 § 796. Afgørelse om ransagning vedrørende de i § 793, stk. 1, nr.  

 2, nævnte genstande eller lokaliteter, som en mistænkt har rådighed over,  

 træffes af politiet.
Stk. 2. Afgørelse om ransagning i andre tilfælde træffes ved  

 rettens kendelse, jf. dog stk. 5 og 6. I kendelsen anføres de konkrete  

 omstændigheder i sagen, hvorpå det støttes, at betingelserne for indgrebet er  

 opfyldt.
Kendelsen kan til enhver tid omgøres.
Stk. 3. Såfremt undersøgelsens øjemed ville forspildes, dersom  

 retskendelse skulle afventes, kan politiet træffe beslutning om at foretage  

 ransagningen.
Fremsætter den, mod hvis husrum, lokaliteter eller genstande  

 ransagnin-gen retter sig, anmodning herom, skal politiet snarest muligt og  

 senest inden 24 timer forelægge sagen for retten, der ved kendelse afgør, om  

 indgrebet kan godkendes.
 Stk. 4. Inden retten træffer afgørelse efter stk. 3, 2. pkt., skal  

 der være givet den, mod hvis husrum, lokaliteter eller genstande ransagningen  

 retter sig, adgang til at udtale sig. § 748, stk. 5 og 6, finder tilsvarende  

 anvendelse.
 Stk. 5. Såfremt ransagningen er rettet imod husrum, lokaliteter  

 eller genstande, som en mistænkt har rådighed over, og denne meddeler  

 skriftligt samtykke til, at ransagningen foretages, kan beslutning om  

 ransagning også træffes af politiet.
 Stk. 6. Bestemmelse om, at der i tilslutning til opdagelsen eller  

 anmeldelsen af en forbrydelse skal ske ransagning af gerningsstedet, kan  

 uanset bestemmelsen i stk. 2 også træffes af politiet, såfremt den person,  

 der har rådighed over vedkommende husrum, lokalitet eller genstand, ikke er  

 mistænkt og det ikke er muligt straks at komme i kontakt med den pågældende.  

 Der skal i så fald snarest muligt gives den pågældende underretning om  

 ransagningen.
 § 797. Ransagning må ikke foretages, såfremt det efter  

 undersøgelsens formål, sagens betydning og den krænkelse og ulempe, som  

 undersøgelsen må antages at forvolde, ville være et uforholdsmæssigt indgreb.
 Stk. 2. Ved afgørelsen efter stk. 1 skal tillige lægges vægt på,  

 om ransagningen er forbundet med ødelæggelse eller beskadigelse af ting.
 § 798. Ransagning skal foretages så skånsomt, som omstændighederne  

 tillader, herunder så vidt muligt uden at forårsage ødelæggelse eller  

 beskadigelse, og uden at indgrebet på grund af tidspunktet for foretagelsen  

 eller den måde, hvorunder det foretages, giver anledning til unødig opsigt.
Stk. 2. Såfremt den person, der har rådighed over husrummet,  

 lokaliteten eller genstanden, eller i dennes fravær andre personer træffes  

 til stede, skal de pågældende gøres bekendt med ransagningens foretagelse og  

 grundlaget herfor samt opfordres til at overvære ransagningen.
Foretages  

 ransagningen på grundlag af en retskendelse, skal denne på begæring  

 forevises.
Foretages ransagningen efter reglen i § 796, stk. 3, skal politiet  

 vejlede den pågældende om adgangen til at få spørgsmålet indbragt for retten.  

 Den person, der har rådighed over husrummet, lokaliteten eller genstanden,  

 kan kræve, at et af den pågældende udpeget vidne er til stede under  

 ransagningen, medmindre tidsmæssige eller efterforskningsmæssige grunde taler  

 herimod.
Såfremt ransagningens øjemed gør det påkrævet, herunder hvis der  

 lægges hindringer i vejen for ransagningens gennemførelse, kan politiet  

 bestemme, at de personer, der træffes til stede, fjernes, mens ransagningen  

 foregår.
Stk. 3. Træffes der ingen til stede, når en ransagning som  

 omhandlet i § 793, stk. 1, nr. 1, skal foretages, tilkaldes så vidt muligt to  

 husfæller eller andre vidner til at overvære ransagningen.
Efter foretagelsen  

 af en ransagning som omhandlet i § 793, stk. 1, nr. 1, underrettes den  

 person, der har rådighed over husrummet eller genstanden, herom og, hvis  

 ransagningen er foretaget efter reglen i § 796, stk. 3, om adgangen til at få  

 spørgsmålet indbragt for retten, eventuelt ved at politiet efterlader en  

 skriftlig meddelelse på stedet.
§ 799. Såfremt det er af afgørende betydning for efterforskningen,  

 at ransagningen foretages, uden at den mistænkte eller andre gøres bekendt  

 hermed, kan retten, hvis efterforskningen angår en forsætlig overtrædelse af  

 straffelovens kapitel 12 eller 13 eller en overtrædelse af straffelovens §§  

 191 eller 237, ved kendelse træffe bestemmelse herom og om, at reglerne i §  

 798, stk. 2, 1.-4. pkt., og stk. 3, fraviges.
Dette gælder dog ikke med  

 hensyn til ransagning af husrum, andre lokaliteter eller genstande, som  

 nogen, der efter reglerne i § 170 er udelukket fra eller efter reglerne i §  

 172 er fritaget for at afgive forklaring som vidne i sagen, har rådighed  

 over.
 Stk. 2. Reglerne i § 783, stk. 2 og 3, § 784, § 785 og § 788  

 finder anvendelse på de i stk. 1, 1. pkt., omhandlede tilfælde.
 § 800. Får politiet ved en ransagning oplysning om en  

 lovovertrædelse, der ikke har dannet og efter reglerne i henholdsvis § 794,  

 stk. 1, nr. 1, og stk. 2, § 795, stk. 1, nr. 1, eller § 799, stk. 1, heller  

 ikke kunne danne grundlag for indgrebet, kan politiet anvende denne oplysning  

 som led i efterforskningen af den pågældende lovovertrædelse, men ikke som  

 bevis i retten vedrørende lovovertrædelsen.
Stk. 2. Retten kan bestemme, at stk. 1 ikke finder anvendelse for  

 oplysninger, som politiet har fået ved en ransagning foretaget i medfør af §  

 799, stk. 1, såfremt 1) andre efterforskningsskridt ikke vil være egnede til at sikre bevis i  

 sagen, 2) sagen angår en lovovertrædelse, der efter loven kan medføre fængsel i 6  

 år eller derover, og 3) retten i øvrigt finder det ubetænkeligt.« 9. Kapitel 75 a ophæves.
 10. I § 880 indsættes som stk. 4:
»Stk. 4. Retten kan foretage besigtigelse af personer, genstande og  

 lokaliteter, når det findes nødvendigt eller hensigtsmæssigt for sagens  

 oplysning.
Besigtigelser skal overværes af de personer, som ellers skal være  

 til stede under domsforhandlingen.« § 3 I lov om våben og eksplosivstoffer, jf. lovbekendtgørelse nr. 735 af 11.  

 august 1994, som ændret ved § 2 i det af Folketinget den 16. maj 1997  

 vedtagne forslag til lov om ændring af straffeloven, våbenloven og lov om  

 restaurations- og hotelvirksomhed m.v. (Skærpelse af straffen for særlig grov  

 vold og for besiddelse af knive og slagvåben, sikkerhedsmæssige krav til  

 restaurationers indretning m.v.), foretages følgende ændringer:
 1. I § 10 indsættes efter stk. 1 som nyt stykke:
»Stk. 2. Består overtrædelsen i besiddelse af skydevåben  

 under særlig skærpende omstændigheder, herunder besiddelse af skydevåben med  

 tilhørende ammunition på offentligt tilgængelige steder eller gentagne  

 tilfælde af besiddelse af skydevåben, er straffen fængsel indtil 2 år.« Stk. 2-4 bliver herefter stk. 3-5.
 2. § 10, stk. 4, der bliver stk. 5, affattes således:
»Stk. 5. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 4 Lovens § 1, § 2, nr. 1, 2, 5, 6 og 7, og § 3 træder i kraft dagen efter  

 bekendtgørelsen i Lovtidende.
Lovens § 2, nr. 3, 4, 8, 9 og 10, træder i  

 kraft den 1. juli 1997.
§ 5 Loven gælder ikke for Færøerne og Grønland.
Lovens § 1 kan dog ved  

 kongelig anordning helt eller delvis sættes i kraft for Færøerne med de  

 afvigelser, som de særlige færøske forhold tilsiger.
