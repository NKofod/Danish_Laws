Nr LSF 322 Forslag til Lov om ændring af lov om privat byfornyelse og lov om  

 midlertidig regulering af boligforholdene (Private andelsboligforeninger,  

 statsgaranti for lån og konsulent- og oplysningstjeneste) Fremsat af boligministeren (Kofod-Svendsen) den 19. maj 1993 Vedtaget ved tredjebehandling den 22. juni 1993 Lov nr. 443 af 30/06/1993 § 1 I lov om privat byfornyelse, jf. lovbekendtgørelse nr. 46 af 4. februar  

 1993, foretages følgende ændringer:
 1. Før § 1 indsættes som kapiteloverskrift:
»Kapitel 1 Lovens område«.
2. I § 1, stk. 1, ændres »2,5 mia. kr.« til:  

 »2,4 mia. kr.«, og i § 1, stk. 2, ændres »1,5 mia.  

 kr.« til: »1,4 mia. kr.« 3. I § 1, stk. 2, indsættes efter »private  

 udlejningsejendomme«: »og i ejendomme ejet af private  

 andelsboligforeninger, som ikke har modtaget støtte til opførelsen efter lov  

 om boligbyggeri«.
 4. I § 2, stk. 1, indsættes efter 1. pkt. som 2.  

 pkt.:
»Private andelsboligforeninger kan ligeledes gennemføre privat  

 byfornyelse i form af forbedring med hertil knyttede nødvendige  

 følgearbejder.« 5. Før § 3 indsættes som kapiteloverskrift:
»Kapitel 2 Private udlejningsejendomme«.
 6. I § 6 a, stk. 4, 2. pkt., ændres »beboelseslejemål  

 pr. år« til: »aftale pr. betalingstermin«.
 7. § 6 a, stk. 5, ophæves.
 Stk. 6 bliver herefter stk. 5.
 8. § 10 a ophæves.
 9. § 13 og § 13 a ophæves, og i stedet indsættes:
»Kapitel 3 Private andelsboligforeninger § 13. Boligministeren kan inden for den årlige ramme, jf. § 1,  

 meddele tilsagn om tilskud til gennemførelse af privat byfornyelse i  

 ejendomme ejet af private andelsboligforeninger, som ikke har modtaget støtte  

 til opførelsen efter lov om boligbyggeri.
Stk. 2. Tilskuddet udgør i 8 år 40 pct. af ydelsen på et 30-årigt  

 annuitetslån med et kontant provenu svarende til de dokumenterede udgifter,  

 herunder flytteudgifter i forbindelse med midlertidig genhusning eller  

 genhusning efter § 13 a.
Herefter nedsættes tilskuddet i hvert af de  

 efterfølgende 8 år med 5 pct. af den i 1. pkt. nævnte ydelse.
Ydelsen efter  

 1. pkt. fastsættes på grundlag af en rente svarende til den gennemsnitlige  

 effektive rente, der beregnes af Københavns Fondsbørs for restløbetid 25-35  

 år for åbne fastforrentede kroneobligationer på tidspunktet for meddelelse af  

 tilsagn.
 Stk. 3. Såfremt der til gennemførelsen af forbedringsarbejder med  

 hertil knyttede nødvendige følgearbejder, som er omfattet af denne lov, ydes  

 støtte efter anden lovgivning, kan den del af udgiften, som herved dækkes,  

 ikke medregnes ved beregning af ydelsen efter stk. 2.
 Stk. 4. Tilskuddet kan højst udgøre 10.000 kr. årligt pr. bolig.  

 Tilskud, der udgør mindre end 200 kr. pr. tilsagn pr. betalingstermin,  

 udbetales ikke.
 Stk. 5. Boligministeren fastsætter nærmere regler om  

 administrationen af tilskudsordningen, herunder om tilskuddets beregning og  

 udbetaling samt om eventuelt bortfald af tilskud.
§ 13 a.
Kommunalbestyrelsen kan efter anmodning fra  

 andelsboligforeningen anvise en passende erstatningsbolig.
For at en  

 erstatningsbolig skal kunne anses for passende, skal den mindst have samme  

 størrelse, kvalitet, udstyr og beliggenhed som den hidtidige bolig og en  

 beregnet nettoboligudgift, der ikke væsentligt overstiger den hidtidige  

 nettoboligudgift.
Anvisning af en erstatningsbolig skal ske inden arbejdernes  

 iværksættelse.
Stk. 2. Såfremt andelshaveren ikke kan godkende den  

 erstatningsbolig, som kommunalbestyrelsen tilbyder, skal andelshaveren gøre  

 indsigelse herom til kommunalbestyrelsen senest 6 uger efter, at tilbudet er  

 fremsat over for andelshaveren.
Vil kommunalbestyrelsen ikke godkende  

 andelshaverens afvisning af den tilbudte erstatningsbolig, skal  

 kommunalbestyrelsen indbringe sagen for huslejenævnet senest 6 uger efter, at  

 andelshaverens afvisning er kommet frem til kommunalbestyrelsen, såfremt  

 kommunalbestyrelsen fastholder, at den anviste erstatningsbolig opfylder  

 betingelserne for en passende erstatningsbolig, jf. stk. 1, 2. pkt.
I  

 kommuner, hvor reglerne i kapitel II i lov om midlertidig regulering af  

 boligforholdene ikke finder anvendelse, skal indbringelse dog ske for  

 boligretten.
§ 13 b.
Ansøgning om tilsagn om tilskud skal indeholde en  

 erklæring afgivet af en af andelsboligforeningen udpeget byggesagsrådgiver,  

 der er omfattet af en sædvanlig rådgiverforsikring, om, at de påtænkte  

 arbejder er omfattet af de i medfør af § 2, stk. 1, fastsatte regler.  

 Ansøgningen skal ske på et af Boligministeriet udfærdiget skema og indsendes  

 til Boligministeriet.
 Stk. 2. Tilskud kan kun bevilges, såfremt arbejdet ikke er  

 igangsat, inden tilsagn om tilskud meddeles.
§ 13 c.
Efter arbejdernes færdiggørelse indsendes ansøgning om  

 udbetaling af tilskud til Boligministeriet på et af Boligministeriet  

 udfærdiget skema.
 Stk. 2. Ansøgningen skal indeholde oplysning om de dokumenterede  

 udgifter og skal attesteres af en registreret eller statsautoriseret revisor  

 eller af Kommunernes Revisionsafdeling.
Stk. 3. Tilskuddet ydes med virkning fra arbejdernes  

 færdiggørelse.
Udbetalingen sker kvartalsvis bagud til andelsboligforeningen  

 på grundlag af de i stk. 1 og 2 afgivne oplysninger.
Kongeriget Danmarks  

 Hypotekbank og Finansforvaltning varetager udbetalingen.
Kapitel 4 Øvrige bestemmelser § 13 d.
Boligministeren kan yde statsgaranti til lån, der optages  

 til dækning af de dokumenterede udgifter som følge af gennemførelse af privat  

 byfornyelse inklusive låneomkostninger og eventuelt kurstab.
Stk. 2. Garantien omfatter lån ydet i medfør af § 28 eller § 29 i  

 realkreditloven og realkreditlignende lån ydet af et pengeinstitut.  

 Nettoprovenuet af lån, hvortil der ydes statsgaranti, må ikke overstige de i  

 stk. 1 nævnte udgifter.
Det er en betingelse for garantistillelsen, at lånet  

 er ydet mod direkte pant i den faste ejendom.
 Stk. 3. Garantien dækker långivers tab på lån som nævnt i stk. 1  

 med 80 pct. af forholdet mellem den aktuelle nominelle restgæld på lånet og  

 de i stk. 1 nævnte udgifter med fradrag af 40 pct. af forholdet mellem det  

 konstaterede tab på lånet og de i stk. 1 nævnte udgifter, jf. dog stk. 4.
 Stk. 4. Er der tinglyst flere lån til dækning af de i stk. 1  

 nævnte udgifter, beregnes garantien efter stk. 3 for hvert enkelt lån,  

 således at der til den aktuelle nominelle restgæld på lånet tillægges den  

 aktuelle nominelle restgæld på foranstående lån ydet til udgifter som nævnt i  

 stk. 1 og omfattet af samme tilsagn, jf. § 9 a, stk. 2, og § 13, stk. 1.
 Stk. 5. Forfaldne, ikkebetalte terminsydelser på de i stk. 1  

 nævnte lån dækkes med samme procentsats, som er beregnet efter stk. 3 og 4  

 for det konstaterede tab.
 Stk. 6. Garantierklæringen afgives over for det långivende  

 institut af Kongeriget Danmarks Hypotekbank og Finansforvaltning, som træffer  

 alle afgørelser i den efterfølgende administration.
 Stk. 7. Boligministeren fastsætter nærmere regler om de i stk. 1-6  

 nævnte forhold, herunder om udformning og afgrænsning af statsgarantien.
§ 13 e.
Kongeriget Danmarks Hypotekbank og Finansforvaltning kan  

 med tillæg af renter og omkostninger inddrive statskassens tilgodehavende  

 efter indfrielse af en efter § 13 d ydet garanti ved indeholdelse i løn m.v.  

 efter reglerne for inddrivelse af personlige skatter i kildeskatteloven.
 Stk. 2. Boligministeren fastsætter nærmere regler om  

 fremgangsmåden i forbindelse med lønindeholdelse.
 Stk. 3. Kongeriget Danmarks Hypotekbank og Finansforvaltning kan  

 indhente de oplysninger hos skattemyndighederne og andre offentlige  

 myndigheder, som er nødvendige for at varetage inddrivelsen af de i stk. 1  

 nævnte beløb, herunder oplysninger om indkomst- og formueforhold.
§ 13 f.
Uudnyttet investeringsramme ved udgangen af 1993 og 1994  

 overføres til næste finansår.
§ 13 g.
De i lov om leje og lov om midlertidig regulering af  

 boligforholdene indeholdte bestemmelser for sagernes behandling i boligret  

 henholdsvis huslejenævn finder tilsvarende anvendelse ved behandling af sager  

 efter lov om privat byfornyelse.
§ 13 h.
Den, der giver urigtige eller vildledende oplysninger i  

 forbindelse med ansøgning om tilsagn, udbetaling af tilskud eller bevilling  

 af statsgaranti, straffes med bøde eller hæfte, medmindre højere straf er  

 forskyldt efter anden lovgivning.
 Stk. 2. I regler, der udstedes efter § 13 e, stk. 2, kan der  

 fastsættes straf af bøde.
Stk. 3. Er overtrædelsen begået af et aktieselskab, andelsselskab  

 eller lignende, kan der pålægges selskabet som sådant bødeansvar.« § 2 I lov om midlertidig regulering af boligforholdene, jf. lovbekendtgørelse  

 nr. 251 af 9. april 1992, som senest ændret ved § 2 i lov nr. 254 af 6. maj  

 1993, foretages følgende ændring:
 I § 61, stk. 1, indsættes efter 3. pkt. som nye punktummer:
»Fonden kan herudover i perioden 1993-1995 inden for en samlet ramme  

 på 4 mio. kr. finansiere en konsulent- og oplysningstjeneste med henblik på  

 at øge indsatsen for privat byfornyelse efter lov om privat byfornyelse.  

 Boligministeren fastsætter de nærmere retningslinier for konsulent- og  

 oplysningstjenestens virksomhed.« § 3 Loven træder i kraft den 1. juli 1993. Dog finder § 13 d og § 13 e, som  

 affattet ved denne lovs § 1, nr. 9, anvendelse på lån til finansiering af  

 arbejder omfattet af bestemmelserne i lov om privat byfornyelse, jf.  

 lovbekendtgørelse nr. 46 af 4. februar 1993.
Oprindeligt fremsat forslag § 1 I lov om privat byfornyelse, jf. lovbekendtgørelse nr. 46 af 4. februar  

 1993, foretages følgende ændringer:
 1. Før § 1 indsættes som kapiteloverskrift:
»Kapitel 1 Lovens område« 2. I § 1, stk. 1, ændres »2,5 mia. kr.« til:  

 »2,4 mia. kr.« og i § 1, stk. 2, ændres »1,5 mia. kr.«  

 til: »1,4 mia. kr.«.
 3. I § 1, stk. 2, indsættes efter »private  

 udlejningsejendomme«: »og i ejendomme ejet af private  

 andelsboligforeninger, som ikke har modtaget støtte til opførelsen efter lov  

 om boligbyggeri«.
 4. I § 2, stk. 1, indsættes efter 1. pkt. som 2. pkt. :  

 »Private andelsboligforeninger kan ligeledes gennemføre privat  

 byfornyelse i form af forbedring med hertil knyttede nødvendige  

 følgearbejder.«.
 5. Før § 3 indsættes som kapiteloverskrift:
»Kapitel 2 Private udlejningsejendomme« 6. I § 6 a, stk. 4, 2. pkt., ændres »beboelseslejemål  

 pr. år« til: »aftale pr. betalingstermin« 7. § 6 a, stk. 5, ophæves.
 Stk. 6 bliver herefter stk. 5.
 8. § 10 a ophæves.
 9. § 13 og § 13 a ophæves, og i stedet indsættes:
»Kapitel 3 Private andelsboligforeninger § 13. Boligministeren kan inden for den årlige ramme, jf. § 1,  

 meddele tilsagn om tilskud til gennemførelse af privat byfornyelse i  

 ejendomme ejet af private andelsboligforeninger, som ikke har modtaget støtte  

 til opførelsen efter lov om boligbyggeri.
Stk. 2. Tilskuddet udgør i 8 år 40 pct. af ydelsen på et 30-årigt  

 annuitetslån med et kontant provenu svarende til de dokumenterede udgifter,  

 herunder flytteudgifter i forbindelse med midlertidig genhusning eller  

 genhusning efter § 13 a.
Herefter nedsættes tilskuddet i hvert af de  

 efterfølgende 8 år med 5 pct. af den i 1. pkt. nævnte ydelse.
Ydelsen efter  

 1. pkt. fastsættes på grundlag af en rente svarende til den gennemsnitlige  

 effektive rente, der beregnes af Københavns Fondsbørs for restløbetid 25-35  

 år for åbne fastforrentede krone-obligationer på tidspunktet for meddelelse  

 af tilsagn.
 Stk. 3. Såfremt der til gennemførelsen af forbedringsarbejder med  

 hertil knyttede nødvendige følgearbejder, som er omfattet af denne lov, ydes  

 støtte efter anden lovgivning, kan den del af udgiften, som herved dækkes,  

 ikke medregnes ved beregning af ydelsen efter stk. 2.
 Stk. 4. Tilskuddet kan højst udgøre 10.000 kr. årligt pr. bolig.  

 Tilskud, der udgør mindre end 200 kr. pr. tilsagn pr. betalingstermin,  

 udbetales ikke.
 Stk. 5. Boligministeren fastsætter nærmere regler om  

 administrationen af tilskudsordningen, herunder om tilskuddets beregning og  

 udbetaling samt om eventuelt bortfald af tilskud.
§ 13 a.
Kommunalbestyrelsen kan efter anmodning fra  

 andelsboligforeningen anvise en passende erstatningsbolig.
For at en  

 erstatningsbolig skal kunne anses for passende, skal den mindst have samme  

 størrelse, kvalitet, udstyr og beliggenhed som den hidtidige bolig og en  

 beregnet nettoboligudgift, der ikke væsentligt overstiger den hidtidige  

 nettoboligudgift.
Anvisning af en erstatningsbolig skal ske inden arbejdernes  

 iværksættelse.
Stk. 2. Såfremt andelshaveren ikke kan godkende den  

 erstatningsbolig, som kommunalbestyrelsen tilbyder, skal andelshaveren gøre  

 indsigelse herom til kommunalbestyrelsen senest 6 uger efter, at tilbuddet er  

 fremsat over for andelshaveren.
Vil kommunalbestyrelsen ikke godkende  

 andelshaverens afvisning af den tilbudte erstatningsbolig, skal  

 kommunalbestyrelsen indbringe sagen for huslejenævnet senest 6 uger efter, at  

 andelshaverens afvisning er kommet frem til kommunalbestyrelsen, såfremt  

 kommunalbestyrelsen fastholder, at den anviste erstatningsbolig opfylder  

 betingelserne for en passende erstatningsbolig, jf. stk. 1, 2. pkt.
I  

 kommuner, hvor reglerne i kapitel II i lov om midlertidig regulering af  

 boligforholdene ikke finder anvendelse, skal indbringelse dog ske for  

 boligretten.
§ 13 b.
Ansøgning om tilsagn om tilskud skal indeholde en  

 erklæring, afgivet af en af andelsboligforeningen udpeget byggesagsrådgiver,  

 der er omfattet af en sædvanlig rådgiverforsikring, om, at de påtænkte  

 arbejder er omfattet af de i medfør af § 2, stk. 1, fastsatte regler.  

 Ansøgningen skal ske på et af Boligministeriet udfærdiget skema og indsendes  

 til Boligministeriet.
 Stk. 2. Tilskud kan kun bevilges, såfremt arbejdet ikke er  

 igangsat, inden tilsagn om tilskud meddeles.
§ 13 c.
Efter arbejdernes færdiggørelse indsendes ansøgning om  

 udbetaling af tilskud til Boligministeriet på et af Boligministeriet  

 udfærdiget skema.
 Stk. 2. Ansøgningen skal indeholde oplysning om de dokumenterede  

 udgifter og skal attesteres af en registreret eller statsautoriseret revisor  

 eller af Kommunernes Revisionsafdeling.
Stk. 3. Tilskuddet ydes med virkning fra arbejdernes  

 færdiggørelse.
Udbetalingen sker kvartalsvis bagud til andelsboligforeningen  

 på grundlag af de i stk. 1-2, afgivne oplysninger.
Kongeriget Danmarks  

 Hypotekbank og Finansforvaltning varetager udbetalingen.
Kapitel 4 Øvrige bestemmelser § 13 d.
Boligministeren kan yde statsgaranti til lån, der optages  

 til dækning af de dokumenterede udgifter som følge af gennemførelse af privat  

 byfornyelse inklusiv låneomkostninger og eventuelt kurstab.
Stk. 2. Garantien omfatter lån ydet i medfør af § 28 eller § 29 i  

 realkreditloven og realkreditlignende lån ydet af et pengeinstitut.  

 Nettoprovenuet af lån, hvortil der ydes statsgaranti, må ikke overstige de i  

 stk. 1 nævnte udgifter.
Det er en betingelse for garantistillelsen, at lånet  

 er ydet mod direkte pant i den faste ejendom.
 Stk. 3. Garantien dækker långivers tab på lån som nævnt i stk. 1  

 med 80 pct. af forholdet mellem den aktuelle nominelle restgæld på lånet og  

 de i stk. 1 nævnte udgifter med fradrag af 40 pct. af forholdet mellem det  

 konstaterede tab på lånet og de i stk. 1 nævnte udgifter, jf. dog stk. 4.
 Stk. 4. Er der tinglyst flere lån til dækning af de i stk. 1  

 nævnte udgifter, beregnes garantien efter stk. 3 for hvert enkelt lån,  

 således at der til den aktuelle nominelle restgæld på lånet tillægges den  

 aktuelle nominelle restgæld på foranstående lån ydet til udgifter som nævnt i  

 stk. 1 og omfattet af samme tilsagn, jf. § 9 a, stk. 2 og § 13, stk. 1.
 Stk. 5. Forfaldne, ikke-betalte terminsydelser på de i stk. 1  

 nævnte lån dækkes med samme procentsats, som er beregnet efter stk. 3 og 4  

 for det konstaterede tab.
 Stk. 6. Garantierklæringen afgives over for det långivende  

 institut af Kongeriget Danmarks Hypotekbank og Finansforvaltning, som træffer  

 alle afgørelser i den efterfølgende administration.
 Stk. 7. Boligministeren fastsætter nærmere regler om de i stk. 1-6  

 nævnte forhold, herunder om udformning og afgrænsning af statsgarantien.
§ 13 e.
Kongeriget Danmarks Hypotekbank og Finansforvaltning kan  

 med tillæg af renter og omkostninger inddrive statskassens tilgodehavende  

 efter indfrielse af en efter § 13 d ydet garanti ved indeholdelse i løn m.v.  

 efter reglerne for inddrivelse af personlige skatter i kildeskatteloven.
 Stk. 2. Boligministeren fastsætter nærmere regler om  

 fremgangsmåden i forbindelse med lønindeholdelse.
 Stk. 3. Kongeriget Danmarks Hypotekbank og Finansforvaltning kan  

 indhente de oplysninger hos skattemyndighederne og andre offentlige  

 myndigheder, som er nødvendige for at varetage inddrivelsen af de i stk. 1  

 nævnte beløb, herunder oplysninger om indkomst og formueforhold.
§ 13 f.
Uudnyttet investeringsramme ved udgangen af 1993 og 1994  

 overføres til næste finansår.
§ 13 g.
De i lov om leje og lov om midlertidig regulering af  

 boligforholdene indeholdte bestemmelser for sagernes behandling i boligret  

 henholdsvis huslejenævn finder tilsvarende anvendelse ved behandling af sager  

 efter lov om privat byfornyelse.
§ 13 h.
Den, der giver urigtige eller vildledende oplysninger i  

 forbindelse med ansøgning om tilsagn, udbetaling af tilskud eller bevilling  

 af statsgaranti, straffes med bøde eller hæfte, medmindre højere straf er  

 forskyldt efter anden lovgivning.
 Stk. 2. I regler, der udstedes efter § 13 e, stk. 2, kan der  

 fastsættes straf af bøde.
Stk. 3. Er overtrædelsen begået af et aktieselskab, andelsselskab  

 eller lignende, kan der pålægges selskabet som sådant bødeansvar.« § 2 Loven træder i kraft den 1. juli 1993. Dog finder § 13 d og § 13 e, som  

 affattet ved denne lovs § 1, nr. 9, anvendelse på lån til finansiering af  

 arbejder omfattet af bestemmelserne i lov om privat byfornyelse, jf.  

 lovbekendtgørelse nr. 46 af 4. februar 1993.
Bemærkninger til lovforslaget Almindelige bemærkninger Lovforslaget fremsættes som led i regeringens samlede udspil om  

 strukturreformer og beskæftigelsesfremmende initiativer.
Ved ændringen af lov om privat byfornyelse i december 1992 indførtes en  

 huslejetilskudsordning på 40 pct. af huslejestigningen efter moderniseringen  

 af en ejendom.
Samtidig fastsattes en årlig investeringsramme for  

 tilskudsberettigede arbejder på 2,5 mia. kr. i hvert af årene 1993-95.
Boligministeriet har i de forløbne måneder haft mange henvendelser vedr.  

 mulighederne for at anvende lov om privat byfornyelse.
Bygge- og  

 Boligstyrelsens vejledning til loven er således udsendt til ca. 15.000 ejere,  

 lejere og byggesagsrådgivere.
Der er dog indtil videre kun registeret et  

 fåtal af aftaler om gennemførelse af privat byfornyelse.
Det forventes således ikke, at den afsatte investeringsramme til privat  

 byfornyelse i 1993 på 2,5 mia.kr. vil blive udnyttet.
Det kan endvidere ikke  

 afvises, at det også i de kommende 2 år kan blive svært at anvende de afsatte  

 rammer fuldt ud, såfremt der ikke knyttes yderligere incitamenter til  

 ordningen, idet det - til trods for indførelse af huslejetilskudsordningen -  

 har vist sig sværere end hidtil antaget, at få gang i den private  

 byfornyelse.
 Med henblik på at øge incitamentet til igangsætning af privat byfornyelse,  

 indeholder lovforslaget følgende elementer:
I.
Udvidelse af kredsen af ejendomme omfattet af loven, med ejendomme ejet  

 af private andelsboligforeninger.
II.
Indførelse af delvis statslig lånegaranti.
 Ad I:
Udvidelse af kredsen af omfattede ejendomme De gældende regler giver alene mulighed for at indgå aftaler om privat  

 byfornyelse i private udlejningsejendomme.
Mange af disse ejendomme er  

 karakteriseret ved et væsentligt moderniseringsbehov, som frembyder et stort  

 investeringspotentiale.
Ved Boligministeriets skøn over det samlede  

 moderniserings- og opretningsbehov i 1990 tegnede private udlejningsejendomme  

 sig for godt halvdelen af det beregnede skøn på ialt 100 mia. kr.
I private andelsboliger i den ældre boligmasse er der ligeledes et stort  

 moderniseringsbehov.
Ved 1990-opgørelsen skønnedes opretnings- og  

 forbedringsbehovet i disse boliger til ca. 20 mia. kr.
Samtidig er der i andelsboliger ikke de samme modstående interesser, som  

 kendes fra udlejningsboligerne, idet beboerne (andelshaverne) også  

 »ejer« ejendommen.
Det antages derfor, at der er en god interesse  

 blandt ældre andelsboligforeninger for at kunne forbedre ejendommene efter de  

 støtteregler, som findes i lov om privat byfornyelse.
 Det foreslås, at udvidelsen kun skal omfatte private andelsboliger, der  

 ikke har fået offentlig støtte til opførelsen efter lov om boligbyggeri.
 Ad II:
Delvis statslig lånegaranti Det har fra såvel udlejerside, som fra långivende institutters side været  

 fremført, at en medvirkende årsag til de hidtil få aftaler om privat  

 byfornyelse bl.a. kan henføres til finansieringssituationen.
Låneoptagelse  

 til finansiering af de aftalte forbedrings- og opretningsarbejder forudsættes  

 i henhold til loven at ske på markedsvilkår, og er i det hele taget overladt  

 til ejer.
Realkreditinstitutterne yder lån inden for de almindelige lånegrænser,  

 hvilket for private udlejningsejendomme vil sige maksimalt 80 pct. af  

 ejendomsværdien.
Såfremt en udlejningsejendom i forvejen har optaget store  

 lån, kan det i dagens marked være vanskeligt at opnå en dækkende finansiering  

 for udgifterne til et lidt større privat byfornyelsesprojekt - uanset at  

 projektet isoleret betragtet er fornuftigt.
 Forslaget indebærer indførelse af en statslig garantiordning for  

 realkreditlån og lån i pengeinstitut Det er en betingelse, at lånet/lånene er  

 sikret ved pant i ejendommen, og for så vidt angår realkreditlån, at de ydes  

 inden for de i realkreditloven angivne lånegrænser.
Garantien foreslås udformet som en variabel tabsgarantiprocent, der i  

 udgangssituationen dækker långivers tab med 80 pct. på den »sidst  

 investerede krone«.
Herefter aftrappes garantiprocenten gradvist  

 (lineært) til 0 pct. på »den først investerede krone«.
I takt med,  

 at lånet amortiseres og sikkerheden dermed forbedres, falder garantiprocenten  

 tilsvarende.
Herved vil långiver kun få en selvrisiko på 20 pct. på den mest risikable  

 del af lånet, medens selvrisikoen gradvist vokser til 100 pct. på den mest  

 sikre del af lånet.
Denne konstruktion skulle motivere långiver til at  

 tilbyde størst muligt lån.
 Det foreslås endvidere, at forfaldne ikke-betalte terminsydelser dækkes  

 med samme procentsats, som gælder for tabsdækningen.
 Som følge af indførelsen af garantiordningen, foreslås det, at de  

 statslige merudgifter herved kompenseres ved en nedsættelse af  

 investeringsrammen med 100 mill. kr. i hvert af årene i forsøgsperioden, jf.  

 nærmere herom under afsnittet om de økonomiske konsekvenser.
Permanente erstatningsboliger Efter de gældende regler er det ejerens pligt at tilvejebringe  

 tilfredsstillende permanente erstatningsboliger til de beboere, som ikke  

 ønsker at blive boende i ejendommen efter arbejdernes gennemførelse.
Det er  

 fra udlejerside fremført, at dette er en væsentlig hindring for igangsætning  

 af privat byfornyelse - især i ejendomme ejet af personer/selskaber, som kun  

 råder over et beskedent antal boliger.
 Såfremt kommunen finder det hensigtsmæssigt, er der efter de gældende  

 regler skabt mulighed for, at kommunen kan overtage ejers  

 genhusningsforpligtelse.
 Med henblik på at oplyse om kommunernes muligheder for at medvirke til at  

 løse ejernes genhusningsproblemer, vil Boligministeriet derfor iværksætte en  

 intensiv informationskampagne overfor kommunerne.
Økonomiske konsekvenser Forslaget om etablering af en statslig garantiordning, kan på længere sigt  

 betyde øgede offentlige udgifter i det omfang garantiforpligtelserne skal  

 indfries.
Der foreligger ikke materiale, der kan belyse, hvor stor risikoen for  

 udløsning af statsgarantien vil være.
Det må imidlertid antages, at der vil  

 være tale om en relativt lille risiko.
I de første 8 år vil huslejestigningen/de udgiftsmæssige konsekvenser for  

 andelshaverne være reduceret som følge af huslejetilskuddet.
For lejerne vil  

 stigningen endvidere på forhånd være kendt.
Endelig giver loven mulighed for  

 at ændre huslejestigningsprofilen, således at stigningerne i de første år kan  

 være endnu mindre.
Det må på den baggrund antages, at risikoen for statslige  

 garantibetalinger vil være meget beskeden i de første 8 år.
Herefter vil  

 risikoen antagelig være svagt stigende i takt med huslejetilskuddets  

 aftrapning.
Det bemærkes i den forbindelse, at den samlede  

 huslejestigning/boligafgiftsstigning efter privat byfornyelse fastlægges i  

 forbindelse med aftalens indgåelse.
Realværdien af den fulde betaling, som  

 lejerne/andelshavere først får efter 16 år, vil således være udhulet af  

 inflationen i disse år.
Selv med den nuværende meget beskedne inflationsrate  

 vil dette betyde en reduktion af betalingens realværdi på godt 20 pct.
Hertil kommer, at det i garantiordningen er forudsat, at lånet  

 tilbagebetales »fra oven«.
Dette medfører, at garantien reduceres i  

 takt med lånets tilbagebetaling.
Efter 16 år, hvor risikoen for  

 garanti-betaling når sit maksimum, vil den statslige udgiftsrisiko således  

 yderligere være reduceret.
 Som helhed skønnes det på den baggrund, at garantien vil blive udløst i  

 meget få tilfælde.
 Således som garantiordningen er udformet, vil det maksimale statslige  

 garantibeløb andrage 1 mia. kr. ved en investeringsramme på 2,5 mia. kr.  

 Antages det at den statslige udgift til tabsgaranti vil udgøre 5 pct. af det  

 maksimale garantibeløb, vil statens fremtidige udgifter til dækning af det  

 konstaterede tab udgøre ialt 50 mill. kr. svarende til 2 pct. af  

 investeringsrammen/det samlede lånebeløb.
Det samlede statstilskud i forbindelse med privat byfornyelse i private  

 udlejningsejendomme afhænger af forløbet af de aftalte lejeforhøjelser,  

 herunder af muligheden for at optrappe forhøjelsen.
Forhøjelsen er maksimeret  

 til ydelsen på et 30-årigt annuitetslån.
I private andelsboligforeninger vil  

 statstilskuddet altid skulle beregnes på grundlag af ydelsen på et 30-årigt  

 annuitetslån.
Endvidere afhænger tilskuddet af, hvor stor del af de foretagne  

 investeringer, der bliver fritaget for realrenteafgift, idet tilskuddet er  

 mindre til sådanne investeringer end til øvrige investeringer i medfør af  

 loven.
På den baggrund anslås det samlede statstilskud at udgøre i  

 størrelsesordenen 40 - 50 pct. af den foretagne investering.
 Indførelsen af statsgarantiordningen vil - som nævnt - medføre en stigning  

 i de samlede statslige udgifter til privat byfornyelse på 2 pct. point,  

 svarende til en stigning på godt 4 pct. i de samlede udgifter pr. investeret  

 krone.
Det foreslås, at disse merudgifter kompenseres ved en tilsvarende  

 nedsættelse af investeringsrammen.
Det foreslås således, at nedsætte  

 investeringsrammen til privat byfornyelse med 4 pct. eller 100 mill. kr. for  

 hvert af årene i forsøgsperioden, således at der herefter kun kan registreres  

 aftaler inden for en samlet aftalt investering på 2,4 mia. kr.
Det  

 forudsættes, at der herved er skabt udgiftsneutralitet, idet udgifter som  

 følge af statsgarantiordningen opvejes af mindreudgifter til tilskud som  

 følge af nedsættelsen af investeringsrammen.
Der vil endvidere blive afholdt 1,5 mill. kr. til trykning af nye skemaer,  

 pjece og vejledning, information m.v.
Det bevillingsmæssige grundlag for  

 afholdelse af disse udgifter til trykning mv., vil blive tilvejebragt gennem  

 en kompenserende reduktion af den samlede investeringsramme med 3 mill. kr. i  

 1993.
Administrative konsekvenser Inddragelse af private andelsboligforeninger i ordningen må forventes at  

 medføre en mærkbar forøgelse i antallet af skriftlige og mundtlige  

 henvendelser.
Den løbende administration vil som hidtil ske i Boligministeriet.  

 Kommunernes rolle vil derfor fortsat alene bestå i den normale  

 byggesagsbehandling.
Kommunernes medvirken til at løse evt.  

 genhusningsproblemer skønnes ikke at få administrative konsekvenser.
 Administrationen af garantiordningen vil blive foretaget af Kongeriget  

 Danmarks Hypotekbank og Finansforvaltning.
Bemærkninger til de enkelte bestemmelser Til § 1 Til nr. 1 og 5 Ændringen er redaktionel.
Til nr. 2 Som følge af de statslige merudgifter i forbindelse med indførelsen af en  

 statslig garantiordning for lån til finansiering af udgifter i medfør af  

 loven, foreslås det at kompensere disse merudgifter ved en reduktion af  

 investeringsrammen med 100 mill. kr. i hvert af forsøgsårene, jf. nærmere  

 herom under afsnittet om de økonomiske konsekvenser.
Det foreslås, at  

 reduktionen af investeringsrammen sker på rammen for ejendomme, der ikke  

 fritages for realrenteafgift.
Til nr. 3 og 4 Med forslaget udvides kredsen af ejendomme, der er omfattet af lov om  

 privat byfornyelse, med ejendomme ejet af private andelsboligforeninger.
 Det foreslås, at udvidelsen skal omfatte alle private andelsboliger, der  

 ikke har modtaget offentlig støtte til opførelsen efter lov om boligbyggeri.
 Forslaget indebærer, at udover andelsboligforeninger, der ikke har  

 modtaget offentlig støtte til opførelsen efter lov om boligbyggeri, vil  

 andelsforeninger, der har erhvervet en udlejningsejendom i overensstemmelse  

 med de herom gældende regler i lejelovens kapitel XVI om tilbudspligt,  

 ligeledes være omfattet af lov om privat byfornyelse.
Til nr. 6 Idet udbetalingen af det samlede tilskudsbeløb - for de lejere der er  

 omfattet af de arbejder der gennemføres efter lov om privat byfornyelse -  

 sker til ejendommens ejeren og ikke til den enkelte lejer, forekommer det  

 ikke hensigtsmæssigt at opretholde den i § 6 a, stk. 4, 2. pkt. indeholdte  

 »bagatelgrænse«, hvorefter tilskud, der udgør mindre end 200 kr.  

 pr. beboelseslejemål pr. år, ikke udbetales.
Det foreslås derfor, at  

 udbetalingsgrænsen nedsættes til 200 kr. pr. aftale pr. betalingstermin (dvs.  

 kvartalsvis).
Til nr. 7 Ændringen er redaktionel.
Til nr. 8 Det foreslås, at den gældende lovs § 10 a flyttes til det samtidigt ved  

 dette lovforslag foreslåede Kapitel 4.
Til nr. 9 I andelsboliger er der ikke de samme modstående interesser, som kendes fra  

 udlejningsboligerne, idet beboerne (andelshaverne) også »ejer«  

 ejendommen.
Hertil kommer, at området i modsætning til lejelovgivningsområdet er  

 kendetegnet ved en ukompliceret og yderst begrænset lovregulering.
Forhold  

 som f.eks. fastsættelse af boligafgiften, herunder den indbyrdes fordeling  

 mellem andelshaverne, iværksættelse af vedligeholdelses- og  

 forbedringsarbejder m.v., er således ikke reguleret i lov om  

 andelsboligforeninger og andre boligfællesskaber, men derimod i de af  

 andelsboligforeningen fastsatte vedtægter.
Det foreslås, at inddragelse af private andelsboligforeninger under lov om  

 privat byfornyelse sker på en sådan måde, at disse forhold i videst mulig  

 udstrækning bevares.
Reglerne i lov om privat byfornyelse omkring tilslutning  

 til arbejdernes gennemførelse, reglerne om individuel veto og reglerne om  

 udlejers pligt til i givet fald at anvise en erstatningsbolig, finder således  

 ikke anvendelse i private andelsboligforeninger.
Til § 13 Det foreslås, at der skal gælde den samme tilskudsprocent for de private  

 andelsboligforeninger som for de af lovens § 6 a, stk. 3 omfattede private  

 udlejningsboliger.
Tilskuddet foreslås således at udgøre 40 pct i 8 år,  

 hvorefter det nedsættes i hvert af de efterfølgende 8 år med 5 pct.
 For private andelsboliger er der ikke, jf. de indledende bemærkninger til  

 § 1, nr. 9, fastsat nogen regler om beregning af boligafgiften.
 Boligstyrelsens normalvedtægt for en privat andelsboligforening (juli  

 1988) indeholder en bestemmelse om boligafgift, men denne bestemmelse er som  

 normalvedtægten iøvrigt alene vejledende, hvilket indebærer, at det er  

 frivilligt at anvende bestemmelsen.
 Den enkelte private andelsboligforening kan derfor selv i sine egne  

 vedtægter nærmere regulere, hvordan den løbende boligafgift skal fastsættes,  

 og hvordan de boligafgiftsmæssige konsekvenser skal være ved gennemførelse af  

 forbedringsarbejder efter reglerne i lov om privat byfornyelse.
På denne baggrund foreslås det, at beregningen af tilskuddet altid skal  

 ske på grundlag af den i lovens § 5 indeholdte beregningsregel, dvs. på  

 grundlag af ydelsen på et 30-årigt annuitetslån med et kontant provenu  

 svarende til de aftalte og dokumenterede udgifter, herunder flytteudgifter i  

 forbindelse med en eventuel midlertidig genhusning eller en genhusning efter  

 den foreslåede bestemmelse i § 13 a.
Ydelsen fastsættes på grundlag af en  

 rente svarende til den gennemsnitlige effektive rente, der beregnes af  

 Københavns Fondsbørs for restløbetid 25-35 år for åbne fastforrentede  

 krone-obligationer på tidspunktet for aftalens indgåelse.
 Dette indebærer, at beregningen vil ske på grundlag af den samlede oplyste  

 investering, uanset hvordan betalingen heraf kommer til udtryk i  

 boligafgiftsopkrævningen.
 Det foreslås endeligt, at den gældende lovs § 13 og § 13 a flyttes til det  

 samtidigt ved dette lovforslag foreslåede Kapitel 4.
Til § 13 a Det foreslås, at kommunalbestyrelsen - uanset at der i private  

 andelsboligforeninger ikke er en pligt til at anvise en erstatningsbolig i  

 overensstemmelse med den gældende lovs § 7 - efter anmodning fra den private  

 andelsboligforening, kan anvise en passende erstatningsbolig.
 Det foreslås samtidigt, at der skal gælde den samme klageadgang for den  

 andelshaver, som ved kommunalbestyrelsens mellemkomst får anvist en  

 erstatningsbolig, som efter de gældende regler.
Til § 13 b og § 13 c Det foreslås, at der i private andelsboligforeninger skal gælde de samme  

 regler for ansøgning om tilsagn om tilskud og ansøgning om udbetaling af  

 tilskud, som i private udlejningsejendomme.
Dog skal ansøgningen, jf.  

 bemærkninger til den foreslåede § 13, ikke indeholde oplysning om evt.  

 boligafgiftsmæssige konsekvenser som følge af gennemførelsen af privat  

 byfornyelse.
 Det foreslås, at tilskud kun kan bevilges, såfremt arbejdet ikke er  

 igangsat, inden tilsagn om tilskud meddeles.
Til § 13 d § 13 d omhandler etableringen af en statslig garantiordning.
Garanti kan ydes til lån, der optages til dækning af dokumenterede  

 udgifter i forbindelse med gennemførelse af privat byfornyelse incl.  

 låneomkostninger og eventuelt kurstab.
De garanterede lån skal endvidere være  

 ydet i medfør af realkreditlovens §§ 28 eller 29 eller ydet som  

 realkreditlignende lån af et pengeinstitut.
Dette indebærer, at eventuelle  

 lån ydet af et realkreditinstitut højst kan dække så stor en del af det  

 samlede lånebeløb, som der er plads til inden for realkreditlovens lånegrænse  

 på 80 pct. af ejendomsværdien.
Garantiprocenten er variabel, således at der ydes den højeste garanti for  

 den del af lånet, der er mest risikabelt - og omvendt.
Herved motiveres  

 långiver til at tilbyde størst muligt lån til de private  

 byfornyelsesarbejder.
Garantien er udformet således, at den maksimalt dækker långivers tab med  

 80 pct. af den »sidst lånte krone«.
Herefter aftrappes  

 garantiprocenten gradvist, dvs. lineært, til 0 pct. af tabet på den  

 »først lånte krone«.
Udformningen indebærer, at garantiprocenten gennemsnitligt udgør 40 pct.  

 af tabet, såfremt hele lånet tabes.
Tabes kun den yderst placerede halvdel af  

 lånet, vil garantiprocenten udgøre 60 pct. af tabet.
Garantien reduceres i takt med, at lånet tilbagebetales, idet det  

 forudsættes, at lånet tilbagebetales »fra oven«.
Er f. eks.  

 halvdelen af lånet tilbagebetalt, vil garantiprocenten på »den øverste  

 krone« være 40 pct.
 Helt generelt kan garantiprocenten udregnes efter følgende formel:
Garantipct. = 0,8*R/L - 0,4*T/L hvor R = den aktuelle nominelle restgæld, L = lånebeløbet = de  

 dokumenterede udgifter incl. låneomkostninger samt evt. kurstab og T = det  

 konstaterede tab på lånet.
 Et eksempel:
Det samlede lånebeløb udgør på 100 kr.
Det antages, at ejendommen  

 umiddelbart efter optagelsen af lånet bliver nødlidende, således at både den  

 nominelle restgæld og det konstaterede tab lige netop bliver 100 kr.
Garantiprocenten kan herefter udregnes som Garantipct. = 0,8*100/100 - 0,4*100/100 = 40 pct.
Forudsættes det nu, at lånet tilbagebetales, således at restgælden på det  

 tidspunkt, hvor ejendommen bliver nødlidende, andrager 60 kr., samt at hele  

 restgælden tabes, vil garantiprocenten blive Garantipct. = 0,8*60/100 - 0,4*60/100 = 24 pct.
 Antages det, at det konstaterede tab »kun« andrager 20 kr., vil  

 garantiprocenten blive 40 pct.
 Udformningen af garantien indebærer endvidere, at den maksimale  

 garantiprocent på den »sidst lånte krone« er 80 pct.
Herved vil långiver kun få en selvrisiko på 20 pct. på den mest risikable  

 del af lånet, medens selvrisikoen gradvist vokser til 100 pct. på den mest  

 sikre del af lånet.
Denne konstruktion skulle motivere långiver til at  

 tilbyde størst muligt lån.
Er der optaget flere lån til dækning af det samlede lånebeløb, beregnes  

 garantien for hvert enkelt lån, således at garantiprocenten på det yderst  

 placerede lån beregnes ud fra den del af det samlede lånebeløb, som lånet  

 dækker.
Procenten beregnes ved, at der til den aktuelle nominelle restgæld på  

 det lån, til hvilket garantien skal beregnes, lægges den aktuelle nominelle  

 restgæld på foranstående lån, som er optaget til dækning af de samlede  

 udgifter og omfattet af samme tilsagn, dvs. lånene skal være ydet til samme  

 projekt.
 Et eksempel:
Der lånes fortsat 100 kr.
Der optages to lån: et realkreditlån, der dækker  

 de »første« 60 kr. af beløbet og et banklån, der dækker de sidste  

 40 kr.
På tidspunktet, hvor tabet konstateres, er restgælden på  

 realkreditlånet 30 kr. og på banklånet 20 kr.
Tabet konstateres til 30 kr.  

 fordelt med 20 kr. på det yderst placerede banklån og 10 kr. på  

 realkreditlånet.
Garantiprocenten for banklånet er herefter Garantipct. = 0,8*(20+30)/100 - 0,4*20/100 = 32 pct.
og garantiprocenten på realkreditlånet er Garantipct. = 0,8*30/100 - 0,4*10/100 = 20 pct.
Garantien omfatter tillige forfaldne, ikke-betalte terminsydelser på de  

 optagne lån.
Dækningen udgør samme procentsats som for det konstaterede tab.  

 Beregningen af garantiprocenten efter stk. 3 påvirkes ikke af eventuelt  

 forfaldne, ikke-betalte afdrag i terminsydelsen.
 Afgivelse af garanti samt administration iøvrigt af garantiordningen  

 foretages af Kongeriget Danmarks Hypotekbank og Finansforvaltning, som  

 således træffer alle afgørelser til varetagelse af statskassens interesser  

 som garant, herunder afgørelser i forbindelse med misligholdelsessituationer,  

 ejerskifte og rykning.
Til § 13 e Det foreslås, at Kongeriget Danmarks Hypotekbank og Finansforvaltning skal  

 kunne inddrive eventuelle regreskrav som måtte opstå efter indfrielse af en  

 statslig garanti, ved indeholdelse i løn m.v. hos den pågældende låntager.
Til § 13 f Bestemmelsen svarer til den gældende lovs § 10 a.
Til § 13 g Bestemmelsen svarer til den gældende lovs § 13 Til § 13 h Stk. 1 og 2 svarer til den gældende lov § 13 a idet det dog foreslås, at  

 bestemmelsen udvides til ligeledes at omfatte bevilling af statsgaranti.
Det  

 foreslås endvidere, at afgivelse af vildledende oplysninger ligeledes vil  

 kunne straffes.
 I konsekvens af bestemmelserne om indeholdelse i løn m.v. i den foreslåede  

 § 13 e, foreslås det endeligt, at der i regler, der udstedes efter § 13 e,  

 stk. 2, kan fastsættes straf af bøde.
Til § 2 Det foreslås, at loven træder i kraft den 1. juli 1993. Dog foreslås det,  

 at de foreslåede bestemmelser i § 13 d og § 13 e, som affattet ved denne lovs  

 § 1, nr 9, skal finde anvendelse på lån til finansiering af arbejder omfattet  

 af bestemmelserne i lov om privat byfornyelse, jf. lovbekendtgørelse nr. 46  

 af 4. februar 1993, dvs. uanset om lånene er optaget før nærværende  

 ændringslovs ikrafttræden.
Efter 2. behandling den 18. juni 1993 § 1 I lov om privat byfornyelse, jf. lovbekendtgørelse nr. 46 af 4. februar  

 1993, foretages følgende ændringer:
 1. Før § 1 indsættes som kapiteloverskrift:
»Kapitel 1 Lovens område«.
2. I § 1, stk. 1, ændres »2,5 mia. kr.« til:  

 »2,4 mia. kr.«, og i § 1, stk. 2, ændres »1,5 mia.  

 kr.« til: »1,4 mia. kr.« 3. I § 1, stk. 2, indsættes efter »private  

 udlejningsejendomme«: »og i ejendomme ejet af private  

 andelsboligforeninger, som ikke har modtaget støtte til opførelsen efter lov  

 om boligbyggeri«.
 4. I § 2, stk. 1, indsættes efter 1. pkt. som 2.  

 pkt.:
»Private andelsboligforeninger kan ligeledes gennemføre privat  

 byfornyelse i form af forbedring med hertil knyttede nødvendige  

 følgearbejder.« 5. Før § 3 indsættes som kapiteloverskrift:
»Kapitel 2 Private udlejningsejendomme«.
 6. I § 6 a, stk. 4, 2. pkt., ændres »beboelseslejemål  

 pr. år« til: »aftale pr. betalingstermin«.
 7. § 6 a, stk. 5, ophæves.
 Stk. 6 bliver herefter stk. 5.
 8. § 10 a ophæves.
 9. § 13 og § 13 a ophæves, og i stedet indsættes:
»Kapitel 3 Private andelsboligforeninger § 13. Boligministeren kan inden for den årlige ramme, jf. § 1,  

 meddele tilsagn om tilskud til gennemførelse af privat byfornyelse i  

 ejendomme ejet af private andelsboligforeninger, som ikke har modtaget støtte  

 til opførelsen efter lov om boligbyggeri.
Stk. 2. Tilskuddet udgør i 8 år 40 pct. af ydelsen på et 30-årigt  

 annuitetslån med et kontant provenu svarende til de dokumenterede udgifter,  

 herunder flytteudgifter i forbindelse med midlertidig genhusning eller  

 genhusning efter § 13 a.
Herefter nedsættes tilskuddet i hvert af de  

 efterfølgende 8 år med 5 pct. af den i 1. pkt. nævnte ydelse.
Ydelsen efter  

 1. pkt. fastsættes på grundlag af en rente svarende til den gennemsnitlige  

 effektive rente, der beregnes af Københavns Fondsbørs for restløbetid 25-35  

 år for åbne fastforrentede kroneobligationer på tidspunktet for meddelelse af  

 tilsagn.
 Stk. 3. Såfremt der til gennemførelsen af forbedringsarbejder med  

 hertil knyttede nødvendige følgearbejder, som er omfattet af denne lov, ydes  

 støtte efter anden lovgivning, kan den del af udgiften, som herved dækkes,  

 ikke medregnes ved beregning af ydelsen efter stk. 2.
 Stk. 4. Tilskuddet kan højst udgøre 10.000 kr. årligt pr. bolig.  

 Tilskud, der udgør mindre end 200 kr. pr. tilsagn pr. betalingstermin,  

 udbetales ikke.
 Stk. 5. Boligministeren fastsætter nærmere regler om  

 administrationen af tilskudsordningen, herunder om tilskuddets beregning og  

 udbetaling samt om eventuelt bortfald af tilskud.
§ 13 a.
Kommunalbestyrelsen kan efter anmodning fra  

 andelsboligforeningen anvise en passende erstatningsbolig.
For at en  

 erstatningsbolig skal kunne anses for passende, skal den mindst have samme  

 størrelse, kvalitet, udstyr og beliggenhed som den hidtidige bolig og en  

 beregnet nettoboligudgift, der ikke væsentligt overstiger den hidtidige  

 nettoboligudgift.
Anvisning af en erstatningsbolig skal ske inden arbejdernes  

 iværksættelse.
Stk. 2. Såfremt andelshaveren ikke kan godkende den  

 erstatningsbolig, som kommunalbestyrelsen tilbyder, skal andelshaveren gøre  

 indsigelse herom til kommunalbestyrelsen senest 6 uger efter, at tilbudet er  

 fremsat over for andelshaveren.
Vil kommunalbestyrelsen ikke godkende  

 andelshaverens afvisning af den tilbudte erstatningsbolig, skal  

 kommunalbestyrelsen indbringe sagen for huslejenævnet senest 6 uger efter, at  

 andelshaverens afvisning er kommet frem til kommunalbestyrelsen, såfremt  

 kommunalbestyrelsen fastholder, at den anviste erstatningsbolig opfylder  

 betingelserne for en passende erstatningsbolig, jf. stk. 1, 2. pkt.
I  

 kommuner, hvor reglerne i kapitel II i lov om midlertidig regulering af  

 boligforholdene ikke finder anvendelse, skal indbringelse dog ske for  

 boligretten.
§ 13 b.
Ansøgning om tilsagn om tilskud skal indeholde en  

 erklæring afgivet af en af andelsboligforeningen udpeget byggesagsrådgiver,  

 der er omfattet af en sædvanlig rådgiverforsikring, om, at de påtænkte  

 arbejder er omfattet af de i medfør af § 2, stk. 1, fastsatte regler.  

 Ansøgningen skal ske på et af Boligministeriet udfærdiget skema og indsendes  

 til Boligministeriet.
 Stk. 2. Tilskud kan kun bevilges, såfremt arbejdet ikke er  

 igangsat, inden tilsagn om tilskud meddeles.
§ 13 c.
Efter arbejdernes færdiggørelse indsendes ansøgning om  

 udbetaling af tilskud til Boligministeriet på et af Boligministeriet  

 udfærdiget skema.
 Stk. 2. Ansøgningen skal indeholde oplysning om de dokumenterede  

 udgifter og skal attesteres af en registreret eller statsautoriseret revisor  

 eller af Kommunernes Revisionsafdeling.
Stk. 3. Tilskuddet ydes med virkning fra arbejdernes  

 færdiggørelse.
Udbetalingen sker kvartalsvis bagud til andelsboligforeningen  

 på grundlag af de i stk. 1 og 2 afgivne oplysninger.
Kongeriget Danmarks  

 Hypotekbank og Finansforvaltning varetager udbetalingen.
Kapitel 4 Øvrige bestemmelser § 13 d.
Boligministeren kan yde statsgaranti til lån, der optages  

 til dækning af de dokumenterede udgifter som følge af gennemførelse af privat  

 byfornyelse inklusive låneomkostninger og eventuelt kurstab.
Stk. 2. Garantien omfatter lån ydet i medfør af § 28 eller § 29 i  

 realkreditloven og realkreditlignende lån ydet af et pengeinstitut.  

 Nettoprovenuet af lån, hvortil der ydes statsgaranti, må ikke overstige de i  

 stk. 1 nævnte udgifter.
Det er en betingelse for garantistillelsen, at lånet  

 er ydet mod direkte pant i den faste ejendom.
 Stk. 3. Garantien dækker långivers tab på lån som nævnt i stk. 1  

 med 80 pct. af forholdet mellem den aktuelle nominelle restgæld på lånet og  

 de i stk. 1 nævnte udgifter med fradrag af 40 pct. af forholdet mellem det  

 konstaterede tab på lånet og de i stk. 1 nævnte udgifter, jf. dog stk. 4.
 Stk. 4. Er der tinglyst flere lån til dækning af de i stk. 1  

 nævnte udgifter, beregnes garantien efter stk. 3 for hvert enkelt lån,  

 således at der til den aktuelle nominelle restgæld på lånet tillægges den  

 aktuelle nominelle restgæld på foranstående lån ydet til udgifter som nævnt i  

 stk. 1 og omfattet af samme tilsagn, jf. § 9 a, stk. 2, og § 13, stk. 1.
 Stk. 5. Forfaldne, ikkebetalte terminsydelser på de i stk. 1  

 nævnte lån dækkes med samme procentsats, som er beregnet efter stk. 3 og 4  

 for det konstaterede tab.
 Stk. 6. Garantierklæringen afgives over for det långivende  

 institut af Kongeriget Danmarks Hypotekbank og Finansforvaltning, som træffer  

 alle afgørelser i den efterfølgende administration.
 Stk. 7. Boligministeren fastsætter nærmere regler om de i stk. 1-6  

 nævnte forhold, herunder om udformning og afgrænsning af statsgarantien.
§ 13 e.
Kongeriget Danmarks Hypotekbank og Finansforvaltning kan  

 med tillæg af renter og omkostninger inddrive statskassens tilgodehavende  

 efter indfrielse af en efter § 13 d ydet garanti ved indeholdelse i løn m.v.  

 efter reglerne for inddrivelse af personlige skatter i kildeskatteloven.
 Stk. 2. Boligministeren fastsætter nærmere regler om  

 fremgangsmåden i forbindelse med lønindeholdelse.
 Stk. 3. Kongeriget Danmarks Hypotekbank og Finansforvaltning kan  

 indhente de oplysninger hos skattemyndighederne og andre offentlige  

 myndigheder, som er nødvendige for at varetage inddrivelsen af de i stk. 1  

 nævnte beløb, herunder oplysninger om indkomst- og formueforhold.
§ 13 f.
Uudnyttet investeringsramme ved udgangen af 1993 og 1994  

 overføres til næste finansår.
§ 13 g.
De i lov om leje og lov om midlertidig regulering af  

 boligforholdene indeholdte bestemmelser for sagernes behandling i boligret  

 henholdsvis huslejenævn finder tilsvarende anvendelse ved behandling af sager  

 efter lov om privat byfornyelse.
§ 13 h.
Den, der giver urigtige eller vildledende oplysninger i  

 forbindelse med ansøgning om tilsagn, udbetaling af tilskud eller bevilling  

 af statsgaranti, straffes med bøde eller hæfte, medmindre højere straf er  

 forskyldt efter anden lovgivning.
 Stk. 2. I regler, der udstedes efter § 13 e, stk. 2, kan der  

 fastsættes straf af bøde.
Stk. 3. Er overtrædelsen begået af et aktieselskab, andelsselskab  

 eller lignende, kan der pålægges selskabet som sådant bødeansvar.« § 2 I lov om midlertidig regulering af boligforholdene, jf. lovbekendtgørelse  

 nr. 251 af 9. april 1992, som senest ændret ved § 2 i lov nr. 254 af 6. maj  

 1993, foretages følgende ændring:
 I § 61, stk. 1, indsættes efter 3. pkt. som nye punktummer:
»Fonden kan herudover i perioden 1993-1995 inden for en samlet ramme  

 på 4 mio. kr. finansiere en konsulent- og oplysningstjeneste med henblik på  

 at øge indsatsen for privat byfornyelse efter lov om privat byfornyelse.  

 Boligministeren fastsætter de nærmere retningslinier for konsulent- og  

 oplysningstjenestens virksomhed.« § 3 Loven træder i kraft den 1. juli 1993. Dog finder § 13 d og § 13 e, som  

 affattet ved denne lovs § 1, nr. 9, anvendelse på lån til finansiering af  

 arbejder omfattet af bestemmelserne i lov om privat byfornyelse, jf.  

 lovbekendtgørelse nr. 46 af 4. februar 1993.
