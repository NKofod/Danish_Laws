Nr LSF 281 Forslag til Lov om pakkerejser Fremsat af justitsministeren (Erling Olsen) den 28. april 1993 Vedtaget ved tredjebehandling den 25. juni 1993 Lov nr. 472 af 30/06/1993 Kapitel 1 Lovens anvendelsesområde og fravigelighed § 1. Loven gælder for aftaler om køb af pakkerejser, som en kunde  

 indgår med en arrangør eller med en formidler, der handler i arrangørens  

 navn. §§ 2, 3 og 5 gælder endvidere for udbud af pakkerejser.
 Stk. 2. Loven og de i medfør af loven fastsatte bestemmelser kan  

 ikke ved forudgående aftale fraviges til skade for kunden eller den, som  

 indtræder i kundens krav, medmindre andet er angivet i loven.
Kapitel 2 Definitioner Pakkerejse § 2. Ved en pakkerejse forstås en kombination af mindst to af  

 følgende elementer, såfremt de af arrangøren udbydes samlet eller har været  

 udbudt på forhånd og sælges samlet, og såfremt den samlede ydelse har en  

 varighed på over 24 timer eller omfatter overnatning:
1) Transport, 2) indkvartering, 3) anden turistmæssig ydelse, der ikke er direkte knyttet til transport  

 eller indkvartering, men som udgør en væsentlig del af pakkerejsen.
 Stk. 2. Særskilt fakturering af de i stk. 1 nævnte elementer  

 medfører ikke, at kombinationen af disse falder uden for loven.
Arrangør og formidler § 3. Som arrangør anses enhver, der tilrettelægger pakkerejser og  

 udbyder eller sælger disse direkte eller gennem en formidler, medmindre denne  

 virksomhed alene udøves lejlighedsvis.
 Stk. 2. Som formidler anses enhver, der udbyder eller sælger en  

 pakkerejse i arrangørens navn.
Kunde § 4. Som kunde anses enhver, der køber, eller i hvis navn der  

 købes en pakkerejse.
Overdrager kunden pakkerejsen, anses tillige den, der  

 får overdraget pakkerejsen, som kunde.
Kapitel 3 Information m.v.
 § 5. Prisen for en pakkerejse skal tydeligt og let forståeligt  

 fremgå af brochurer, annoncer og andet markedsføringsmateriale.
 Stk. 2. Oplysninger i en brochure, annonce eller andet  

 markedsføringsmateriale anses som en del af aftalen om køb af pakkerejsen,  

 medmindre ændringer er meddelt kunden inden aftalens indgåelse.
 Stk. 3. Justitsministeren fastsætter efter forhandling med  

 Forbrugerombudsmanden nærmere regler om oplysninger i brochurer.
§ 6. Arrangøren skal inden aftalens indgåelse meddele kunden  

 aftalevilkårene samt give oplysning om bestemmelser vedrørende pas, visum,  

 vaccinationer og lignende, som skal overholdes, for at pakkerejsen kan  

 gennemføres.
Arrangøren skal bekræfte aftalevilkårene skriftligt eller på  

 anden egnet måde over for kunden, herunder udlevere kopi af aftalen, hvis den  

 er indgået skriftligt.
 Stk. 2. Bestemmelserne i stk. 1 kan fraviges i nødvendigt omfang,  

 hvis aftalen indgås kort før pakkerejsens påbegyndelse.
 § 7. Inden pakkerejsen påbegyndes, skal kunden af arrangøren  

 skriftligt eller på anden egnet måde have oplysning om praktiske forhold  

 vedrørende pakkerejsens gennemførelse.
 § 8. Justitsministeren fastsætter regler om vilkår, som aftalen  

 skal indeholde, og om de oplysninger, der skal meddeles kunden i medfør af §§  

 6 og 7.
Kapitel 4 Afbestilling, overdragelse, ændringer i prisen og forbehold i aftalen Afbestilling § 9. Kunden kan afbestille en pakkerejse.
Afbestiller kunden  

 pakkerejsen, kan arrangøren alene kræve et passende vederlag, der er fastsat  

 under hensyn til tidspunktet for afbestillingen og pakkerejsens karakter.
 Stk. 2. Afbestillingsretten efter stk. 1 kan begrænses eller  

 fraviges i aftalen, hvis arrangørens afbestillingsret over for tredjemand er  

 begrænset.
Stk. 3. Kunden kan endvidere afbestille en pakkerejse, hvis der  

 inden for et tidsrum af 14 dage før pakkerejsens påbegyndelse på rejsemålet  

 eller i umiddelbar nærhed af dette forekommer krigshandlinger,  

 naturkatastrofer, livsfarlige smitsomme sygdomme eller andre hermed  

 ligestillede begivenheder.
Kunden har i så fald krav på tilbagebetaling af  

 samtlige beløb, der er betalt i henhold til aftalen.
 Stk. 4. Stk. 3 gælder ikke, hvis kunden ved aftalens indgåelse  

 kendte den pågældende begivenhed eller begivenheden var almindelig kendt.
 § 10. Arrangøren skal meddele kunden vilkårene for afbestilling  

 inden aftalens indgåelse. § 6, stk. 2, finder tilsvarende anvendelse.
 Stk. 2. Justitsministeren kan fastsætte nærmere regler om  

 afbestillingsvilkår.
 § 11. Arrangøren skal inden aftalens indgåelse give kunden  

 oplysning om mulighederne og vilkårene for at tegne forsikring til dækning  

 af, at kunden på grund af sygdom eller lignende ikke kan deltage i  

 pakkerejsen. § 6, stk. 2, finder tilsvarende anvendelse.
 Stk. 2. Justitsministeren kan fastsætte regler om minimumsdækning.
Overdragelse af pakkerejsen § 12. Kunden kan overdrage pakkerejsen til enhver, der opfylder  

 alle nødvendige betingelser for at deltage i pakkerejsen, såfremt arrangøren  

 eller formidleren underrettes om overdragelsen i rimelig tid inden  

 pakkerejsens påbegyndelse.
 Stk. 2. Kunderne hæfter solidarisk for betaling af et eventuelt  

 restbeløb og eventuelle omkostninger, der følger af overdragelsen.
Prisændring § 13. Arrangøren kan kun forhøje den aftalte pris for pakkerejsen  

 som følge af ændringer i 1) transportomkostninger, herunder brændstofpriser, 2) skatter, afgifter eller gebyrer for visse tjenesteydelser såsom  

 lufthavns-, havne-, landings- eller startafgifter eller 3) valutakurser, som er anvendt ved beregningen af prisen for den  

 pågældende pakkerejse.
 Stk. 2. Prisforhøjelse kan kun foretages, hvis arrangøren hurtigst  

 muligt underretter kunden herom og aftalen om køb af pakkerejsen udtrykkeligt  

 giver mulighed for både forhøjelse og nedsættelse af prisen samt angiver den  

 præcise beregningsmetode herfor.
 Stk. 3. Den aftalte pris for pakkerejsen kan ikke forhøjes de  

 sidste 20 dage før det aftalte tidspunkt for pakkerejsens påbegyndelse.
Forbehold i aftalen § 14. Bestemmelser om, at arrangøren forbeholder sig ret til  

 ændringer, og andre almindelige forbehold i aftalen kan ikke gøres gældende  

 over for kunden.
Kapitel 5 Arrangørens misligholdelse m.v. inden pakkerejsens påbegyndelse § 15. Viser det sig inden pakkerejsens påbegyndelse, at arrangøren  

 ikke vil kunne opfylde aftalen, uden at et eller flere vilkår ændres, eller  

 aflyses pakkerejsen, skal arrangøren hurtigst muligt underrette kunden herom.
Stk. 2. Samtidig med den i stk. 1 nævnte underretning skal  

 arrangøren give kunden oplysning om dennes beføjelser, om retsvirkningen af  

 at undlade at give meddelelse som nævnt i stk. 3 samt om, hvortil kundens  

 meddelelse kan gives.
I modsat fald kan arrangøren ikke påberåbe sig for sen  

 eller mangelfuld reklamation efter stk. 3.
Stk. 3. Vil kunden gøre krav gældende i anledning af, at  

 arrangøren ikke vil kunne opfylde aftalen, eller at pakkerejsen aflyses, skal  

 kunden give arrangøren eller formidleren meddelelse herom.
Meddelelsen skal  

 gives inden rimelig tid efter modtagelsen af en underretning som nævnt i stk.  

 1. I modsat fald mister kunden retten til at gøre krav gældende, jf. dog stk.  

 2.
§ 16. Aflyser arrangøren pakkerejsen, uden at dette skyldes  

 kundens egne forhold, eller kan det med sikkerhed forudses, at aftalen i  

 øvrigt vil blive misligholdt væsentligt af arrangøren, har kunden ret til 1) at hæve aftalen og få tilbagebetalt samtlige beløb, der er betalt i  

 henhold til aftalen, eller 2) at deltage i en anden pakkerejse efter kundens valg, såfremt arrangøren  

 uden uforholdsmæssige omkostninger eller tab kan tilbyde dette.
 Stk. 2. Vælger kunden at deltage i en pakkerejse af højere værdi,  

 skal kunden betale prisforskellen, i det omfang denne ikke kan kræves  

 erstattet af arrangøren, jf. § 17. Vælger kunden at deltage i en pakkerejse  

 af ringere værdi, skal arrangøren tilbagebetale prisforskellen.
§ 17. Lider kunden tab som følge af, at arrangøren ikke kan  

 opfylde de aftalte vilkår, eller som følge af pakkerejsens aflysning, har  

 kunden krav på erstatning fra arrangøren, medmindre 1) aflysningen skyldes, at antallet af tilmeldte til en pakkerejse er  

 mindre end et i aftalen angivet minimum, og skriftlig meddelelse herom er  

 kommet frem til kunden inden en i aftalen angivet frist, 2) aflysningen eller den manglende opfyldelse skyldes kundens egne  

 forhold, 3) aflysningen eller den manglende opfyldelse skyldes en uvedkommende  

 tredjemand og ikke med passende omhyggelighed kunne have været forudset ved  

 aftalens indgåelse eller være undgået eller afbødet af arrangøren eller  

 nogen, arrangøren er ansvarlig for, eller 4) aflysningen eller den manglende opfyldelse skyldes udefra kommende  

 omstændigheder, som arrangøren eller nogen, arrangøren er ansvarlig for, ikke  

 med passende omhyggelighed kunne have forudset ved aftalens indgåelse eller  

 have undgået eller afbødet.
 Stk. 2. Kunden har endvidere krav på erstatning, hvis den  

 manglende opfyldelse af aftalen angår egenskaber ved pakkerejsen, som må  

 anses tilsikrede.
 Stk. 3. Justitsministeren kan fastsætte regler om frister for  

 aflysning i de i stk. 1, nr. 1, anførte tilfælde.
Kapitel 6 Arrangørens misligholdelse m.v. efter pakkerejsens påbegyndelse § 18. Er pakkerejsen mangelfuld, kan kunden kræve, at arrangøren  

 afhjælper mangelen, medmindre dette vil påføre arrangøren uforholdsmæssige  

 omkostninger eller væsentlig ulempe.
§ 19. Kan afhjælpning ikke kræves, jf. § 18, eller afhjælper  

 arrangøren efter kundens påkrav ikke mangelen inden rimelig tid, har kunden  

 krav på forholdsmæssigt afslag i pakkerejsens pris.
Kunden kan endvidere gøre  

 krav gældende i henhold til § 20.
 § 20. Kan en betydelig del af de aftalte ydelser ikke leveres,  

 eller er pakkerejsen i øvrigt behæftet med mangler, som medfører, at formålet  

 med pakkerejsen er væsentligt forfejlet, kan kunden hæve aftalen.
Stk. 2. Hæver kunden aftalen, skal arrangøren tilbagebetale  

 samtlige beløb, der er betalt i henhold til aftalen.
Der kan dog tilkomme  

 arrangøren en godtgørelse, som svarer til den værdi, pakkerejsen må antages  

 at have haft for kunden.
 Stk. 3. Hæver kunden aftalen, har kunden endvidere krav på uden  

 udgift at blive transporteret tilbage til afrejsestedet eller et andet sted,  

 som er angivet i aftalen, med et transportmiddel, der svarer til det aftalte.
 § 21. Tilbyder arrangøren at afhjælpe en mangel, kan kunden ikke  

 kræve forholdsmæssigt afslag eller hæve aftalen, såfremt afhjælpningen sker  

 inden rimelig tid og uden omkostninger eller væsentlig ulempe for kunden.
 § 22. Lider kunden tab som følge af, at pakkerejsen er mangelfuld,  

 har kunden krav på erstatning fra arrangøren, medmindre mangelen skyldes  

 forhold som nævnt i § 17, stk. 1, nr. 3 og 4. Kunden har endvidere krav på  

 erstatning, hvis mangelen angår egenskaber, som må anses tilsikrede.
 Stk. 2. Har mangelen forvoldt kunden væsentlig ulempe, kan der  

 desuden tilkomme kunden en godtgørelse.
 § 23. Sker der skade på kundens person eller ting som følge af en  

 mangel ved pakkerejsen, finder § 22 tilsvarende anvendelse.
 Stk. 2. Sker der skade på kundens person, skal arrangøren hurtigt  

 søge at komme kunden til undsætning.
 § 24. Erstatningen efter §§ 22 og 23 kan i aftalen om køb af  

 pakkerejsen begrænses i overensstemmelse med regler i internationale  

 konventioner, som gælder for den mangelfulde del af pakkerejsen.
 § 25. Fremsætter kunden klager under pakkerejsen, skal arrangøren  

 og den pågældende tjenesteyder bestræbe sig på at finde passende løsninger.
§ 26. Vil kunden påberåbe sig en mangel ved pakkerejsen, skal  

 kunden give arrangøren eller formidleren meddelelse herom inden rimelig tid  

 efter, at kunden har opdaget mangelen.
I modsat fald mister kunden retten til  

 at påberåbe sig mangelen, jf. dog stk. 2 og § 27.
 Stk. 2. Er kundens pligter efter stk. 1 ikke angivet i aftalen,  

 kan arrangøren ikke påberåbe sig for sen eller mangelfuld reklamation.
 § 27. § 26 gælder ikke, hvis arrangøren eller formidleren har  

 handlet i strid med almindelig hæderlighed eller groft uagtsomt.
 Stk. 2. § 26 gælder endvidere ikke for kundens krav i anledning af  

 personskade, jf. § 23.
Kapitel 7 Hæftelse over for kunden § 28. Formidleren hæfter umiddelbart over for kunden for  

 økonomiske krav, der i medfør af denne lov kan rejses over for arrangøren.
 Stk. 2. Formidleren indtræder i kundens krav mod arrangøren.  

 Formidlerens krav kan bortfalde eller nedsættes, hvis kundens krav skyldes  

 formidlerens forhold.
Kapitel 8 Kundens pligter § 29. Kunden skal sørge for de til rejsen nødvendige pas, visa og  

 vaccinationer.
 Stk. 2. Kunden skal rette sig efter gældende ordensbestemmelser og  

 de anvisninger, der gives af rejseledere, transportører og andre, der har  

 forbindelse med pakkerejsens gennemførelse.
Kapitel 9 Straf § 30. Overtrædelse af § 5, stk. 1, straffes med bøde, medmindre  

 strengere straf er forskyldt efter anden lovgivning.
Det samme gælder grov  

 eller oftere gentagen overtrædelse af § 6, stk. 1, § 10, stk. 1, § 11, stk.  

 1, og § 15, stk. 1.
 Stk. 2. I forskrifter, der udstedes i medfør af § 5, stk. 3, § 8,  

 § 10, stk. 2, § 11, stk. 2, og § 17, stk. 3, kan der fastsættes bødestraf for  

 overtrædelse af forskrifterne.
 Stk. 3. Er overtrædelsen begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Kapitel 10 Ikrafttræden m.v.
 § 31. Loven træder i kraft den 1. oktober 1993, jf. dog stk. 3, og  

 finder anvendelse på aftaler om køb af pakkerejser, når pakkerejsen ifølge  

 aftalen skal påbegyndes efter lovens ikrafttræden.
 Stk. 2. Bestemmelserne i §§ 6 og 7, § 9, stk. 1 og 2, §§ 10-13, §  

 17, stk. 1, nr. 1, og § 24 finder dog kun anvendelse på aftaler om køb af  

 pakkerejser, der indgås efter lovens ikrafttræden.
 Stk. 3. § 5 træder i kraft den 1. januar 1994.
 § 32. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Oprindeligt fremsat forslag Kapitel 1 Lovens anvendelsesområde og fravigelighed § 1. Loven gælder for aftaler om køb af pakkerejser, som en kunde  

 indgår med en arrangør eller med en formidler, der handler i arrangørens  

 navn. §§ 2, 3 og 5 gælder endvidere for udbud af pakkerejser.
 Stk. 2. Loven og de i medfør af loven fastsatte bestemmelser kan  

 ikke ved forudgående aftale fraviges til skade for kunden eller den, som  

 indtræder i kundens krav, medmindre andet er angivet i loven.
Kapitel 2 Definitioner Pakkerejse § 2. Ved en pakkerejse forstås en kombination af mindst to af  

 følgende elementer, såfremt de af arrangøren udbydes samlet eller har været  

 udbudt på forhånd og sælges samlet, og såfremt den samlede ydelse har en  

 varighed på over 24 timer eller omfatter overnatning:
1) transport, 2) indkvartering, 3) anden turistmæssig ydelse, der ikke er direkte knyttet til transport  

 eller indkvartering, men som udgør en væsentlig del af pakkerejsen.
 Stk. 2. Særskilt fakturering af de i stk. 1 nævnte elementer  

 medfører ikke, at kombinationen af disse falder uden for loven.
Arrangør og formidler § 3. Som arrangør anses enhver, der tilrettelægger pakkerejser og  

 udbyder eller sælger disse direkte eller gennem en formidler, medmindre denne  

 virksomhed alene udøves lejlighedsvis.
 Stk. 2. Som formidler anses enhver, der udbyder eller sælger en  

 pakkerejse i arrangørens navn.
Kunde § 4. Som kunde anses enhver, der køber eller i hvis navn, der  

 købes en pakkerejse.
Overdrager kunden pakkerejsen, anses tillige den, der  

 får overdraget pakkerejsen, som kunde.
Kapitel 3 Information m.v.
 § 5. Prisen for en pakkerejse skal tydeligt og let forståeligt  

 fremgå af brochurer, annoncer og andet markedsføringsmateriale.
 Stk. 2. Oplysninger i en brochure, annonce eller andet  

 markedsføringsmateriale anses som en del af aftalen om køb af pakkerejsen,  

 medmindre ændringer er meddelt kunden inden aftalens indgåelse.
 Stk. 3. Justitsministeren fastsætter efter forhandling med  

 Forbrugerombudsmanden nærmere regler om oplysninger i brochurer.
§ 6. Arrangøren skal inden aftalens indgåelse meddele kunden  

 aftalevilkårene samt give oplysning om bestemmelser vedrørende pas, visum,  

 vaccinationer og lignende, som skal overholdes, for at pakkerejsen kan  

 gennemføres.
Arrangøren skal bekræfte aftalevilkårene skriftligt eller på  

 anden egnet måde over for kunden, herunder udlevere kopi af aftalen, hvis den  

 er indgået skriftligt.
 Stk. 2. Bestemmelserne i stk. 1 kan fraviges i nødvendigt omfang,  

 hvis aftalen indgås kort før pakkerejsens påbegyndelse.
 § 7. Inden pakkerejsen påbegyndes, skal kunden af arrangøren  

 skriftligt eller på anden egnet måde have oplysning om praktiske forhold  

 vedrørende pakkerejsens gennemførelse.
 § 8. Justitsministeren fastsætter regler om vilkår, som aftalen  

 skal indeholde, og om de oplysninger, der skal meddeles kunden i medfør af §§  

 6 og 7.
Kapitel 4 Afbestilling, overdragelse, ændringer i prisen og forbehold i  

 aftalen Afbestilling § 9. Kunden kan afbestille en pakkerejse.
Afbestiller kunden  

 pakkerejsen, kan arrangøren alene kræve et passende vederlag, der er fastsat  

 under hensyn til tidspunktet for afbestillingen og pakkerejsens karakter.
 Stk. 2. Afbestillingsretten efter stk. 1 kan begrænses eller  

 fraviges i aftalen, hvis arrangørens afbestillingsret over for tredjemand er  

 begrænset.
Stk. 3. Kunden kan endvidere afbestille en pakkerejse, hvis der  

 inden for et tidsrum af 14 dage før pakkerejsens påbegyndelse på rejsemålet  

 eller i umiddelbar nærhed af dette forekommer krigshandlinger,  

 naturkatastrofer, livsfarlige smitsomme sygdomme eller andre hermed  

 ligestillede begivenheder.
Kunden har i så fald krav på tilbagebetaling af  

 samtlige beløb, der er betalt i henhold til aftalen.
 Stk. 4. Stk. 3 gælder ikke, hvis kunden ved aftalens indgåelse  

 kendte den pågældende begivenhed, eller begivenheden var almindelig kendt.
 § 10. Arrangøren skal meddele kunden vilkårene for afbestilling  

 inden aftalens indgåelse. § 6, stk. 2, finder tilsvarende anvendelse.
 Stk. 2. Justitsministeren kan fastsætte nærmere regler om  

 afbestillingsvilkår.
 § 11. Arrangøren skal inden aftalens indgåelse give kunden  

 oplysning om mulighederne og vilkårene for at tegne forsikring til dækning  

 af, at kunden på grund af sygdom eller lignende ikke kan deltage i  

 pakkerejsen. § 6, stk. 2, finder tilsvarende anvendelse.
 Stk. 2. Justitsministeren kan fastsætte regler om minimumsdækning.
Overdragelse af pakkerejsen § 12. Kunden kan overdrage pakkerejsen til enhver, der opfylder  

 alle betingelser for at deltage i pakkerejsen, såfremt arrangøren eller  

 formidleren underrettes om overdragelsen i rimelig tid inden pakkerejsens  

 påbegyndelse.
 Stk. 2. Kunderne hæfter solidarisk for betaling af et eventuelt  

 restbeløb og eventuelle omkostninger, der følger af overdragelsen.
Prisændring § 13. Arrangøren kan kun forhøje den aftalte pris for pakkerejsen  

 som følge af ændringer i:
1) transportomkostninger, herunder brændstofpriser, 2) skatter, afgifter eller gebyrer for visse tjenesteydelser, såsom  

 lufthavns-, havne-, landings- eller startafgifter, eller 3) valutakurser, som er anvendt ved beregningen af prisen for den  

 pågældende pakkerejse.
 Stk. 2. Prisforhøjelse kan kun foretages, hvis arrangøren hurtigst  

 muligt underretter kunden herom, og aftalen om køb af pakkerejsen  

 udtrykkeligt giver mulighed for både forhøjelse og nedsættelse af prisen samt  

 angiver den præcise beregningsmetode herfor.
 Stk. 3. Den aftalte pris for pakkerejsen kan ikke forhøjes de  

 sidste 20 dage før det aftalte tidspunkt for pakkerejsens påbegyndelse.
Forbehold i aftalen § 14. Bestemmelser om, at arrangøren forbeholder sig ret til  

 ændringer, og andre almindelige forbehold i aftalen kan ikke gøres gældende  

 over for kunden.
Kapitel 5 Arrangørens misligholdelse m.v. inden pakkerejsens påbegyndelse § 15. Viser det sig inden pakkerejsens påbegyndelse, at arrangøren  

 ikke vil kunne opfylde aftalen, uden at et eller flere vilkår ændres, eller  

 aflyses pakkerejsen, skal arrangøren hurtigst muligt underrette kunden herom.
Stk. 2. Samtidig med den i stk. 1 nævnte underretning skal  

 arrangøren give kunden oplysning om dennes beføjelser, om retsvirkningen af  

 at undlade at give meddelelse som nævnt i stk. 3 samt om, hvortil kundens  

 meddelelse kan gives.
I modsat fald kan arrangøren ikke påberåbe sig for sen  

 eller mangelfuld reklamation efter stk. 3.
Stk. 3. Vil kunden gøre krav gældende i anledning af, at  

 arrangøren ikke vil kunne opfylde aftalen, eller at pakkerejsen aflyses, skal  

 kunden give arrangøren eller formidleren meddelelse herom.
Meddelelsen skal  

 gives inden rimelig tid efter modtagelsen af en underretning som nævnt i stk.  

 1. I modsat fald mister kunden retten til at gøre krav gældende, jf. dog stk.  

 2.
 § 16. Aflyser arrangøren pakkerejsen, uden at dette skyldes  

 kundens egne forhold, eller kan det med sikkerhed forudses, at aftalen i  

 øvrigt vil blive misligholdt væsentligt af arrangøren, har kunden ret til:
1) at hæve aftalen og få tilbagebetalt samtlige beløb, der er betalt i  

 henhold til aftalen, eller 2) at deltage i en anden pakkerejse efter kundens valg, såfremt arrangøren  

 uden uforholdsmæssige omkostninger eller tab kan tilbyde dette.
 Stk. 2. Vælger kunden at deltage i en pakkerejse af højere værdi,  

 skal kunden betale prisforskellen i det omfang denne ikke kan kræves  

 erstattet af arrangøren, jf. § 17. Vælger kunden at deltage i en pakkerejse  

 af ringere værdi, skal arrangøren tilbagebetale prisforskellen.
 § 17. Lider kunden tab som følge af, at arrangøren ikke kan  

 opfylde de aftalte vilkår, eller som følge af pakkerejsens aflysning, har  

 kunden krav på erstatning fra arrangøren, medmindre:
1) aflysningen skyldes, at antallet af tilmeldte til en pakkerejse er  

 mindre end et i aftalen angivet minimum, og skriftlig meddelelse herom er  

 kommet frem til kunden inden en i aftalen angivet frist, 2) aflysningen eller den manglende opfyldelse skyldes kundens egne  

 forhold, 3) aflysningen eller den manglende opfyldelse skyldes en uvedkommende  

 tredjemand og ikke med passende omhyggelighed kunne have været forudset ved  

 aftalens indgåelse eller være undgået eller afbødet af arrangøren eller  

 nogen, arrangøren er ansvarlig for, eller 4) aflysningen eller den manglende opfyldelse skyldes udefra kommende  

 omstændigheder, som arrangøren eller nogen, arrangøren er ansvarlig for, ikke  

 med passende omhyggelighed kunne have forudset ved aftalens indgåelse eller  

 have undgået eller afbødet.
 Stk. 2. Kunden har endvidere krav på erstatning, hvis den  

 manglende opfyldelse af aftalen angår egenskaber ved pakkerejsen, som må  

 anses tilsikrede.
 Stk. 3. Justitsministeren kan fastsætte regler om frister for  

 aflysning i de i stk. 1, nr. 1, anførte tilfælde.
Kapitel 6 Arrangørens misligholdelse m.v. efter pakkerejsens påbegyndelse § 18. Er pakkerejsen mangelfuld, kan kunden kræve, at arrangøren  

 afhjælper manglen, medmindre dette vil påføre arrangøren uforholdsmæssige  

 omkostninger eller væsentlig ulempe.
§ 19. Kan afhjælpning ikke kræves, jf. § 18, eller afhjælper  

 arrangøren efter kundens påkrav ikke manglen inden rimelig tid, har kunden  

 krav på forholdsmæssigt afslag i pakkerejsens pris.
Kunden kan endvidere gøre  

 krav gældende i henhold til § 20.
 § 20. Kan en betydelig del af de aftalte ydelser ikke leveres,  

 eller er pakkerejsen i øvrigt behæftet med mangler, som medfører, at formålet  

 med pakkerejsen er væsentligt forfejlet, kan kunden hæve aftalen.
Stk. 2. Hæver kunden aftalen, skal arrangøren tilbagebetale  

 samtlige beløb, der er betalt i henhold til aftalen.
Der kan dog tilkomme  

 arrangøren en godtgørelse, som svarer til den værdi, pakkerejsen må antages  

 at have haft for kunden.
 Stk. 3. Hæver kunden aftalen, har kunden endvidere krav på uden  

 udgift at blive transporteret tilbage til afrejsestedet eller et andet sted,  

 som er angivet i aftalen, med et transportmiddel, der svarer til det aftalte.
 § 21. Tilbyder arrangøren at afhjælpe en mangel, kan kunden ikke  

 kræve forholdsmæssigt afslag eller hæve aftalen, såfremt afhjælpningen sker  

 inden rimelig tid og uden omkostninger eller væsentlig ulempe for kunden.
 § 22. Lider kunden tab som følge af, at pakkerejsen er mangelfuld,  

 har kunden krav på erstatning fra arrangøren, medmindre manglen skyldes  

 forhold som nævnt i § 17, stk. 1, nr. 3-4. Kunden har endvidere krav på  

 erstatning, hvis manglen angår egenskaber, som må anses tilsikrede.
 Stk. 2. Har manglen forvoldt kunden væsentlig ulempe, kan der  

 desuden tilkomme kunden en godtgørelse.
 § 23. Sker der skade på kundens person eller ting som følge af en  

 mangel ved pakkerejsen, finder § 22 tilsvarende anvendelse.
 Stk. 2. Sker der skade på kundens person, skal arrangøren hurtigt  

 søge at komme kunden til undsætning.
 § 24. Erstatningen efter §§ 22 og 23 kan i aftalen om køb af  

 pakkerejsen begrænses i overensstemmelse med regler i internationale  

 konventioner, som gælder for den mangelfulde del af pakkerejsen.
 § 25. Fremsætter kunden klager under pakkerejsen, skal arrangøren  

 og den pågældende tjenesteyder bestræbe sig på at finde passende løsninger.
§ 26. Vil kunden påberåbe sig en mangel ved pakkerejsen, skal  

 kunden give arrangøren eller formidleren meddelelse herom inden rimelig tid  

 efter, at kunden har opdaget manglen.
I modsat fald mister kunden retten til  

 at påberåbe sig manglen, jf. dog stk. 2 og § 27.
 Stk. 2. Er kundens pligter efter stk. 1 ikke angivet i aftalen,  

 kan arrangøren ikke påberåbe sig for sen eller mangelfuld reklamation.
 § 27. § 26 gælder ikke, hvis arrangøren eller formidleren har  

 handlet i strid med almindelig hæderlighed eller groft uagtsomt.
 Stk. 2. § 26 gælder endvidere ikke for kundens krav i anledning af  

 personskade, jf. § 23.
Kapitel 7 Hæftelse overfor kunden § 28. Formidleren hæfter umiddelbart over for kunden for  

 økonomiske krav, der i medfør af denne lov kan rejses over for arrangøren.
 Stk. 2. Formidleren indtræder i kundens krav mod arrangøren.  

 Formidlerens krav kan bortfalde eller nedsættes, hvis kundens krav skyldes  

 formidlerens forhold.
Kapitel 8 Kundens pligter § 29. Kunden skal sørge for de til rejsen nødvendige pas, visa og  

 vaccinationer.
 Stk. 2. Kunden skal rette sig efter gældende ordensbestemmelser og  

 de anvisninger, der gives af rejseledere, transportører og andre, der har  

 forbindelse med pakkerejsens gennemførelse.
Kapitel 9 Straf § 30. Overtrædelse af § 5, stk. 1, straffes med bøde, medmindre  

 strengere straf er forskyldt efter anden lovgivning.
Det samme gælder grov  

 eller oftere gentagen overtrædelse af § 6, stk. 1, § 10, stk. 1, § 11, stk.  

 1, og § 15, stk. 1.
 Stk. 2. I forskrifter, der udstedes i medfør af § 5, stk. 3, § 8,  

 § 10, stk. 2, § 11, stk. 2, og § 17, stk. 3, kan der fastsættes bødestraf for  

 overtrædelse af forskrifterne.
 Stk. 3. Er overtrædelsen begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Kapitel 10 Ikrafttræden m.v.
 § 31. Loven træder i kraft den 1. oktober 1993, jf. dog stk. 3, og  

 finder anvendelse på aftaler om køb af pakkerejser, når pakkerejsen ifølge  

 aftalen skal påbegyndes efter lovens ikrafttræden.
 Stk. 2. Bestemmelserne i §§ 6 og 7, § 9, stk. 1-2, §§ 10-13, § 17,  

 stk. 1, nr. 1, og § 24 finder dog kun anvendelse på aftaler om køb af  

 pakkerejser, der indgås efter lovens ikrafttræden.
 Stk. 3. § 5 træder i kraft den 1. januar 1994.
 § 32. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Bemærkninger til lovforslaget Almindelige bemærkninger 1. Indledning Den foreslåede nye lov har til formål at styrke beskyttelsen af  

 forbrugere, der køber en pakkerejse.
Det er samtidig et formål med  

 lovforslaget at gennemføre et EF-direktiv fra 1990 om pakkerejser m.v.
 Reglerne i lovforslaget gælder for udbud og køb af  

 »pakkerejser«, dvs. visse kombinationer af transport, indkvartering  

 eller anden turistmæssig ydelse, jf. lovforslagets § 2.
Lovforslaget indeholder først og fremmest regler om forholdet mellem  

 køberen af en pakkerejse (kunden) og rejsearrangøren.
Der foreslås således en  

 række civilretlige regler, navnlig om kontraktens indgåelse og opfyldelse, om  

 misligholdelse og misligholdelsesbeføjelser, reklamation m.v.
Endvidere  

 foreslås regler vedrørende brochurers indhold.
EF-direktivet indeholder bl.a. en regel om arrangørens og formidlerens  

 pligt til at stille sikkerhed for tilbagebetaling og hjemtransport, hvis en  

 pakkerejse ikke kan gennemføres på grund af arrangørens insolvens m.v.
I lov  

 om en rejsegarantifond, der hører under Industriministeriet, findes allerede  

 i dag regler om en garantiordning.
Denne ordning skal som følge af direktivet  

 udbygges, sådan at den kommer til omfatte flere arrangører end i dag.  

 Industriministeren har samtidig med dette lovforslag fremsat forslag om de  

 ændringer af rejsegarantifondloven, som er nødvendige for at opfylde  

 direktivet.
2. EF-direktivet EF-direktivet om pakkerejser m.v. blev vedtaget i juni 1990 (EF-Tidende  

 nr.
L 158 af 23. juni 1990, side 59). Dets danske titel er: »Rådets  

 direktiv af 13. juni 1990 om pakkerejser, herunder pakkeferier og pakketure  

 90/314/EØF)».
Direktivet er medtaget som bilag til dette lovforslag.
Direktivet er både et forbrugerbeskyttelsesdirektiv og et led i  

 gennemførelsen af EF,s indre marked.
Direktivet åbner mulighed for at  

 fastsætte eller opretholde regler, der giver forbrugeren en videre  

 beskyttelse end efter direktivets bestemmelser (minimumsdirektiv).
 Direktivet skal være gennemført i medlemsstaterne inden 1. januar 1993.
 3. Justitsministeriets udvalg vedrørende pakkerejser m.v.
Efter vedtagelsen af EF-direktivet nedsatte Justitsministeriet et udvalg  

 med repræsentanter for de berørte myndigheder og organisationer m.v.
Udvalget  

 fik til opgave at udarbejde forslag til en dansk lov om pakkerejser m.v. og i  

 øvrigt overveje de spørgsmål, som en gennemførelse af direktivet giver  

 anledning til, herunder behovet for at fastsætte regler, der giver  

 forbrugerne en udvidet beskyttelse i forhold til EF-direktivet.
Pakkerejseudvalget afgav betænkning i december 1992 (betænkning nr.  

 1240/1992). Betænkningen indeholder bl.a. udkast til en lov om pakkerejser og  

 andre pakkearrangementer samt udvalgets bemærkninger til lovudkastet.
I  

 udvalget var der i det væsentlige enighed om lovudkastet.
I forbindelse med høringen over Pakkerejseudvalgets betænkning, jf. punkt  

 6 nedenfor, har en række høringsinstanser anført, at der er behov for en  

 fornyet gennemgang af udvalgets lovudkast.
Ved den endelige udformning af  

 lovforslaget har Justitsministeriet på den baggrund foretaget en række  

 ændringer i forhold til Pakkerejseudvalgets lovudkast.
Der er i vidt omfang  

 tale om sproglige og redaktionelle ændringer eller andre ændringer af teknisk  

 karakter.
Der er dog også foretaget visse indholdsmæssige ændringer.
4. Gældende regler Der findes ingen civilretlige lovregler, som særligt regulerer køb af  

 pakkerejser.
På dette område gælder i dag almindelige obligationsretlige  

 grundsætninger, herunder i et vist omfang analogier fra købeloven.
Endvidere  

 gælder de generelle regler i aftaleloven, herunder aftalelovens § 36 om  

 tilsidesættelse af urimelige aftalevilkår.
Domstolspraksis er sparsom på dette område.
Derimod er der en ret  

 omfattende ankenævnspraksis.
Det nuværende ankenævn for rejsebranchen,  

 Rejse-Ankenævnet, behandler klager over rejser her i landet med mindst een  

 overnatning og over alle rejser til udlandet.
Rejse-Ankenævnet, der er  

 sammensat med repræsentanter for bl.a. rejsebranchen og forbrugerne, er  

 godkendt af Forbrugerklagenævnet i henhold til forbrugerklagenævnslovens §  

 12.
Det må antages, at langt de fleste pakkerejser sælges af arrangører, som  

 er medlem af en af de to dominerende rejsebureauorganisationer her i landet,  

 Foreningen af Rejsearrangører i Danmark (RID) og Danmarks Rejsebureauforening  

 (DRF). Disse organisationer har udarbejdet hver deres standardvilkår  

 (almindelige betingelser) for pakkerejser m.v.
Standardvilkårene indeholder  

 bl.a. regler om betaling af depositum m.v., om adgangen til at foretage  

 ændringer i aftalen, om afbestilling samt om arrangørens og kundens ansvar  

 for misligholdelse.
DRF,s almindelige betingelser er tiltrådt af  

 Forbrugerrådet.
 Der er redegjort nærmere for ankenævnspraksis og de gældende civilretlige  

 regler i Pakkerejseudvalgets betænkning, s. 36-67.
 I forbindelse med transport under en pakkerejse vil der ofte gælde særlige  

 transportretlige regler, herunder regler om ansvar for kundens tab m.v.  

 Sådanne regler findes i luftfartsloven, søloven, DSB-loven og  

 jernbaneerstatningsloven.
På det transportretlige område findes en række internationale  

 konventioner.
På luftfartsområdet er der tale om en konvention om  

 international luftbefordring fra 1929 med senere ændringer  

 (Warszawa-konventionen). Sølovens regler om søtransport er i vidt omfang  

 udformet i overensstemmelse med reglerne i en konvention fra 1974 om  

 befordring til søs af passagerer og deres bagage (Athen-konventionen), som  

 dog endnu ikke er ratificeret af Danmark.
For international passager- og  

 rejsegodsbefordring med tog gælder en konvention fra 1980 om internationale  

 jernbanebefordringer (COTIF-konventionen med bilag).
 Der er redegjort nærmere for de særlige transportretlige regler i  

 Pakkerejseudvalgets betænkning, s. 67-84.
5. Lovforslagets hovedpunkter 5.1. Anvendelsesområdet m.v.
 Lovforslaget omfatter udbud af pakkerejser samt aftaler om køb af  

 pakkerejser, som en kunde indgår med en arrangør eller med en formidler, der  

 handler som fuldmægtig for arrangøren.
 Ved en pakkerejse forstås efter lovforslagets § 2 visse kombinationer af  

 transport, indkvartering og/eller anden turistmæssig ydelse, som udgør en  

 væsentlig del af pakkerejsen uden at være direkte knyttet til transport eller  

 indkvartering. »Pakkerejse« bruges således som samlebetegnelse i  

 lovforslaget, skønt definitionen også omfatter arrangementer uden et  

 transportelement.
For at kombinationen af de nævnte elementer kan udgøre en pakkerejse, skal  

 den samlede ydelse efter direktivet være fastlagt på forhånd, hvilket i  

 lovforslaget er præciseret således, at arrangøren skal have udbudt de  

 pågældende ydelser samlet eller udbudt de enkelte ydelser på forhånd og solgt  

 dem samlet.
Endvidere skal den samlede ydelse have en varighed på over et  

 døgn eller inkludere en overnatning.
 Ved en »arrangør« forstås efter lovforslagets § 3 enhver, som  

 tilrettelægger pakkerejser og udbyder eller sælger disse, enten selv eller  

 gennem en formidler, medmindre denne virksomhed kun udøves lejlighedsvis.
Udtrykket »lejlighedsvis« må efter Justitsministeriets  

 opfattelse fortolkes i lyset af, at direktivet må antages navnlig at være  

 udformet med større, professionelle rejsebureauers virksomhed for øje.
Det  

 kan således ikke antages, at man ved affattelsen af direktivets bestemmelser  

 har ønsket at gribe ind i den danske tradition med mange folkelige foreninger  

 og klubber m.v., som af og til arrangerer ferieture og udflugter - primært  

 for deres egne medlemmer.
Det samme kan anføres for så vidt angår de  

 ferieture og udflugter, som af og til arrangeres af skoler og aftenskoler.  

 Behovet for de foreslåede forbrugerbeskyttelsesregler er her væsentligt  

 mindre, og navnlig for så vidt angår mindre foreninger og klubber m.v. - hvis  

 ledelse og øvrige arbejdskraft i vidt omfang er ulønnet -, ville det være for  

 vidtgående, såfremt en mere sporadisk virksomhed med salg af pakkerejser  

 skulle være omfattet af loven.
På den baggrund kan Justitsministeriet ikke fuldt ud tiltræde  

 Pakkerejseudvalgets bemærkninger i betænkningen, s. 134, om fortolkningen af  

 udtrykket »lejlighedsvis«.
Justitsministeriet finder det rigtigt og  

 i overensstemmelse med direktivets formål, såfremt den, der tilrettelægger  

 pakkerejser, kun anses som arrangør i lovens forstand, hvis denne virksomhed  

 er så regelmæssig og systematiseret eller i øvrigt har et sådant omfang, at  

 den må anses for at have erhvervslignende karakter.
Folkelige foreninger,  

 skoler m.v. skal således alene anses som arrangører, hvis tilrettelæggelsen  

 af ferierejser o.l. dels har et professionelt tilsnit, f.eks. ved, at der  

 udarbejdes egentlige rejsebrochurer og lignende markedsføringsmateriale, dels  

 har et ikke ubetydeligt omfang.
Ved en »formidler« forstås i lovforslaget enhver, der udbyder  

 eller sælger pakkerejser som fuldmægtig (agent) for en arrangør.
Købsaftalens  

 parter er således alene kunden og arrangøren.
Ved en »kunde« forstås efter lovforslagets § 4 enhver, der køber  

 en pakkerejse eller i hvis navn, der købes en pakkerejse.
Som kunde anses  

 desuden den, der får overdraget en pakkerejse af en anden kunde.
Den foreslåede lov gælder for alle aftaler, for hvilke dansk lovgivning  

 finder anvendelse.
Spørgsmålet om, hvilken lov der ved danske domstole skal  

 gælde for aftalen, reguleres efter almindelige lovvalgsregler, herunder EF's  

 konvention om, hvilken lov der skal anvendes på kontraktlige forpligtelser,  

 jf. lov nr. 188 af 9. maj 1984 med senere ændringer.
 Reglerne i den nævnte konventions artikler 4-5, der må antages i det  

 væsentlige at svare til dansk rets almindelige lovvalgsregler, medfører for  

 så vidt angår køb af pakkerejser til ikke-erhvervsmæssig anvendelse, at de  

 ufravigelige regler i den foreslåede lov som hovedregel finder anvendelse i  

 tilfælde, hvor kunden har bopæl her i landet og har indgået aftalen her i  

 landet.
5.2. Udbud af pakkerejser Det foreslås i § 5, at pakkerejsers pris skal fremgå tydeligt og let  

 forståeligt af brochurer og annoncer m.v.
Arrangører og formidlere skal  

 naturligvis i øvrigt overholde de generelle regler i markedsføringsloven,  

 herunder forbudet mod at give urigtige eller vildledende oplysninger i  

 markedsføringsmateriale.
 Det foreslås endvidere, at oplysninger i en brochure, annonce eller andet  

 markedsføringsmateriale indgår som en del af aftalen, hvis kunden ikke har  

 fået besked om eventuelle ændringer inden aftalens indgåelse.
5.3. Arrangørens pligt til at give oplysninger Arrangøren har efter lovforslaget pligt til inden aftalens indgåelse at  

 give kunden besked om samtlige aftalevilkår.
Aftalevilkårene skal  

 efterfølgende bekræftes skriftligt eller på en anden måde, som er klar og  

 tilgængelig for kunden.
Der skal endvidere gives oplysninger om  

 legitimations- og vaccinationskrav og lignende betingelser for pakkerejsens  

 gennemførelse.
Det kan f.eks. tænkes, at myndighederne på rejsemålet stiller  

 krav om, at personer, der rejser ind i landet, skal være vaccineret mod eller  

 dokumenteret fri for visse sygdomme.
Der skal desuden gives oplysning om  

 afbestillingsvilkår og muligheden for at tegne afbestillingsforsikring.
Efter forslaget er der mulighed for, at arrangøren kan undlade at give de  

 nævnte oplysninger, hvis det er nødvendigt som følge af, at pakkerejsen først  

 købes, lige før den skal påbegyndes.
Lovforslaget medfører således ingen  

 ændringer for så vidt angår arrangørens oplysningspligt ved salg af  

 afbudsrejser m.v.
 Der henvises til lovforslagets §§ 6, 10 og 11.
5.4. Afbestilling Direktivet indeholder ikke regler om afbestilling.
Det foreslås  

 imidlertid, at kunden skal have ret til at afbestille en pakkerejse, bortset  

 fra visse særlige tilfælde.
Arrangøren skal normalt have mulighed for at  

 kræve et passende afbestillingsvederlag, fastsat navnlig under hensyn til  

 arrangørens mulighed for at sælge pakkerejsen til anden side.
 Der henvises til lovforslagets § 9.
 5.5. Kundens beføjelser ved arrangørens misligholdelse m.v.
 En væsentlig del af lovforslaget drejer sig om kundens beføjelser, hvis  

 arrangøren ikke opfylder sin del af aftalen.
5.5.1. Hvis arrangøren aflyser pakkerejsen, eller det allerede inden  

 afrejsen er klart, at arrangøren vil misligholde aftalen i væsentligt omfang,  

 får kunden efter lovforslaget mulighed for at hæve aftalen.
I så fald kan  

 kunden vælge at få alle beløb tilbage eller at deltage i en erstatningsrejse.  

 Endvidere pålægges arrangøren et strengt erstatningsansvar, hvis kunden lider  

 økonomiske tab som følge af ændringerne eller aflysningen.
 Der henvises til lovforslagets §§ 16-17.
5.5.2. Viser det sig efter afrejsen, at pakkerejsen er mangelfuld -  

 f.eks., at der er voldsom byggestøj ved hotellet eller at der mangler guider  

 - vil begge parter normalt være bedst tjent med, at manglen afhjælpes, sådan  

 at arrangementet kan gennemføres uden yderligere problemer.
Det foreslås  

 derfor i overensstemmelse med Pakkerejseudvalgets forslag, at krav om  

 afhjælpning skal være kundens centrale mangelsbeføjelse, når pakkerejsen er  

 påbegyndt.
Kun hvis manglen ikke kan afhjælpes eller ikke afhjælpes inden rimelig  

 tid, får kunden efter forslaget ret til et afslag i prisen.
Er manglen så  

 alvorlig, at hele formålet med rejsen er væsentligt forfejlet, kan kunden  

 desuden vælge at hæve aftalen og i forbindelse hermed kræve at blive  

 transporteret hjem uden ekstra udgift.
Arrangøren pålægges endvidere et strengt erstatningsansvar, hvis kunden  

 lider økonomiske tab.
Endvidere foreslås det, at arrangøren efter  

 omstændighederne skal kunne pålægges at betale kunden en økonomisk  

 kompensation for »ødelagt ferie«.
Arrangøren pålægges endvidere erstatningsansvar for tings- og personskade,  

 som skyldes mangler ved en pakkerejse.
Et eksempel på en sådan skade kan være  

 et benbrud, som en kunde pådrager sig ved at falde ned fra en hoteltrappe med  

 et vakkelvornt gelænder.
Det foreslåede ansvarsgrundlag for arrangøren kan betegnes som et  

 objektiveret ansvar med nærmere angivne ansvarsfrihedsgrunde.
Der findes ikke  

 i dansk ret erstatningsbestemmelser, som er udformet helt på samme måde.
Det  

 foreslåede ansvarsgrundlag har dog på flere punkter en betydelig lighed med  

 de strenge regler om sælgerens ansvarsfritagelse i artiklerne 79-80 i FN's  

 konvention om internationale løsørekøb.
Denne konvention er gennemført i  

 dansk ret, jf. lov nr. 733 af 7. december 1988.
 Der henvises til lovforslagets §§ 18-23. Pakkerejseudvalgets generelle  

 overvejelser om erstatningsreglernes udformning er gengivet i betænkningen,  

 s. 85-109.
I overensstemmelse med Pakkerejseudvalgets forslag indeholder lovforslaget  

 ikke nærmere regler om, hvornår der foreligger en mangel ved en pakkerejse.
I  

 Pakkerejseudvalgets betænkning er der på s. 44-46 redegjort for spørgsmålet.
Efter Justitsministeriets opfattelse må bedømmelsen af, om en pakkerejse  

 er mangelfuld, i vidt omfang bygge på en afvejning af konkrete momenter, hvis  

 indbyrdes vægtning desuden må afhænge af omstændighederne.
Det er langt  

 vanskeligere end ved løsørekøb på forhånd at fastlægge et bestemt niveau for,  

 hvor meget der skal til, for at der foreligger en »mangel«.
Vælger man i en lovbestemmelse at anvende brede formuleringer svarende til  

 købelovens § 76, stk. 1, nr. 4, og § 77, vil definitionen være uden særlig  

 praktisk betydning.
Anvender man derimod mere præcise beskrivelser, vil man  

 afskære en række tilfælde, hvor mangelsbeføjelser bør kunne gøres gældende.  

 Ankenævn og domstole bør efter Justitsministeriets opfattelse have mulighed  

 for i den enkelte sag ved vurderingen af, om der er tale om en mangel, at  

 foretage en samlet afvejning af de foreliggende omstændigheder, og det opnås  

 bedst ved ikke at lovfæste en nærmere definition af mangelsbegrebet.
 Sammenfattende mener Justitsministeriet således, at der er flere ulemper  

 end fordele ved at lovfæste et mangelsbegreb ved køb af pakkerejser.
 Når det i visse af lovforslagets bestemmelser er forudsat, at pakkerejsen  

 er mangelfuld, henvises der således til en retsstandard, hvis indhold som  

 hidtil må fastlægges af ankenævn og domstole.
5.5.3. I visse internationale konventioner på det transportretlige område  

 findes der særlige regler om begrænsning af transportørens erstatningspligt,  

 dels vedrørende ansvarsgrundlaget, dels vedrørende størrelsen af den  

 erstatning, der kan gives passageren for tab, som kan henføres til mangler  

 ved transportydelsen.
Pakkerejseudvalgets betænkning indeholder i kapitel  

 III, pkt. 6, en nærmere beskrivelse af de transportretlige konventioner.
 I tilfælde, der er omfattet af de nævnte konventioner, vil arrangøren af  

 en pakkerejse være afskåret fra at videreføre eventuelle erstatningskrav fra  

 kunden til den pågældende transportør for så vidt angår den del af kravet,  

 som ligger ud over begrænsningerne i den pågældende konvention.
 På den baggrund foreslog et flertal i Pakkerejseudvalget, at man i den  

 danske lov bruger den hjemmel, der findes i direktivets artikel 5, stk. 2, 3.  

 afsnit, til at tillade, at arrangøren i aftalen tager forbehold om, at  

 erstatningen begrænses i overensstemmelse med internationale konventioner,  

 som gælder for en mangelfuld tjenesteydelse, der indgår i pakkerejsen og  

 medfører, at pakkerejsen som sådan bliver mangelfuld.
Et mindretal i Pakkerejseudvalget fandt, at også ansvarsgrundlaget (culpa,  

 culpa med omvendt bevisbyrde o.l.) bør kunne begrænses i overensstemmelse med  

 eventuelle internationale konventioner.
Mindretallet pegede på, at  

 spørgsmålet bl.a. kan få betydning for Danmarks mulighed for at kunne  

 tiltræde Athen-konventionen, der bl.a. drejer sig om bortfragterens ansvar  

 over for passagerer, og hvorefter der alene gælder et culpaansvar for  

 bortfragteren.
Et andet mindretal fandt, at en kundes i øvrigt berettigede  

 krav slet ikke bør kunne begrænses som følge af internationale konventioner.
 Udvalgets flertal fandt, at direktivteksten kun kan antages at give  

 hjemmel til, at erstatningsbeløbene begrænses.
 Der henvises til Pakkerejseudvalgets betænkning, s. 21-23 og 197-198.
Justitsministeriet er enig med flertallet i, at direktivet, der anvender  

 udtrykket »..erstatningen kan begrænses..«, ikke kan antages at  

 åbne mulighed for, at reglerne om arrangørens ansvarsgrundlag kan fraviges  

 til skade for kunden.
Lovforslaget er udformet i overensstemmelse hermed.
 Der henvises til lovforslagets § 24 og bemærkningerne hertil.
Det bemærkes, at det efter Justitsministeriets opfattelse ikke kan  

 antages, at den foreslåede bestemmelse vil medføre, at Danmark ikke kan  

 tiltræde Athen-konventionen.
Denne konvention regulerer bortfragterens  

 ansvar.
Der ses ikke at være regler i konventionen, som forhindrer, at en  

 bortfragter, der tillige er arrangør af pakkerejser, kan være ansvarlig efter  

 et strengere ansvarsgrundlag end det, som efter konventionen gælder for  

 bortfragtere.
 5.6. Reklamation m.v.
 Lovforslaget indeholder regler om kundens pligt til at reklamere, hvis  

 arrangøren misligholder aftalen.
 Lovforslagets § 15 drejer sig om reklamation i tilfælde, hvor pakkerejsen  

 aflyses eller det allerede inden afrejsen kan forudses, at arrangøren vil  

 misligholde aftalen.
 Lovforslagets §§ 26-27 drejer sig om reklamation over mangler efter  

 pakkerejsens påbegyndelse.
 5.7. Hæftelse overfor kunden m.v.
 Direktivet overlader det til medlemsstaterne at afgøre, om arrangøren,  

 formidleren eller eventuelt begge skal hæfte overfor kunden for aftalens  

 opfyldelse.
I overensstemmelse med den naturlige forståelse af betegnelsen  

 »formidler« er lovforslaget udformet sådan, at arrangøren er  

 kundens kontraktspart, mens formidleren defineres som en fuldmægtig (agent),  

 der handler i arrangørens navn.
Med henblik på at give kunderne den bedst  

 mulige beskyttelse foreslås det imidlertid i overensstemmelse med  

 Pakkerejseudvalgets anbefaling, at formidleren skal hæfte umiddelbart overfor  

 kunden for kundens økonomiske krav (pengekrav). Kunden kan således vælge, om  

 han vil rette sit krav mod arrangøren eller formidleren.
Det betyder bl.a.,  

 at kunden altid vil kunne få afgjort en eventuel tvist ved danske domstole,  

 hvis han retter sagsanlægget mod en herboende formidler.
 Der henvises til lovforslagets § 28.
Pakkerejseudvalget foreslog, at de forskellige handlepligter, som i  

 lovforslaget pålægges arrangøren, tillige skal gælde for formidleren.  

 Justitsministeriet har imidlertid fundet det mest naturligt, at ansvaret for  

 overholdelsen af handlepligter, der har nær sammenhæng med opfyldelsen af  

 aftalen, i loven alene pålægges kundens aftalepart, dvs. arrangøren.
Noget  

 andet er, at arrangøren i praksis ofte vil aftale med formidleren, at denne  

 skal sørge for opfyldelsen på arrangørens vegne - f.eks., at formidleren  

 inden aftalens indgåelse skal give kunden forskellige oplysninger, jf.  

 lovforslagets § 6.
5.8. Kundens pligter Kundens pligter i aftaleforholdet med arrangøren foreslås ikke udtømmende  

 reguleret i loven.
I lovforslagets § 29 fastlægges nogle af kundens  

 fundamentale pligter.
Der henvises til bemærkningerne til denne bestemmelse.
Pakkerejseudvalget foreslog en regel om retsvirkningerne af, at kunden  

 ikke overholder sin pligt til under rejsen at sørge for pas, visum og  

 lignende og at rette sig efter ordensregler og anvisninger, der gives af  

 guider, personale m.v. (§ 29 i Pakkerejseudvalgets lovudkast). Efter  

 Justitsministeriets opfattelse må afgørelsen af, hvilke konsekvenser kundens  

 misligholdelse skal have, i disse tilfælde afhænger af en konkret vurdering  

 af parternes forhold og de øvrige foreliggende omstændigheder.
Det er klart,  

 at der i meget grove tilfælde vil kunne blive tale om f.eks. at udelukke  

 kunden fra at deltage i den resterende del af pakkerejsen, men det kan næppe  

 udelukkes, at en formel regel herom i nogle tilfælde vil lægge op til en for  

 usmidig regelanvendelse.
På den baggrund har Justitsministeriet ikke medtaget en sådan regel i  

 lovforslaget.
Der henvises til bemærkningerne til lovforslagets § 29.
6. Høring Pakkerejseudvalgets betænkning har været til høring hos følgende  

 myndigheder og organisationer:
 Danmarks Rejsebureau Forening, Foreningen af Rejsearrangører i Danmark,  

 Danmarks Turistråd, Turistvognmændenes Landsforening, Rejsegarantifonden,  

 Arbejderbevægelsens Erhvervsråd, Turismens Fællesråd, Forbrugerrådet,  

 Industrirådet, Industriministeriet, Den Danske Dommerforening, Advokatrådet,  

 Assurandør-Societetet, Dansk Arbejdsgiverforening, Landsorganisatonen i  

 Danmark, Trafikministeriet, Ministeriet for Kommunikation og Turisme,  

 Centralforeningen af Hotelværter og Restauratører i Danmark, Landsforeningen  

 Dansk Vandrelaug, Danmarks Rederiforening, Arbejdsmarkedets Feriefond,  

 Præsidenten for Østre Landsret, Præsidenten for Vestre Landsret, Præsidenten  

 for Sø- og Handelsretten, Præsidenten for Københavns Byret, Præsidenten for  

 Retten i Århus, Præsidenten for Retten i Odense, Præsidenten for Retten i  

 Aalborg, Præsidenten for Retten i Roskilde, Foreningen af dommerfuldmægtige i  

 Danmark og Dansk Industri.
Som anført ovenfor under pkt. 3 har en række høringsinstanser anført, at  

 der er behov for en fornyet gennemgang af udvalgets lovudkast.  

 Justitsministeriet har i den anledning ved udformningen af lovforslaget  

 foretages en rækker ændringer i Pakkerejseudvalgets lovudkast.
På den  

 baggrund har Justitsministeriet samtidig med lovforslagets fremsættelse sendt  

 en kopi af lovforslaget til de ovennævnte høringsinstanser med anmodning om  

 at modtage eventuelle bemærkninger hurtigst muligt.
7. Økonomiske og administrative konsekvenser Lovforslaget vil ikke have økonomiske eller administrative konsekvenser af  

 væsentlig betydning for det offentlige.
Bemærkninger til lovforslagets enkelte bestemmelser Til § 1 Lovens anvendelsesområde fastlægges i stk. 1. Bortset fra brochurereglerne  

 m.v. i § 5, der finder anvendelse i alle tilfælde, hvor pakkerejser udbydes  

 til salg, gælder loven for aftaler om køb af pakkerejser, der indgås mellem  

 en kunde og en arrangør.
Loven gælder, uanset om kunden indgår aftalen med  

 arrangøren selv eller med en formidler, der som fuldmægtig for arrangøren  

 handler på dennes vegne.
 I lovforslagets §§ 3 og 4 defineres, hvad der forstås ved  

 »arrangør«, »formidler« og »kunde«.
Bestemmelsen i stk. 2 betyder, at forudgående aftaler, hvorved regler i  

 loven eller tilhørende bekendtgørelser fraviges til skade for kunden, er  

 ugyldige, hvis ikke der er hjemmel hertil i loven.
En sådan hjemmel findes i  

 lovforslagets § 6, stk. 2, § 9, stk. 2, og § 24.
 Bestemmelsen tilsigter sammen med §§ 2-4 at gennemføre direktivets  

 artikler 1 og 2.
 Bestemmelsen svarer med ændringer af redaktionel karakter til § 1 i  

 Pakkerejseudvalgets lovudkast.
Til § 2 I bestemmelsen fastsættes, hvad der i loven forstås ved en  

 »pakkerejse«.
Der skal være tale om en kombination af transport og indkvartering,  

 transport og anden turistmæssig ydelse m.v. eller indkvartering og anden  

 turistmæssig ydelse m.v.
Kombinationer med alle tre og eventuelle yderligere  

 elementer er også omfattet.
De enkelte elementer i pakkerejsen skal enten være udbudt samlet, dvs.  

 udbudt til salg som en kombination, eller i øvrigt være blandt de ydelser,  

 arrangøren udbyder til salg.
Er ydelserne ikke udbudt til salg som en  

 kombination, skal de være solgt som en kombination.
Loven omfatter således  

 også individuelt sammensatte kombinationer.
Ved »indkvartering« forstås indlogering på hotel, i sommerhus  

 eller lignende.
Overnatning under transport - f.eks. i en sovevogn i et tog  

 eller i en kahyt på et skib - er ikke indkvartering.
Ophold i et  

 transportmiddel kan derimod være en turistmæssig attraktion i sig selv - som  

 f.eks. ved krydstogter o.l., jf. stk. 1, nr. 3, og i så fald kan der være  

 tale om en pakkerejse.
Begrebet »anden turistmæssig ydelse, der ikke er direkte knyttet til  

 transport eller indkvartering, men som udgør en væsentlig del af  

 pakkerejsen«, betyder for det første, at der skal være tale om en  

 selvstændig ydelse af turistmæssig karakter, som ikke er direkte knyttet til  

 transport eller indkvartering.
For det andet skal den pågældende ydelse  

 udgøre en væsentlig del af pakkerejsen.
Om en ydelse er omfattet af dette  

 kriterium, vil således afhænge af en konkret vurdering af den pågældende  

 ydelses karakter og af dens andel i den samlede rejse eller det samlede  

 arrangement.
Ydelser som f.eks. servering under en flyrejse og normal  

 hotelservice er direkte knyttet til transport, henholdsvis indkvartering, og  

 vil derfor ikke være omfattet.
Undervisning og uddannelse - f.eks. på  

 højskoler - er som udgangspunkt ikke en »turistmæssig ydelse«,  

 medmindre der er inkluderet betydelige rekreative islæt i form af  

 selvstændige ydelser, som ikke består i transport eller indkvartering.
Leje  

 af en bil på bestemmelsesstedet vil heller ikke være en »turistmæssig  

 ydelse«.
Derimod er f.eks. teater-, biograf- eller museumsbesøg,  

 udflugter med naturvejledere og kort til skiliftsystemer m.v. omfattet af  

 dette begreb, ligesom f.eks. fodbold-, opera- og jagtrejser indeholder  

 selvstændige ydelser af turistmæssig karakter, som ikke er direkte knyttet  

 til transport eller indkvartering.
 Ved afgørelsen af, om ydelsen udgør en væsentlig del af pakkerejsen, må  

 der lægges vægt på, om prisen for den pågældende ydelse udgør et vigtigt  

 element i pakkerejsens samlede pris, og om opholdet eller transporten primært  

 tager sigte på den specielle turistmæssige ydelse.
Definitionen omfatter ikke kun ferie- og andre turistarrangementer.
Også  

 forretningsrejser vil kunne være omfattet af definitionen på en pakkerejse.
 Det præciseres i stk. 2, at kombinationer som nævnt i stk. 1 ikke kan  

 bringes uden for loven ved, at kunden får en særskilt regning på hvert  

 element.
 Bestemmelsen tilsigter at gennemføre direktivets artikel 2, nr. 1, og  

 svarer med redaktionelle ændringer til § 2 i Pakkerejseudvalgets lovudkast.  

 Der henvises i øvrigt til Pakkerejseudvalgets betænkning, s. 126-133.
Til § 3 I stk. 1 defineres, hvad der i loven forstås ved en arrangør.
I udtrykket »tilrettelægger pakkerejser« ligger, at den  

 pågældende skal stå bag det samlede arrangement.
Selv om pakkerejsen faktisk  

 er sammensat af en anden end den, som har solgt pakkerejsen, anses sælgeren  

 som arrangør, hvis kunden efter samtlige foreliggende omstændigheder må gå ud  

 fra, at det er sælgeren, der har tilrettelagt rejsen.
 Om fortolkningen af udtrykket »lejlighedsvis« henvises til de  

 almindelige bemærkninger, pkt. 5.1.
I stk. 2 defineres, hvad der i loven forstås ved en formidler.
Ved  

 afgørelsen af, om den pågældende handler »i arrangørens navn«, må  

 der i overensstemmelse med almindelige fuldmagtsregler lægges vægt på, om  

 kunden efter samtlige foreliggende omstændigheder må gå ud fra, at arrangøren  

 bliver kundens aftalepart.
Det er ikke i sig selv afgørende, om den, hos hvem  

 kunden køber en pakkerejse, betegner sig selv »fuldmægtig«,  

 »agent« eller andet.
Det er ikke nødvendigt, at det udtrykkeligt  

 udtales, at pakkerejsen sælges for en anden.
 En formidler indestår over for kunden for, at han har fornøden fuldmagt,  

 jf. aftalelovens § 25.
 Pakkerejser, der sælges af arrangørens ansatte, må anses for at være solgt  

 »direkte« af arrangøren, jf. stk. 1.
 Bestemmelsen tilsigter at opfylde direktivets artikel 2, nr. 2-3.
 Bestemmelsen svarer med ændringer af redaktionel karakter til § 3 i  

 Pakkerejseudvalgets lovudkast.
Til § 4 I bestemmelsen defineres, hvad der i loven forstås ved en  

 »kunde«.
Alle, der køber eller i hvis navn, der købes en pakkerejse, er kunder i  

 lovens forstand, og har dermed de rettigheder og pligter, som følger af  

 loven.
Også den, der lovligt får overdraget retten til at deltage i en  

 pakkerejse, er kunde, jf. herved lovforslagets § 12.
En deltager, der ikke er part i aftalen med arrangøren, er ikke kunde i  

 lovens forstand.
Den, der blot køber en pakkerejse på en andens vegne, er  

 således ikke kunde, selv om den pågældende deltager i rejsen.
Såvel fysiske som juridiske personer kan være kunder.
Hvis f.eks. en  

 repræsentant for en forening køber en pakkerejse i foreningens navn, vil  

 foreningen således være kunde i lovens forstand.
 Bestemmelsen tilsigter at gennemføre direktivets artikel 2, nr. 4, og  

 svarer med redaktionelle ændringer til § 4 i Pakkerejseudvalgets lovudkast.
Til § 5 Bestemmelsen drejer sig om udbud af pakkerejser.
Det foreslås i stk. 1, at brochurer, annoncer og andet materiale, der  

 anvendes til markedsføring af pakkerejser - f.eks. kataloger - skal indeholde  

 oplysning om pakkerejsens pris.
Det foreslås endvidere, at prisoplysningerne  

 skal være tydelige og let forståelige.
Heri ligger dels, at oplysningerne  

 skal være lette at få øje på, dels at oplysningerne skal være udformet sådan,  

 at de ikke giver anledning til misforståelser.
Angivelse af prisen for en  

 pakkerejse skal således omfatte alle obligatoriske tillæg og afgifter, sådan  

 at der oplyses om den pris, rejsen faktisk kan købes til (grundprisen).
 Reglen i stk. 1 supplerer den almindelige regel i markedsføringslovens § 2  

 om, at der ikke må anvendes urigtige, vildledende eller urimeligt mangelfulde  

 angivelser, som er egnede til at påvirke efterspørgsel eller udbud af bl.a.  

 tjenesteydelser.
Reglen i stk. 2 betyder, at vilkår, der fremgår af markedsføringsmateriale  

 for en pakkerejse, anses som en del af aftalen, hvis ikke arrangøren inden  

 aftalens indgåelse har meddelt kunden, at vilkårene ikke gælder længere.  

 Bliver der indgået en aftale, og kan arrangøren ikke opfylde et eller flere  

 af de vilkår, der fremgår af brochuren, vil pakkerejsen efter  

 omstændighederne være mangelfuld.
Bestemmelsen giver ikke hjemmel til i  

 markedsføringsmateriale at fravige de præceptive regler i loven.
I direktivets artikel 3, stk. 2, opregnes, hvilke oplysninger en brochure  

 mindst skal indeholde.
I overensstemmelse hermed vil det i de administrative  

 regler, som skal fastsættes efter det foreslåede stk. 3, bl.a. blive bestemt,  

 at brochurer, når det er relevant for den pågældende pakkerejse, skal  

 indeholde oplysninger vedrørende rejsemål, transport, betingelser med hensyn  

 til pas, visum, vaccinationer m.v., indkvartering, forplejning, rejserute,  

 betaling for pakkerejsen, herunder størrelsen af en eventuel forudbetaling,  

 samt eventuelle mindstekrav med hensyn til deltagerantallet og i givet fald,  

 hvornår kunderne senest skal underrettes i tilfælde af aflysning.
Det vil  

 endvidere blive fastsat, at brochurer skal indeholde oplysning om reglen i  

 stk. 2.
 Bestemmelsen tilsigter at gennemføre direktivets artikel 3 og svarer med  

 visse ændringer til § 5 i Pakkerejseudvalgets lovudkast.
Til § 6 Det foreslås, at arrangøren inden aftalens indgåelse skal gøre kunden  

 bekendt med samtlige aftalevilkår og eventuelle øvrige betingelser for, at  

 pakkerejsen kan gennemføres.
Det foreslås endvidere, at arrangøren skal bekræfte aftalen skriftligt  

 eller på anden egnet måde, f.eks. via edb.
Er aftalen skriftlig, skal kunden  

 have en kopi.
Det er tilstrækkeligt, hvis arrangøren udleverer et  

 deltagerbevis, hvori der er henvist til skriftlige oplysninger i en brochure,  

 som kunden tidligere har fået et eksemplar af.
 Reglen i stk. 1 er ikke til hinder for, at der fortsat kan sælges  

 pakkerejser med visse uspecificerede vilkår, f.eks. med hensyn til  

 indkvarteringssted.
I stk. 2 åbnes der mulighed for, at arrangøren kan undlade at give  

 oplysninger og bekræfte aftalen som nævnt i stk. 1. Betingelsen herfor er, at  

 det er praktisk umuligt at opfylde bestemmelserne i stk. 1, fordi aftalen  

 først indgås kort tid, før kunden skal afsted.
Denne betingelse vil f.eks.  

 kunne være opfyldt ved køb af en afbudsrejse umiddelbart før, rejsen skal  

 begyndes.
Lovforslaget indeholder ikke regler om civilretlige virkninger af, at  

 arrangøren ikke overholder sine pligter efter bestemmelsen.
Manglende  

 overholdelse vil ikke i sig selv medføre, at aftalen ikke er bindende.
Efter  

 almindelige aftaleretlige regler gælder der visse krav for at anse vilkår for  

 aftalt.
Manglende overholdelse af § 6, stk. 1, vil i forening med andre  

 omstændigheder kunne betyde, at et givet vilkår ikke kan anses for aftalt.
 Grov eller oftere gentagen overtrædelse af bestemmelsen vil kunne straffes  

 med bøde, jf. lovforslagets § 30, stk. 1.
 Bestemmelsen tilsigter at opfylde direktivets artikel 4, stk. 1, litra a,  

 og stk. 2, litra b og c.
 Bestemmelsen svarer med visse ændringer til § 6 i Pakkerejseudvalgets  

 lovudkast.
Til § 7 Det foreslås, at arrangøren inden pakkerejsens påbegyndelse skal vejlede  

 kunden om praktiske forhold under pakkerejsen.
 Nærmere regler om, hvilke oplysninger der skal gives, vil blive fastsat  

 administrativt i medfør af lovforslagets § 8. Der henvises til bemærkningerne  

 til denne bestemmelse.
 Lovforslaget regulerer ikke eventuelle civilretlige virkninger af, at  

 arrangøren undlader at give kunden oplysning om de nævnte praktiske forhold.  

 Bestemmelsen foreslås heller ikke strafferetligt sanktioneret.
 Bestemmelsen tilsigter sammen med § 8 at gennemføre direktivets artikel 4,  

 stk. 1, litra b.
 Bestemmelsen svarer med visse ændringer til § 7 i Pakkerejseudvalgets  

 lovudkast.
Til § 8 Det foreslås, at nærmere regler om krav til aftalens indhold og om  

 arrangørens pligt til at give oplysninger skal fastsættes administrativt.
Det fremgår af direktivets artikel 4, stk. 2, litra a, at aftalen i det  

 omfang, det er aktuelt for den pågældende pakkerejse, skal indeholde de  

 bestemmelser, som er opregnet i bilaget til direktivet.
De administrative  

 regler om aftalens indhold vil blive udformet i overensstemmelse med dette  

 bilag, som imidlertid ikke angiver udtømmende, hvilke bestemmelser der skal  

 indgå i aftalen.
I forbindelse med udarbejdelsen af de administrative regler  

 vil det blive overvejet, om der er behov for yderligere krav, f.eks. at der i  

 aftalen skal gives oplysning om særlige forhold som støjgener eller lignende  

 på indkvarteringsstedet.
 Det bemærkes, at der ikke er noget til hinder for, at de nævnte krav til  

 aftalens indhold vil kunne opfyldes ved, at der i aftalen henvises  

 udtrykkeligt til en brochure, hvor oplysningerne findes.
For så vidt angår de praktiske oplysninger, der skal gives inden  

 pakkerejsens påbegyndelse (lovforslagets § 7), fremgår det af direktivets  

 artikel 4, stk. 1, litra b), at arrangøren, hvis det er aktuelt for den  

 pågældende pakkerejse, bl.a. skal give nærmere oplysninger om praktiske  

 forhold vedrørende transporten til rejsemålet, om, hvordan man under rejsen  

 kan komme i forbindelse med arrangøren eller dennes repræsentant og hvordan  

 pårørende kan kontakte mindreårige, der rejser i udlandet, samt om  

 mulighederne for at tegne en afbestillingsforsikring eller en  

 rejseforsikring, der i tilfælde af ulykke eller sygdom dækker udgifter til  

 behandling og hjemtransport.
De administrative regler vil blive udformet i  

 overensstemmelse hermed.
 Den foreslåede bestemmelse svarer til § 8 i Pakkerejseudvalgets lovudkast.
 Justitsministeriet vil i forbindelse med udarbejdelsen af administrative  

 regler inddrage Forbrugerombudsmanden og de berørte organisationer m.v.
Til § 9 Ved bestemmelsen i stk. 1 fastsættes der en principiel adgang til at  

 afbestille en pakkerejse uanset grunden hertil.
Gør kunden brug af denne  

 afbestillingsret, skal der som udgangspunkt betales et vederlag til  

 arrangøren.
Hermed lovfæstes en kutyme indenfor rejsebranchen, jf.  

 Pakkerejseudvalgets betænkning, s. 149 f.
Hvor stort et vederlag, der kan kræves, vil navnlig afhænge af, hvilke  

 muligheder arrangøren har for at undgå eller begrænse sit tab, f.eks. ved at  

 sælge rejsen til anden side eller annullere forudbestillinger.
Arrangørerne  

 vil som hidtil kunne opkræve et standardiseret afbestillingsvederlag, der  

 bygger på normaltabsbetragtninger, idet vederlaget stiger, jo senere kunden  

 afbestiller.
Ved nogle arrangementer kan der fra underleverandørernes side være fastsat  

 strenge betingelser for annullation, som arrangøren er bundet af.
Den  

 foreslåede bestemmelse i stk. 2 åbner mulighed for, at arrangøren i så fald  

 kan begrænse eller efter omstændighederne helt fravige afbestillingsretten.  

 Dette skal i givet fald fremgå af aftalen.
 Stk. 3 drejer sig om afbestilling i situationer, hvor forholdene på  

 rejsemålet kort før afrejsen indebærer en vis nærliggende fare for kundens  

 liv eller førlighed, således at det ville være urimeligt at fastholde kunden  

 på aftalen.
Pakkerejseudvalget foreslog, at arrangøren i de tilfælde, der er nævnt i  

 stk. 3, skulle kunne beholde et »rimeligt« vederlag.  

 Justitsministeriet finder det imidlertid mere rimeligt, at kunden i disse  

 tilfælde, hvor det er almindelig sund fornuft, at rejsen ikke gennemføres,  

 ikke skal betale et vederlag, men kan kræve ethvert forudbetalt beløb  

 tilbage.
Dette svarer også bedst til den foreslåede ordning, når arrangøren  

 aflyser rejsen, jf. lovforslagets § 16.
 Det foreslås i stk. 4, at retten til vederlagsfri afbestilling efter stk.  

 3 ikke skal gælde, hvis kunden ved aftalens indgåelse kendte den pågældende  

 begivenhed eller begivenheden var almindelig kendt, f.eks. hvis begivenheden  

 jævnligt har været omtalt i massemedierne.
 Den foreslåede bestemmelse svarer i øvrigt med visse ændringer til § 9,  

 stk. 1-2, og § 10 i Pakkerejseudvalgets lovudkast.
 Direktivet indeholder ikke regler om afbestillingsret.
Til § 10 Ved den foreslåede stk. 1 præciseres det, at vilkårene for afbestilling af  

 pakkerejsen skal meddeles kunden inden aftalens indgåelse, jf. den generelle  

 bestemmelse i lovforslagets § 6, stk. 1, Denne informationspligt kan kun  

 fraviges ved afbudsrejser m.v. som nærmere fastsat i § 6, stk. 2. I disse  

 tilfælde, hvor pakkerejsen bestilles kort tid før afrejsen, vil kundens  

 afbestillingsret i øvrigt ikke have særlig praktisk betydning.
Manglende opfyldelse af informationspligten er ikke i bestemmelsen tillagt  

 retsvirkning i forholdet mellem arrangøren og kunden.
Hvis arrangøren  

 undlader at opfylde sig informationspligt, vil han efter omstændighederne  

 kunne straffes, jf. lovforslagets § 30.
 Hvis der måtte vise sig behov for det, kan justitsministeren efter stk. 2  

 fastsætte nærmere regler om afbestillingsvilkår, herunder om den  

 standardmæssige beregning af afbestillingsvederlag.
 Bestemmelsen svarer med en enkelt ændring til § 9, stk. 3-4, i  

 Pakkerejseudvalgets lovudkast.
Til § 11 Arrangøren skal efter den foreslåede bestemmelse give kunden oplysning om  

 mulighederne og vilkårene for at forsikre sig mod afbestilling på grund af  

 sygdom og lignende.
Hvis forsikringsbegivenheden indtræffer, dækker en sådan  

 forsikring et eventuelt afbestillingsvederlag.
Kunden har ikke i medfør af  

 lovforslaget mulighed for at afbestille vederlagsfrit i tilfælde af sygdom  

 m.v.
I nogle tilfælde er en form for afbestillingsforsikring inkluderet i  

 pakkerejsens pris.
Hvis kunden ikke inden aftalens indgåelse har fået oplyst  

 en bestemt pris (præmie) for en sådan indbygget forsikring, vil det betyde,  

 at arrangøren skal tilbagebetale hele rejsens pris, såfremt  

 forsikringsbegivenheden indtræffer.
Der gælder ret forskellige vilkår for de eksisterende  

 afbestillingsforsikringer, jf.
Pakkerejseudvalgets betænkning, s. 159f.  

 Justitsministeriet forudsætter, at rejsebranchens større organisationer  

 sammen med Forbrugerrådet, Assurandør-Societetet og andre berørte  

 organisationer finder frem til mere ensartede vilkår, bl.a. med hensyn til, i  

 hvilket omfang sygdom hos andre end kunden selv er dækket af forsikringen.  

 Opnås der ikke rimelige ordninger på denne måde, vil der i medfør af  

 bestemmelsen i stk. 2 administrativt kunne fastsættes regler om, at der kun  

 må gives oplysninger om afbestillingsforsikringer med en vis minimumsdækning.
 Bestemmelsen svarer med visse ændringer til § 11 i Pakkerejseudvalgets  

 lovudkast.
Til § 12 Aftalen om køb af en pakkerejse kan indeholde forskellige betingelser for  

 deltagelsen, som også skal kunne opfyldes af den, der får overdraget  

 pakkerejsen.
Det kan være krav om visse fysiske kvalifikationer, alderskrav  

 og lignende.
Endvidere vil arrangøren i nogle tilfælde kunne godtgøre, at han f.eks. i  

 aftalen med andre tjenesteydere er afskåret fra at ændre udstedte billetter,  

 hotelreservationer m.v.
I så fald kan pakkerejsen ikke overdrages.
Det samme  

 gælder, hvis det i medfør af anden lovgivning er udelukket at overdrage  

 pakkerejsen, jf. f.eks. bestemmelsen i sølovens § 177 om skibsrejser, hvor  

 der i befordringsaftalen er anført en bestemt person som passager.
 Der vil i aftalen kunne fastsættes en rimelig frist for, hvornår  

 arrangøren eller formidleren senest skal underrettes om, at kunden vil  

 overdrage pakkerejsen.
 Arrangøren vil kunne opkræve et ekspeditionsgebyr for det merarbejde,  

 overdragelsen medfører.
 Bestemmelsen tilsigter at opfylde direktivets artikel 4, stk. 3, men giver  

 dog kunden en videre beskyttelse, idet retten til at overdrage pakkerejsen  

 ikke som i direktivet er begrænset til tilfælde, hvor kunden selv er  

 forhindret i at deltage.
 Bestemmelsen svarer med ændringer af overvejende redaktionel karakter til  

 § 12 i Pakkerejseudvalgets lovudkast.
Til § 13 Den foreslåede bestemmelse fastlægger betingelserne for, at arrangøren kan  

 forhøje pakkerejsens pris efter aftalens indgåelse.
Opregningen i stk. 1 er udtømmende.
Det er en forudsætning, at ændringer i  

 de pågældende omkostninger m.v. faktisk har betydning for prisen.
 Kravet om, at den præcise beregningsmetode for prisændringer skal være  

 angivet i aftalen, kan opfyldes ved, at der i aftalen henvises til et bilag  

 med nogle regneeksempler.
 Bestemmelsen tilsigter at gennemføre direktivets artikel 4, stk. 4.
 Kravet om, at prisændringen skal meddeles kunden hurtigst muligt, jf. stk.  

 2, er indføjet under hensyn til direktivets artikel 4, stk. 5. Der henvises  

 til bemærkningerne til lovforslagets § 15.
 Bestemmelsen svarer i øvrigt med redaktionelle ændringer til § 13 i  

 Pakkerejseudvalgets lovudkast.
Til § 14 Ved bestemmelsen slås det fast, at generelle forbehold fra arrangørens  

 side ikke har nogen retsvirkning i forholdet mellem arrangøren og kunden.
 Et forbehold i aftalen er omfattet af bestemmelsen, hvis det er holdt i  

 almindelige vendinger, sådan at det er vanskeligt at overskue dets betydning.  

 Præcise forbehold vedrørende bestemte egenskaber ved pakkerejsen er ikke  

 omfattet.
 Uspecificerede aftalevilkår er ikke omfattet af bestemmelsen, jf.  

 bemærkningerne til lovforslagets § 6.
 Bestemmelsen omfatter både ændringsforbehold og generelle  

 ansvarsfraskrivelser.
 Direktivet og Pakkerejseudvalgets lovudkast indeholder ikke tilsvarende  

 bestemmelser.
Til § 15 Det foreslås, at arrangøren hurtigst muligt skal give kunden besked, hvis  

 pakkerejsen aflyses, eller det i øvrigt har vist sig, at arrangøren ikke vil  

 kunne opfylde aftalen fuldt ud.
Kunden skal underrettes om enhver ændring i  

 forhold til det aftalte, bortset fra rene bagateller.
Underretningspligten  

 gælder således i alle tilfælde, hvor det er klart, at pakkerejsen vil blive  

 mangelfuld, uanset om den manglende opfyldelse skyldes forhold, der er  

 indtrådt før eller efter aftalens indgåelse.
Det foreslås i stk. 2, at arrangøren samtidig med underretningen efter  

 stk. 1 skal vejlede kunden om dennes retsstilling m.v.
Arrangøren skal  

 navnlig oplyse om indholdet af stk. 3 og §§ 16 og 17. Arrangøren skal  

 endvidere meddele kunden navn og postadresse på arrangøren eller den, der på  

 arrangørens vegne kan modtage kundens eventuelle reklamation.
 Hvis arrangøren ikke overholder sine pligter efter stk. 1 og 2, kan han  

 ikke gøre gældende, at kunden ikke har reklameret rettidigt og korrekt i  

 henhold til stk. 3. Reklamerer kunden først efter pakkerejsens påbegyndelse,  

 vil arrangøren kunne påberåbe sig reklamationsreglerne i lovforslagets  

 kapitel 6, jf. §§ 26 og 27.
 Den foreslåede reklamationsregel i stk. 3 betyder, at der, så længe  

 pakkerejsen ikke er påbegyndt, kun gælder en reklamationsfrist for kunden,  

 hvis arrangøren har givet besked om, at aftalen ikke vil kunne opfyldes,  

 eller at pakkerejsen helt aflyses, jf. stk. 1.
 Reklamationsreglen i stk. 3 gælder for ethvert krav, som kunden kan gøre  

 gældende i anledning af, at arrangøren vil misligholde aftalen. §§ 16m og 17  

 regulerer kundens adgang til at hæve aftalen og til at kræve erstatning for  

 eventuelle tab.
Kunden kan naturligvis også blot vælge at henholde sig til aftalen og  

 fastholde arrangørens opfyldelsesforpligtelse eller kræve forholdsmæssigt  

 afslag i prisen, hvis arrangøren ikke afværger misligholdelsen.
Kravet om  

 reklamation er i så fald opfyldt, hvis kunden gør arrangøren opmærksom på, at  

 han ikke vil acceptere ændringen i forhold til det aftalte.
Bestemmelsen tilsigter at gennemføre direktivets artikel 4, stk. 5, men  

 giver dog kunden en videre beskyttelse, dels ved, at arrangøren ikke kun skal  

 underrette kunden om væsentlige ændringer i forhold til det aftalte, dels  

 ved, at kunden ikke som efter direktivet skal reklamere »hurtigst  

 muligt«, men blot inden rimelig tid efter modtagelsen af arrangørens  

 underretning.
Kravet om reklamation inden rimelig tid svarer til dansk rets  

 almindelige reklamationsregel i forbrugerkøb, jf. købelovens § 81.
 Bestemmelsen svarer med visse ændringer til § 14 i Pakkerejseudvalgets  

 lovudkast.
Til § 16 Det foreslås, at kunden skal kunne hæve aftalen eller kræve at få tilbudt  

 en erstatningsrejse, hvis den aftalte pakkerejse aflyses eller det kan  

 forudses, at pakkerejsen vil komme til at lide af væsentlige mangler.
 I udtrykket »kan det med sikkerhed forudses« ligger, at  

 arrangøren skal have givet meddelelse om en væsentlig ændring, jf. § 15,  

 eller at der på anden måde skal være en til vished grænsende sandsynlighed  

 for, at arrangøren vil misligholde aftalen væsentligt.
 Ved afgørelsen af, om en misligholdelse er væsentlig, må der tages hensyn  

 til forholdets konkrete betydning for kunden og til, om misligholdelsen vil  

 angå et forhold, der normalt har væsentlig betydning for kunder, eller som  

 arrangøren i øvrigt måtte regne med, at den pågældende kunde ville lægge  

 betydelig vægt på.
 Som eksempler på væsentlige misligholdelser nævner Pakkerejseudvalget  

 bl.a. ændring af rejsemålet eller transportformen, jf. betænkningen, s. 171.
 Kunden har krav på, at pakkerejsen gennemføres til den aftalte pris,  

 medmindre lovens betingelser for prisforhøjelse er opfyldt, jf. lovforslagets  

 § 13. En prisforhøjelse, som ikke har hjemmel i aftalen, vil være en  

 væsentlig misligholdelse.
Ved væsentlighedsbedømmelsen kan der endvidere tages hensyn til, at  

 ophævelse på dette tidspunkt normalt er mindre indgribende over for sælgeren  

 end efter pakkerejsens påbegyndelse, jf. lovforslagets § 20. Vælger kunden at  

 hæve aftalen, betyder det, at arrangøren skal refundere samtlige beløb, der  

 er betalt i henhold til aftalen.
Det afgøres efter reglen i lovforslagets §  

 17, om der tillige skal betales erstatning.
I praksis vil arrangøren ofte kunne tilbyde kunden en tilsvarende  

 erstatningsrejse, og begge parter vil normalt være interesserede i, at sagen  

 løses på den måde.
Kunden kan dog også vælge at deltage i en erstatningsrejse  

 af højere eller lavere værdi, hvis arrangøren uden uforholdsmæssige  

 omkostninger eller tab kan tilbyde en sådan.
 Bestemmelsen tilsigter at gennemføre direktivets artikel 4, stk. 5  

 (delvis) og stk. 6, litra a-b, men giver dog kunden en lidt videre  

 beskyttelse, idet kundens beføjelser gælder i alle tilfælde, hvor det kan  

 forudses, at aftalen vil blive misligholdt væsentligt, jf. herved  

 bemærkningerne til lovforslagets § 15.
 Bestemmelsen svarer med visse ændringer til § 14, stk. 2, og § 15 i  

 Pakkerejseudvalgets lovudkast.
Til § 17 Efter bestemmelsen har kunden som udgangspunkt ret til erstatning for tab,  

 der lides på grund af, at arrangøren aflyser pakkerejsen eller i øvrigt ikke  

 vil kunne opfylde aftalen fuldt ud.
 For at kunne få erstatning skal kunden godtgøre, at der er lidt et  

 økonomisk tab, og at tabet skyldes det forhold, at aftalen ikke bliver  

 opfyldt på et eller flere punkter.
 Det må antages, at der i praksis typisk vil være tale om overskuelige tab,  

 som har direkte forbindelse med pakkerejsen, f.eks. udgifter til visa,  

 vaccinationer og forsikringer eller til andre ydelser, der er nært forbundet  

 med pakkerejsen, og som ikke kan afbestilles (negativ kontraktsinteresse).  

 Der vil i stedet kunne kræves erstatning for prisforskellen, hvis kunden har  

 været nødt til at købe en tilsvarende, men dyrere erstatningsrejse (positiv  

 opfyldelsesinteresse).
Såvel tabet som størrelsen af tabet skal være påregneligt for arrangøren.  

 Kunden har desuden en almindelig pligt til at søge at begrænse sit tab.
Det  

 betyder f.eks., at kunden ikke kan købe en dyrere erstatningsrejse hos en  

 anden arrangør, hvis arrangøren tilbyder kunden en erstatningsrejse af samme  

 art og kvalitet som den aftalte, jf. lovforslagets § 16.
 Efter bestemmelsen er arrangøren som udgangspunkt erstatningsansvarlig,  

 uanset om der er noget at bebrejde ham eller nogen, han er ansvarlig for.  

 Arrangøren er således kun ansvarsfri under de særlige omstændigheder, der er  

 anført i nr. 1-4. Betingelserne for ansvarsfrihed skal være opfyldt i forhold  

 både til arrangøren og dennes ansatte samt andre tjenesteydere - herunder  

 formidleren - der har med pakkerejsen at gøre.
Nr. 1 drejer sig alene om aflysning på grund af for få deltagere.  

 Arrangøren er kun ansvarsfri efter denne regel, hvis der i aftalen om køb af  

 pakkerejsen er angivet et mindste antal deltagere eller en mindste  

 belægningsprocent.
Endvidere skal arrangøren have givet kunden skriftlig  

 meddelelse om aflysningen inden for en frist, som ligeledes skal være angivet  

 i aftalen.
Urimelige aftalevilkår om det nødvendige antal deltagere vil  

 eventuelt kunne tilsidesættes efter aftalelovens § 36.
 Nr. 2 drejer sig om tilfælde, hvor der foreligger egen skyld hos kunden.
Nr. 3 drejer sig om tilfælde af force majeure eller lignende, hvor en  

 aflysning eller anden ændring i forhold til aftalen er hidført af en  

 tredjemand, der ikke har noget at gøre med leveringen af de ydelser, som er  

 omfattet af aftalen.
Afgørende er, om arrangøren eller nogen, arrangøren er  

 ansvarlig for, ved at være mere omhyggelig kunne have taget højde for den  

 uvedkommende tredjemands handlinger ved aftalens indgåelse eller kunne have  

 forhindret aflysningen/ændringen eller i hvert fald efterfølgende have  

 afværget kundens tab.
Det må i den forbindelse være en betingelse for  

 arrangørens ansvarsfrihed, at den pågældende tredjemands handling har en helt  

 særlig og ekstraordinær karakter.
Der må stilles strenge krav til beviset for, at den situation, der er  

 opstået, ikke kunne have været forudset, afværget eller afbødet, selv om der  

 er udvist passende omhyggelighed.
Vurderingen af, om der er udvist  

 »passende omhyggelighed«, må hovedsagelig bero på en konkret  

 vurdering af pakkerejsens karakter og arten af den pågældende tredjemands  

 handling.
Pakkerejseudvalget nævner i betænkningen, s. 190, at en arrangør  

 eller tjenesteyder, der f.eks. får et tip om, at der vil blive øvet hærværk  

 mod en bus, som næste dag skal bruges til transport af kunderne, må sørge for  

 overvågning af bussen og tage de nødvendige skridt til at sikre alternativ  

 transport.
 Nr. 4 drejer sig om tilfælde, hvor aflysningen eller ændringen i forhold  

 til det aftalte skyldes force majeure eller lignende helt særlige og  

 ekstraordinære forhold, som ikke kan henføres til en uvedkommende tredjemand.  

 Bestemmelsen svarer i øvrigt til nr. 3.
 Reglen i stk. 2 svarer i sit indhold til bestemmelsen i købelovens § 80,  

 stk. 1, nr. 4, jf. § 42, stk. 2.
Det foreslås i stk. 3, at regler om frister for aflysning på grund af for  

 få deltagere kan fastsættes administrativt.
Justitsministeriet vil fastsætte  

 regler herom efter drøftelse med de berørte organisationer m.v.
 Stk. 1 tilsigter at gennemføre direktivets artikel 4, stk. 6, 2. afsnit,  

 og svarer med visse ændringer til § 16 i Pakkerejseudvalgets lovudkast.
Til § 18 Den foreslåede bestemmelse svarer til reglen i købelovens § 78, stk. 1, 2.  

 pkt., om løsøresælgerens afhjælpningspligt.
 Det er ikke nødvendigt, at arrangøren selv afhjælper manglen, blot manglen  

 udbedres, uden at kunden skal betale for det.
Kunden kan forlange enhver mangel udbedret, medmindre det godtgøres, at  

 arrangørens byrde herved ikke står i rimeligt forhold til kundens interesse i  

 afhjælpning.
En mindre mangel kan således ikke kræves afhjulpet, hvis  

 udbedringen vil være meget dyr.
Udbedringsomkostningen er dog ikke  

 nødvendigvis uforholdsmæssig, blot fordi den beløbsmæssigt overstiger den  

 værdiforringelse, manglen medfører.
 Bestemmelsen tilsigter at gennemføre direktivets artikel 4, stk. 7, men  

 giver dog kunden en videre beskyttelse, idet afhjælpningspligten ikke som i  

 direktivet er begrænset til væsentlige mangler.
 Bestemmelsen svarer med en redaktionel ændring til § 17, stk. 1, i  

 Pakkerejseudvalgets lovudkast.
Til § 19 Ved den foreslåede bestemmelse gøres krav om afhjælpning til kundens  

 centrale mangelsbeføjelse.
Forholdsmæssigt afslag og ophævelse kommer kun på  

 tale, hvis manglen ikke kan afhjælpes uden uforholdsmæssige omkostninger  

 eller væsentlig ulempe for arrangøren, eller hvis arrangøren ikke afhjælper  

 manglen inden rimelig tid, efter at kunden har fremsat krav herom.
Hvad der  

 er »inden rimelig tid« må navnlig afhænge af manglens betydning for  

 kunden, hvor kompliceret det er for arrangøren at udbedre manglen, samt  

 pakkerejsens tidsmæssige udstrækning.
Er der tale om meget alvorlige mangler,  

 vil arrangøren efter omstændighederne skulle efterkomme kundens krav om  

 afhjælpning omgående.
 Afslag skal beregnes i overensstemmelse med almindelige regler, dvs. som  

 et nedslag i prisen, som procentvis svarer til den procentvise  

 værdiforringelse af pakkerejsen.
 Bestemmelsen tilsigter at gennemføre direktivets artikel 4, stk. 7, og  

 svarer med visse ændringer til § 17, stk. 2, i Pakkerejseudvalgets lovudkast.
Til § 20 Bestemmelsen drejer sig om ophævelse af aftalen på grund af mangler, der  

 viser sig efter, at pakkerejsen er begyndt.
Efter pakkerejsens påbegyndelse  

 er ophævelse en særdeles indgribende beføjelse over for arrangøren, som på  

 det tidspunkt ikke har praktisk mulighed for at sælge pakkerejsen til anden  

 side, og som endvidere ikke kan få erlagte ydelser tilbage som ved løsørekøb.
I stk. 1 fastlægges betingelserne for, at kunden kan hæve aftalen.
Den  

 grundlæggende betingelse er, at der skal være tale om en mangel, som  

 medfører, at formålet med pakkerejsen er væsentligt forfejlet.
I bestemmelsen  

 angives herefter som et eksempel på, hvad der kan udgøre en sådan mangel, at  

 en betydelig del af de aftalte ydelser ikke leveres.
 Ved bedømmelsen af, om betingelserne for ophævelse er opfyldt, må der  

 således lægges vægt på manglens karakter og betydning for kundens udbytte af  

 pakkerejsen som helhed samt på, om arrangøren har haft mulighed for at  

 vurdere denne betydning.
I Pakkerejseudvalgets betænkning er der på s. 184-185 nævnt nogle  

 eksempler fra ankenævnspraksis, som kan belyse, om en mangel har medført, at  

 formålet med en pakkerejse er væsentligt forfejlet.
I et tilfælde, hvor  

 skibet til et 7-dages krydstogt med start fra en sydeuropæisk by på grund af  

 motorskade måtte returnere efter få timers sejlads og først forventedes klar  

 til sejlads efter 4 dage, fandtes aftalen at kunne ophæves.
 I stk. 2 og 3 fastlægges retsvirkningerne af, at aftalen hæves.
 I stk. 2 slås det for det første fast, at kunden som udgangspunkt har krav  

 på at få tilbagebetalt samtlige beløb, der er betalt i henhold til aftalen.
Som nævnt kan arrangøren ikke få de ydelser, han har erlagt, tilbage.  

 Pakkerejseudvalget foreslog, at der i stedet åbnes mulighed for, at  

 arrangøren kan tilkendes en godtgørelse svarende til den værdi, pakkerejsen  

 eventuelt kan antages at have haft for kunden.
Udvalget fandt, at der på  

 grund af de mange forskelligartede forhold, der kan opstå, kun bør åbnes  

 mulighed for, at der kan tilkendes en godtgørelse.
Om det skal ske eller ej,  

 må afhænge af en konkret vurdering af den pågældende hævebegrundende mangel,  

 pakkerejsens formål og eventuelle forudsætninger.
Har pakkerejsen været  

 totalt forfejlet, vil der ikke tilkomme arrangøren nogen godtgørelse.
Der  

 henvises til Pakkerejseudvalgets betænkning, s. 187-188.
 Justitsministeriet kan tiltræde dette forslag, og lovforslaget er med  

 redaktionelle ændringer udformet i overensstemmelse hermed.
Med henblik på gennemførelse af direktivets artikel 4, stk. 7, 2. afsnit,  

 foreslås det i stk. 3, at kunden kan kræve, at arrangøren sørger for  

 hjemtransport uden ekstra udgift for kunden.
Dette gælder i sagens natur kun,  

 hvis der indgår et transportelement i pakkerejsen, jf. lovforslagets § 2.
 Direktivet indeholder ikke regler om ophævelse af aftalen efter  

 pakkerejsens påbegyndelse.
 Bestemmelsen svarer med visse ændringer til § 18 i Pakkerejseudvalgets  

 lovudkast.
Til § 21 Den foreslåede bestemmelse indebærer, at arrangøren som udgangspunkt har  

 en egentlig afhjælpningsret.
Arrangøren kan således ved at afhjælpe en mangel  

 afværge, at kunden gør andre mangelsbeføjelser gældende end krav om  

 erstatning, jf. lovforslagets §§ 22 og 23.
Hvad, der skal til for afhjælpe en mangel ved en pakkerejse, vil bero på  

 en konkret vurdering af aftalen og de eventuelle forudsætninger, som kunden  

 har gjort arrangøren bekendt med.
Er det f.eks. aftalt, at kunden skal  

 indkvarteres på et bestemt hotel, som viser sig ikke at have plads eller at  

 være lukket, vil det normalt være tilstrækkeligt, at arrangøren sørger for  

 indkvartering på et andet hotel af tilsvarende standard og med omtrent samme  

 beliggenhed.
Er der imidlertid tale om, at f.eks. to ægtefæller har købt en  

 rejse med indkvartering på et bestemt hotel og i forbindelse med aftalens  

 indgåelse har tilkendegivet, at de i anledning af deres sølvbryllup ønsker at  

 bo på netop det hotel, hvor de i sin tid tilbragte deres bryllupsnat, vil  

 manglen ikke kunne afhælpes, hvis ægteparret ikke kan indkvarteres på det  

 pågældende hotel.
Hvad der kan anses som »inden rimelig tid«, vil afhænge af en  

 konkret vurdering, jf. bemærkningerne til § 19. Ligesom efter den tilsvarende  

 regel i købelovens § 79 kan det skærpe bedømmelsen, at initiativet til  

 afhjælpning efter denne bestemmelse ligger hos arrangøren.
Pakkerejseudvalget  

 nævner i betænkningen, s. 184, at fristen ved kortvarige arrangementer som  

 f.eks. teaterture kan være meget kort, mens den ved langvarige rejser til en  

 enkelt fjerntliggende destination vil kunne udstrækkes til flere dage.
 Direktivet indeholder ikke regler om afhjælpningsret.
 Den foreslåede bestemmelse svarer med ændringer af redaktionel karakter  

 til § 19 i Pakkerejseudvalgets lovudkast.
Til § 22 Stk. 1 drejer sig om erstatning for økonomiske tab, som kunden lider på  

 grund af mangler ved pakkerejsen.
 Det foreslås, at arrangøren skal være erstatningsansvarlig på samme  

 grundlag som ved ændringer m.v., der kan forudses inden pakkerejsens start,  

 jf. lovforslagets § 17 og bemærkningerne hertil.
 Der er ikke henvist til ansvarsfritagelsesgrunden i lovforslagets § 17,  

 stk. 1, nr. 2, idet ændringer i forhold til det aftalte, som skyldes kundens  

 egne forhold, ikke kan betegnes som mangler ved pakkerejsen.
Pakkerejseudvalget foreslog, at der skabes lovhjemmel til, at kunden kan  

 tilkendes et beløb, uanset om der er lidt et økonomisk tab.
Udvalget fandt,  

 at der bør åbnes mulighed for, at der kan tilkendes en godtgørelse.
Om det  

 skal ske eller ej, må udover karakteren af de ulemper, der er påført kunden,  

 bl.a. afhænge af, om der i forbindelse med manglen eller ulempens opståen er  

 noget alvorligt at bebrejde arrangøren.
Der henvises til Pakkerejseudvalgets  

 betænkning, s. 193-194.
 Justitsministeriet kan tiltræde dette forslag, og stk. 2 er med  

 redaktionelle ændringer udformet i overensstemmelse hermed.
 Er der lidt tab, kan der blive tale om ulempegodtgørelse efter stk. 2 ved  

 siden af tabserstatning efter stk. 1. Godtgørelsen kan fastsættes  

 skønsmæssigt og skal kompensere for »ødelagt ferie«.
 Stk. 1 tilsigter at gennemføre direktivets art. 5, stk. 2, 1. afsnit.  

 Direktivet indeholder ikke regler om ulempegodtgørelse.
 Bestemmelsen svarer med visse ændringer til § 20 i Pakkerejseudvalgets  

 betænkning.
Til § 23 Stk. 1 drejer sig om erstatning for skader på kundens person eller ting,  

 som skyldes en mangel ved pakkerejsen.
Erstatning for tab, der vedrører den  

 manglende opfyldelse af kontrakten, reguleres i lovforslagets § 22.
 Bestemmelsen omfatter således tings- og personskade, der lides på grund af  

 visse (farlige) egenskaber ved en mangel.
For at kunne gøre krav gældende skal kunden bevise, at der er sket en  

 person- eller tingsskade, og at skaden er sket på grund af en mangel ved  

 pakkerejsen.
Ved tingsskade skal kunden bevise, at der er lidt et tab, og det  

 samme gælder ved personskade for så vidt angår visse erstatningsposter.
For  

 eventuelt at kunne få en godtgørelse, jf. lovforslagets § 22, stk. 2, skal  

 kunden endvidere bevise, at manglen har forvoldt væsentlig ulempe.
 Arrangøren har bevisbyrden for, at der foreligger en af de  

 ansvarsfrihedsgrunde, der er nævnt i lovforslagets § 17, stk. 1, nr. 3 og 4,  

 jf. § 22, stk. 1.
Reglerne i erstatningsansvarsloven gælder med hensyn til betingelserne for  

 ansvarslempelse m.v. og opgørelsen af erstatning for tings- eller  

 personskade, herunder forsørgertabserstatning til efterladte.
Bestemmelserne  

 i erstatningsansvarslovens §§ 3 og 26 om godtgørelse for ikke-økonomisk tab  

 gælder således ved siden af lovforslagets regel om ulempegodtgørelse, jf. §  

 22, stk. 2.
Reglen i stk. 2 skal ses som et specielt udtryk for den almindelige  

 omsorgspligt over for en aftalepart, der må antages at gælde efter  

 almindelige regler.
Arrangøren bør ved personskade altid komme kunden til  

 hjælp, uanset om arrangøren er erstatningsansvarlig eller ej.
Den foreslåede  

 bestemmelse går derfor videre end direktivet, hvorefter hjælpepligten ikke  

 gælder, hvis kunden selv er skyld i den opståede situation.
Bestemmelsen foreslås ikke civilretligt eller strafferetligt sanktioneret  

 i loven.
Efter almindelige erstatningsretlige grundsætninger kan en  

 tilsidesættelse af omsorgspligten dog efter omstændighederne føre til  

 erstatningsansvar for arrangøren, hvis tilsidesættelsen har påført kunden et  

 økonomisk tab.
 Bestemmelsen tilsigter i øvrigt at gennemføre direktivets artikel 5, stk.  

 2, 1. og 2. afsnit, og svarer med visse ændringer til § 21 i  

 Pakkerejseudvalgets lovudkast.
Til § 24 Det foreslås, at arrangøren i aftalen om køb af pakkerejsen skal kunne  

 tage forbehold om, at kundens erstatningskrav i henhold til lovforslagets §§  

 22 og 23 kan begrænses i overensstemmelse med maksimumbeløb, der er fastsat i  

 internationale konventioner, som gælder for den tjenesteydelse, der har gjort  

 pakkerejsen mangelfuld og forvoldt kundens tab m.v.
Sådanne beløbsbegrænsninger findes bl.a. i Warszawa-konventionen om  

 international luftbefordring og Athen-konventionen om befordring til søs af  

 passagerer og deres bagage, jf.
Pakkerejseudvalgets betænkning, kapitel III,  

 pkt. 6.
 Hvorvidt en international konvention gælder for en bestemt tjenesteydelse,  

 som indgår i pakkerejsen, afhænger af, hvilket lands lovgivning der efter  

 gældende lovvalgsregler finder anvendelse på den pågældende tjenesteydelse.  

 Dernæst vil det være afgørende, om den pågældende konvention er trådt i kraft  

 i det pågældende land, eller om landet dog har indarbejdet de relevante  

 bestemmelser i konventionen i sin nationale lovgivning.
Bestemmelsen er udformet under hensyn til direktivets artikel 5, stk. 2,  

 3. afsnit.
Direktivet åbner ikke mulighed for, at det kan tillades arrangøren  

 at begrænse erstatningsbeløbene i andre tilfælde, hvor arrangøren er afskåret  

 fra at videreføre kundens fulde krav til den ansvarlige tjensteyder, jf.  

 f.eks. reglerne om erstatningsbegrænsning i luftfartsloven kapitel 9, omtalt  

 i Pakkerejseudvalgets betænkning s. 70 og 72.
 Bestemmelsen svarer med visse ændringer til § 22 i Pakkerejseudvalgets  

 lovudkast.
Til § 25 Ved bestemmelsen pålægges arrangøren (i praksis oftest dennes repræsentant  

 på stedet) og den pågældende tjenesteyder (f.eks. en buschauffør, skibsfører  

 eller hotelvært) at gøre, hvad der er muligt for at tilfredsstille kunder,  

 som klager over et eller andet, medmindre der er tale om kværulanteri.
 Bestemmelsen skal ses som en opfordring til arrangører og tjenesteydere og  

 foreslås ikke sanktioneret i loven.
 Arrangørens pligt til at afhjælpe mangler er reguleret i lovforslagets §  

 18.
 Bestemmelsen tilsigter at gennemføre direktivets artikel 6 og svarer med  

 ændringer af redaktionel karakter til § 23, stk. 2, i Pakkerejseudvalgets  

 lovudkast.
Til §§ 26 og 27 Bestemmelserne drejer sig om reklamation over mangler ved pakkerejsen  

 efter pakkerejsens påbegyndelse.
De foreslåede regler svarer i vidt omfang  

 til reglerne i købelovens §§ 81 og 82.
Justitsministeriet finder ikke, at der bør gælde særlige formkrav for  

 kundens reklamation.
Kunden har bevisbyrden for, at der er reklameret.
 Det foreslås, at kunden skal reklamere over for arrangøren (i praksis  

 oftest dennes repræsentant på stedet) eller over for den formidler, som  

 kunden har indgået aftalen med.
Ved vurderingen af, om kundens reklamation er sket »inden rimelig  

 tid«, må der bl.a. lægges vægt på arrangørens interesse i hurtig  

 reklamation og på kundens forhold.
Det vil normalt være vigtigt for  

 arrangøren, at der reklameres meget hurtigt - eventuelt over for den stedlige  

 repræsentant - sådan at arrangøren får mulighed for at afhjælpe manglen.  

 Herved kan arrangøren dels afværge, at kunden hæver eller kræver afslag, dels  

 undgå, at der opstår problemer for nye kunder.
Pakkerejseudvalget foreslog en regel, hvorefter en kunde, der konstaterer  

 en mangel under pakkerejsen, så hurtigt som muligt skal gøre arrangøren,  

 dennes repræsentant på stedet eller den pågældende tjenesteyder opmærksomhed  

 herpå (§ 23, stk. 1, i Pakkerejseudvalgets lovudkast). Justitsministeriet  

 finder imidlertid, at en sådan pligt til at reagere forud for den egentlige  

 reklamation af retstekniske grunde bør undgås.
Det fornødne hensyn til  

 arrangørens interesse i hurtig reklamation vil kunne tages ved vurderingen  

 af, om kundens reklamation er sket inden rimelig tid, jf. ovenfor.
 Bestemmelsen tilsigter således at gennemføre direktivets artikel 5, stk.  

 4, og giver i øvrigt kunden en videre beskyttelse.
 Bestemmelserne svarer med visse ændringer til §§ 25-26 i  

 Pakkerejseudvalgets lovudkast.
Til § 28 Kunden kan vælge, om han vil rette sit økonomiske krav mod arrangøren  

 eller formidleren.
De krav, der kan blive tale om at rette mod formidleren,  

 er krav om forholdsmæssigt afslag, erstatning og tilbagebetaling af  

 forudbetalte beløb.
 Den foreslåede regel i stk. 2 svarer til de regler, der må antages i  

 almindelighed at gælde om det interne forhold mellem fuldmægtige og  

 fuldmagtsgivere.
 I direktivet er det overladt til medlemsstaterne at bestemme, om  

 arrangøren, formidleren eller begge skal hæfte overfor kunden for opfyldelsen  

 af aftalen.
 Den foreslåede bestemmelse svarer med redaktionelle ændringer til § 24 i  

 Pakkerejseudvalgets lovudkast.
Til § 29 Ved den foreslåede bestemmelse lovfæstes nogle af kundens fundamentale  

 pligter.
Pakkerejseudvalget fandt, at det ville være hensigtsmæssigt at  

 fastsætte disse pligter udtrykkeligt i loven.
Bestemmelsen regulerer ikke  

 alle kundens pligter i aftaleforholdet, bl.a. ikke betalingsforpligtelsen.  

 Det kan endvidere fremgå af aftalen, at kunden selv skal sørge for  

 forskellige ting udover pas, visa og vaccinationer.
 Pligten til at rette sig efter ordensregler og anvisninger m.v. må forstås  

 med det naturlige forbehold, at reglerne og anvisningerne skal have en saglig  

 begrundelse.
 Har kunden f.eks. ikke sørget for nødvendigt pas, vil der ikke kunne gøres  

 krav gældende mod arrangøren, hvis kunden som følge heraf ikke får adgang til  

 det land, rejsen skulle gå til.
Retsvirkningen af, at kunden ikke overholder ordensregler m.v., må afhænge  

 af en konkret vurdering.
Særdeles grove tilfælde, navnlig hvor kundens adfærd  

 truer med at ødelægge ferien for andre kunder, må antages i almindelighed at  

 berettige arrangøren til at hæve aftalen og dermed udelukke kunden fra resten  

 af rejsen.
Arrangøren vil i sådanne tilfælde efter omstændighederne også  

 kunne kræve, at kunden bl.a. betaler rejsens fulde pris som erstatning for  

 arrangørens positive opfyldelsesinteresse.
 Direktivet indeholder ikke regler om kundens pligter.
 Bestemmelsen svarer med visse ændringer til § 27 i Pakkerejseudvalgets  

 lovudkast.
Til § 30 Det foreslås, at strafferammen bliver bøde for overtrædelse af visse  

 bestemmelser i loven eller i de administrative regler, der vil blive fastsat  

 i medfør af loven.
Forbeholdet om, at højere straf kan være forskyldt efter  

 anden lovgivning, henviser bl.a. til straffelovens regler om  

 berigelsesforbrydelser.
 Også formidlere og andre vil efter omstændighederne kunne straffes efter  

 den foreslåede bestemmelse, hvis de gør sig skyldige i strafbar medvirken til  

 overtrædelse af loven.
 Bestemmelsen svarer med konsekvensændringer til § 29 i Pakkerejseudvalgets  

 lovudkast.
Til § 31 Det foreslås, at loven træder i kraft den 1. oktober 1993. Herved bliver  

 der den nødvendige tid for rejsebranchen til at indrette sig på de nye  

 regler.
Brochurer, kataloger m.v. produceres normalt op til et halvt år før en ny  

 rejsesæson begynder.
Det foreslås derfor, at brochurereglerne m.v. i  

 lovforslagets § 5, stk. 1, først træder i kraft den 1. januar 1994.
 Det foreslås endvidere, at lovens regler skal gælde, når pakkerejsen  

 ifølge aftalen skal starte på ikrafttrædelsesdagen eller senere.
Visse bestemmelser i loven ville dog i givet fald få en slags  

 tilbagevirkende kraft.
Det gælder dels bestemmelserne om, hvilke oplysninger  

 m.v. kunden skal have inden pakkerejsens start (§§ 6, 7, 10 og 11), og om  

 overdragelse af pakkerejsen og prisforhøjelse (§§ 12 og 13), dels visse  

 bestemmelser, der forudsætter et bestemt indhold af aftalen (§ 9, stk. 1-2, §  

 17, stk. 1, nr. 1, og § 24). Det foreslås derfor, at disse bestemmelser kun  

 skal gælde, hvis aftalen om køb af pakkerejsen er indgået på eller efter  

 ikrafttrædelsesdagen.
 Bestemmelsen svarer med redaktionelle ændringer til § 30 i  

 Pakkerejseudvalgets lovudkast.
Til § 32 Bestemmelsen vedrører lovens territoriale gyldighed.
Bilag RÅDETS DIREKTIV af 13. juni 1990 om pakkerejser, herunder pakkeferier og pakketure (90/314/EØF) Efter 2. behandling den 23. juni 1993 Kapitel 1 Lovens anvendelsesområde og fravigelighed § 1. Loven gælder for aftaler om køb af pakkerejser, som en kunde  

 indgår med en arrangør eller med en formidler, der handler i arrangørens  

 navn. §§ 2, 3 og 5 gælder endvidere for udbud af pakkerejser.
 Stk. 2. Loven og de i medfør af loven fastsatte bestemmelser kan  

 ikke ved forudgående aftale fraviges til skade for kunden eller den, som  

 indtræder i kundens krav, medmindre andet er angivet i loven.
Kapitel 2 Definitioner Pakkerejse § 2. Ved en pakkerejse forstås en kombination af mindst to af  

 følgende elementer, såfremt de af arrangøren udbydes samlet eller har været  

 udbudt på forhånd og sælges samlet, og såfremt den samlede ydelse har en  

 varighed på over 24 timer eller omfatter overnatning:
1) Transport, 2) indkvartering, 3) anden turistmæssig ydelse, der ikke er direkte knyttet til transport  

 eller indkvartering, men som udgør en væsentlig del af pakkerejsen.
 Stk. 2. Særskilt fakturering af de i stk. 1 nævnte elementer  

 medfører ikke, at kombinationen af disse falder uden for loven.
Arrangør og formidler § 3. Som arrangør anses enhver, der tilrettelægger pakkerejser og  

 udbyder eller sælger disse direkte eller gennem en formidler, medmindre denne  

 virksomhed alene udøves lejlighedsvis.
 Stk. 2. Som formidler anses enhver, der udbyder eller sælger en  

 pakkerejse i arrangørens navn.
Kunde § 4. Som kunde anses enhver, der køber, eller i hvis navn der  

 købes en pakkerejse.
Overdrager kunden pakkerejsen, anses tillige den, der  

 får overdraget pakkerejsen, som kunde.
Kapitel 3 Information m.v.
 § 5. Prisen for en pakkerejse skal tydeligt og let forståeligt  

 fremgå af brochurer, annoncer og andet markedsføringsmateriale.
 Stk. 2. Oplysninger i en brochure, annonce eller andet  

 markedsføringsmateriale anses som en del af aftalen om køb af pakkerejsen,  

 medmindre ændringer er meddelt kunden inden aftalens indgåelse.
 Stk. 3. Justitsministeren fastsætter efter forhandling med  

 Forbrugerombudsmanden nærmere regler om oplysninger i brochurer.
§ 6. Arrangøren skal inden aftalens indgåelse meddele kunden  

 aftalevilkårene samt give oplysning om bestemmelser vedrørende pas, visum,  

 vaccinationer og lignende, som skal overholdes, for at pakkerejsen kan  

 gennemføres.
Arrangøren skal bekræfte aftalevilkårene skriftligt eller på  

 anden egnet måde over for kunden, herunder udlevere kopi af aftalen, hvis den  

 er indgået skriftligt.
 Stk. 2. Bestemmelserne i stk. 1 kan fraviges i nødvendigt omfang,  

 hvis aftalen indgås kort før pakkerejsens påbegyndelse.
 § 7. Inden pakkerejsen påbegyndes, skal kunden af arrangøren  

 skriftligt eller på anden egnet måde have oplysning om praktiske forhold  

 vedrørende pakkerejsens gennemførelse.
 § 8. Justitsministeren fastsætter regler om vilkår, som aftalen  

 skal indeholde, og om de oplysninger, der skal meddeles kunden i medfør af §§  

 6 og 7.
Kapitel 4 Afbestilling, overdragelse, ændringer i prisen og forbehold i  

 aftalen Afbestilling § 9. Kunden kan afbestille en pakkerejse.
Afbestiller kunden  

 pakkerejsen, kan arrangøren alene kræve et passende vederlag, der er fastsat  

 under hensyn til tidspunktet for afbestillingen og pakkerejsens karakter.
 Stk. 2. Afbestillingsretten efter stk. 1 kan begrænses eller  

 fraviges i aftalen, hvis arrangørens afbestillingsret over for tredjemand er  

 begrænset.
Stk. 3. Kunden kan endvidere afbestille en pakkerejse, hvis der  

 inden for et tidsrum af 14 dage før pakkerejsens påbegyndelse på rejsemålet  

 eller i umiddelbar nærhed af dette forekommer krigshandlinger,  

 naturkatastrofer, livsfarlige smitsomme sygdomme eller andre hermed  

 ligestillede begivenheder.
Kunden har i så fald krav på tilbagebetaling af  

 samtlige beløb, der er betalt i henhold til aftalen.
 Stk. 4. Stk. 3 gælder ikke, hvis kunden ved aftalens indgåelse  

 kendte den pågældende begivenhed eller begivenheden var almindelig kendt.
 § 10. Arrangøren skal meddele kunden vilkårene for afbestilling  

 inden aftalens indgåelse. § 6, stk. 2, finder tilsvarende anvendelse.
 Stk. 2. Justitsministeren kan fastsætte nærmere regler om  

 afbestillingsvilkår.
 § 11. Arrangøren skal inden aftalens indgåelse give kunden  

 oplysning om mulighederne og vilkårene for at tegne forsikring til dækning  

 af, at kunden på grund af sygdom eller lignende ikke kan deltage i  

 pakkerejsen. § 6, stk. 2, finder tilsvarende anvendelse.
 Stk. 2. Justitsministeren kan fastsætte regler om minimumsdækning.
Overdragelse af pakkerejsen § 12. Kunden kan overdrage pakkerejsen til enhver, der opfylder  

 alle nødvendige betingelser for at deltage i pakkerejsen, såfremt arrangøren  

 eller formidleren underrettes om overdragelsen i rimelig tid inden  

 pakkerejsens påbegyndelse.
 Stk. 2. Kunderne hæfter solidarisk for betaling af et eventuelt  

 restbeløb og eventuelle omkostninger, der følger af overdragelsen.
Prisændring § 13. Arrangøren kan kun forhøje den aftalte pris for pakkerejsen  

 som følge af ændringer i 1) transportomkostninger, herunder brændstofpriser, 2) skatter, afgifter eller gebyrer for visse tjenesteydelser såsom  

 lufthavns-, havne-, landings- eller startafgifter eller 3) valutakurser, som er anvendt ved beregningen af prisen for den  

 pågældende pakkerejse.
 Stk. 2. Prisforhøjelse kan kun foretages, hvis arrangøren hurtigst  

 muligt underretter kunden herom og aftalen om køb af pakkerejsen udtrykkeligt  

 giver mulighed for både forhøjelse og nedsættelse af prisen samt angiver den  

 præcise beregningsmetode herfor.
 Stk. 3. Den aftalte pris for pakkerejsen kan ikke forhøjes de  

 sidste 20 dage før det aftalte tidspunkt for pakkerejsens påbegyndelse.
Forbehold i aftalen § 14. Bestemmelser om, at arrangøren forbeholder sig ret til  

 ændringer, og andre almindelige forbehold i aftalen kan ikke gøres gældende  

 over for kunden.
Kapitel 5 Arrangørens misligholdelse m.v. inden pakkerejsens påbegyndelse § 15. Viser det sig inden pakkerejsens påbegyndelse, at arrangøren  

 ikke vil kunne opfylde aftalen, uden at et eller flere vilkår ændres, eller  

 aflyses pakkerejsen, skal arrangøren hurtigst muligt underrette kunden herom.
Stk. 2. Samtidig med den i stk. 1 nævnte underretning skal  

 arrangøren give kunden oplysning om dennes beføjelser, om retsvirkningen af  

 at undlade at give meddelelse som nævnt i stk. 3 samt om, hvortil kundens  

 meddelelse kan gives.
I modsat fald kan arrangøren ikke påberåbe sig for sen  

 eller mangelfuld reklamation efter stk. 3.
Stk. 3. Vil kunden gøre krav gældende i anledning af, at  

 arrangøren ikke vil kunne opfylde aftalen, eller at pakkerejsen aflyses, skal  

 kunden give arrangøren eller formidleren meddelelse herom.
Meddelelsen skal  

 gives inden rimelig tid efter modtagelsen af en underretning som nævnt i stk.  

 1. I modsat fald mister kunden retten til at gøre krav gældende, jf. dog stk.  

 2.
§ 16. Aflyser arrangøren pakkerejsen, uden at dette skyldes  

 kundens egne forhold, eller kan det med sikkerhed forudses, at aftalen i  

 øvrigt vil blive misligholdt væsentligt af arrangøren, har kunden ret til 1) at hæve aftalen og få tilbagebetalt samtlige beløb, der er betalt i  

 henhold til aftalen, eller 2) at deltage i en anden pakkerejse efter kundens valg, såfremt arrangøren  

 uden uforholdsmæssige omkostninger eller tab kan tilbyde dette.
 Stk. 2. Vælger kunden at deltage i en pakkerejse af højere værdi,  

 skal kunden betale prisforskellen, i det omfang denne ikke kan kræves  

 erstattet af arrangøren, jf. § 17. Vælger kunden at deltage i en pakkerejse  

 af ringere værdi, skal arrangøren tilbagebetale prisforskellen.
§ 17. Lider kunden tab som følge af, at arrangøren ikke kan  

 opfylde de aftalte vilkår, eller som følge af pakkerejsens aflysning, har  

 kunden krav på erstatning fra arrangøren, medmindre 1) aflysningen skyldes, at antallet af tilmeldte til en pakkerejse er  

 mindre end et i aftalen angivet minimum, og skriftlig meddelelse herom er  

 kommet frem til kunden inden en i aftalen angivet frist, 2) aflysningen eller den manglende opfyldelse skyldes kundens egne  

 forhold, 3) aflysningen eller den manglende opfyldelse skyldes en uvedkommende  

 tredjemand og ikke med passende omhyggelighed kunne have været forudset ved  

 aftalens indgåelse eller være undgået eller afbødet af arrangøren eller  

 nogen, arrangøren er ansvarlig for, eller 4) aflysningen eller den manglende opfyldelse skyldes udefra kommende  

 omstændigheder, som arrangøren eller nogen, arrangøren er ansvarlig for, ikke  

 med passende omhyggelighed kunne have forudset ved aftalens indgåelse eller  

 have undgået eller afbødet.
 Stk. 2. Kunden har endvidere krav på erstatning, hvis den  

 manglende opfyldelse af aftalen angår egenskaber ved pakkerejsen, som må  

 anses tilsikrede.
 Stk. 3. Justitsministeren kan fastsætte regler om frister for  

 aflysning i de i stk. 1, nr. 1, anførte tilfælde.
Kapitel 6 Arrangørens misligholdelse m.v. efter pakkerejsens påbegyndelse § 18. Er pakkerejsen mangelfuld, kan kunden kræve, at arrangøren  

 afhjælper mangelen, medmindre dette vil påføre arrangøren uforholdsmæssige  

 omkostninger eller væsentlig ulempe.
§ 19. Kan afhjælpning ikke kræves, jf. § 18, eller afhjælper  

 arrangøren efter kundens påkrav ikke mangelen inden rimelig tid, har kunden  

 krav på forholdsmæssigt afslag i pakkerejsens pris.
Kunden kan endvidere gøre  

 krav gældende i henhold til § 20.
 § 20. Kan en betydelig del af de aftalte ydelser ikke leveres,  

 eller er pakkerejsen i øvrigt behæftet med mangler, som medfører, at formålet  

 med pakkerejsen er væsentligt forfejlet, kan kunden hæve aftalen.
Stk. 2. Hæver kunden aftalen, skal arrangøren tilbagebetale  

 samtlige beløb, der er betalt i henhold til aftalen.
Der kan dog tilkomme  

 arrangøren en godtgørelse, som svarer til den værdi, pakkerejsen må antages  

 at have haft for kunden.
 Stk. 3. Hæver kunden aftalen, har kunden endvidere krav på uden  

 udgift at blive transporteret tilbage til afrejsestedet eller et andet sted,  

 som er angivet i aftalen, med et transportmiddel, der svarer til det aftalte.
 § 21. Tilbyder arrangøren at afhjælpe en mangel, kan kunden ikke  

 kræve forholdsmæssigt afslag eller hæve aftalen, såfremt afhjælpningen sker  

 inden rimelig tid og uden omkostninger eller væsentlig ulempe for kunden.
 § 22. Lider kunden tab som følge af, at pakkerejsen er mangelfuld,  

 har kunden krav på erstatning fra arrangøren, medmindre mangelen skyldes  

 forhold som nævnt i § 17, stk. 1, nr. 3 og 4. Kunden har endvidere krav på  

 erstatning, hvis mangelen angår egenskaber, som må anses tilsikrede.
 Stk. 2. Har mangelen forvoldt kunden væsentlig ulempe, kan der  

 desuden tilkomme kunden en godtgørelse.
 § 23. Sker der skade på kundens person eller ting som følge af en  

 mangel ved pakkerejsen, finder § 22 tilsvarende anvendelse.
 Stk. 2. Sker der skade på kundens person, skal arrangøren hurtigt  

 søge at komme kunden til undsætning.
 § 24. Erstatningen efter §§ 22 og 23 kan i aftalen om køb af  

 pakkerejsen begrænses i overensstemmelse med regler i internationale  

 konventioner, som gælder for den mangelfulde del af pakkerejsen.
 § 25. Fremsætter kunden klager under pakkerejsen, skal arrangøren  

 og den pågældende tjenesteyder bestræbe sig på at finde passende løsninger.
§ 26. Vil kunden påberåbe sig en mangel ved pakkerejsen, skal  

 kunden give arrangøren eller formidleren meddelelse herom inden rimelig tid  

 efter, at kunden har opdaget mangelen.
I modsat fald mister kunden retten til  

 at påberåbe sig mangelen, jf. dog stk. 2 og § 27.
 Stk. 2. Er kundens pligter efter stk. 1 ikke angivet i aftalen,  

 kan arrangøren ikke påberåbe sig for sen eller mangelfuld reklamation.
 § 27. § 26 gælder ikke, hvis arrangøren eller formidleren har  

 handlet i strid med almindelig hæderlighed eller groft uagtsomt.
 Stk. 2. § 26 gælder endvidere ikke for kundens krav i anledning af  

 personskade, jf. § 23.
Kapitel 7 Hæftelse over for kunden § 28. Formidleren hæfter umiddelbart over for kunden for  

 økonomiske krav, der i medfør af denne lov kan rejses over for arrangøren.
 Stk. 2. Formidleren indtræder i kundens krav mod arrangøren.  

 Formidlerens krav kan bortfalde eller nedsættes, hvis kundens krav skyldes  

 formidlerens forhold.
Kapitel 8 Kundens pligter § 29. Kunden skal sørge for de til rejsen nødvendige pas, visa og  

 vaccinationer.
 Stk. 2. Kunden skal rette sig efter gældende ordensbestemmelser og  

 de anvisninger, der gives af rejseledere, transportører og andre, der har  

 forbindelse med pakkerejsens gennemførelse.
Kapitel 9 Straf § 30. Overtrædelse af § 5, stk. 1, straffes med bøde, medmindre  

 strengere straf er forskyldt efter anden lovgivning.
Det samme gælder grov  

 eller oftere gentagen overtrædelse af § 6, stk. 1, § 10, stk. 1, § 11, stk.  

 1, og § 15, stk. 1.
 Stk. 2. I forskrifter, der udstedes i medfør af § 5, stk. 3, § 8,  

 § 10, stk. 2, § 11, stk. 2, og § 17, stk. 3, kan der fastsættes bødestraf for  

 overtrædelse af forskrifterne.
 Stk. 3. Er overtrædelsen begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Kapitel 10 Ikrafttræden m.v.
 § 31. Loven træder i kraft den 1. oktober 1993, jf. dog stk. 3, og  

 finder anvendelse på aftaler om køb af pakkerejser, når pakkerejsen ifølge  

 aftalen skal påbegyndes efter lovens ikrafttræden.
 Stk. 2. Bestemmelserne i §§ 6 og 7, § 9, stk. 1 og 2, §§ 10-13, §  

 17, stk. 1, nr. 1, og § 24 finder dog kun anvendelse på aftaler om køb af  

 pakkerejser, der indgås efter lovens ikrafttræden.
 Stk. 3. § 5 træder i kraft den 1. januar 1994.
 § 32. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
