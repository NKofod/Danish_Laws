Nr LSF 85 Forslag til Lov om forbrugeraftaler, der giver brugsret til fast ejendom  

 på timesharebasis(* 1) Fremsat af jusitisministeren (Bjørn Westh) den 27. november 1996 Vedtaget ved tredjebehandling den 18. marts 1997 Lov nr. 234 af 02/04/1997 Kapitel 1 Lovens anvendelsesområde og fravigelighed § 1. Loven gælder med de i stk. 2 nævnte begrænsninger for  

 forbrugeraftaler, der giver brugsret til fast ejendom på timesharebasis.  

 Lovens §§ 4 og 5 gælder endvidere for erhvervsmæssigt udbud af brugsret til  

 fast ejendom på timesharebasis.
 Stk. 2. Loven gælder kun for aftaler, der skal gælde i mindst tre  

 år, og som giver forbrugeren brugsretten i tidsrum på mindre end 1 år.
 Stk. 3. Loven og de i medfør af loven fastsatte bestemmelser kan  

 ikke ved aftale fraviges til skade for forbrugeren.
Kapitel 2 Definitioner Brugsret til fast ejendom på timesharebasis § 2. Ved brugsret til fast ejendom på timesharebasis forstås i  

 denne lov en ret til at benytte en fast ejendom eller en del af en fast  

 ejendom i to eller flere afgrænsede tidsrum, som ligger fast, eller som kan  

 fastsættes efter aftale.
Forbrugeraftale § 3. Ved en forbrugeraftale forstås i denne lov en aftale, som en  

 erhvervsdrivende (sælgeren) indgår som led i sit erhverv, og hvorved sælgeren  

 direkte eller indirekte stifter eller overdrager eller lover at overdrage en  

 brugsret til fast ejendom på timesharebasis, når den anden part (forbrugeren)  

 hovedsagelig handler uden for sit erhverv.
Den erhvervsdrivende har  

 bevisbyrden for, at en aftale ikke er en forbrugeraftale.
 Stk. 2. Som forbrugeraftale anses under i øvrigt samme betingelser  

 som nævnt i stk. 1 endvidere en aftale, som er indgået eller formidlet for  

 sælgeren af en erhvervsdrivende.
Kapitel 3 Information m.v.
 § 4. Sælgeren skal udlevere et dokument, der indeholder tydelige  

 og let forståelige oplysninger om den faste ejendom, til enhver, der over for  

 sælgeren anmoder om oplysninger om ejendommen, medmindre den pågældende  

 hovedsagelig skal anvende oplysningerne som led i sit erhverv.
Stk. 2. Dokumentet skal indeholde en almindelig beskrivelse af  

 ejendommen samt de oplysninger, der er angivet i bilag 1 til loven.
Det skal  

 endvidere fremgå af dokumentet, hvor der kan fås yderligere oplysninger om  

 ejendommen.
 Stk. 3. Justitsministeren kan fastsætte regler om yderligere  

 oplysninger, som dokumentet skal indeholde.
 Stk. 4. Justitsministeren kan fastsætte regler om dokumentets  

 form.
 § 5. Brochurer, annoncer og andet markedsføringsmateriale  

 vedrørende brugsret til fast ejendom på timesharebasis skal indeholde  

 oplysning om den i § 4, stk. 1, nævnte pligt til at udlevere et dokument med  

 oplysninger om ejendommen og om, hvor dokumentet kan fås.
Kapitel 4 Aftalens indhold, sprog m.v.
Indhold  § 6. Aftaler, der giver brugsret til fast ejendom på  

 timesharebasis, skal udfærdiges skriftligt og underskrives af begge parter,  

 og aftalen skal i det omfang, der følger af § 7, være affattet på sproget i  

 det land, hvor forbrugeren har sin bopæl, eller hvor forbrugeren er  

 statsborger.
I modsat fald er aftalen ikke bindende for forbrugeren.
Sælgeren  

 skal i forbindelse med aftalens indgåelse udlevere en kopi af aftalen til  

 forbrugeren.
 Stk. 2. Forbrugeren kan over for sælgeren påberåbe sig  

 oplysningerne i et dokument, der er udleveret til forbrugeren i medfør af §  

 4, stk. 1. Det gælder, selv om oplysningerne er ændret i aftalen, medmindre  

 det udtrykkeligt fremgår af aftalen, hvilke oplysninger der er ændret i  

 forhold til dokumentet, og forbrugeren enten særskilt har accepteret, at de  

 pågældende ændringer foretages, eller ændringerne er en følge af  

 omstændigheder, som sælgeren ikke er herre over.
 Stk. 3. Aftalen skal i øvrigt indeholde de oplysninger, der er  

 angivet i bilag 2 til loven.
 Stk. 4. Justitsministeren kan fastsætte regler om yderligere  

 oplysninger, som aftalen skal indeholde.
 Stk. 5. Justitsministeren kan fastsætte regler om aftalens form.
Sprog § 7. Er forbrugeren statsborger i eller har bopæl i  

 et land inden for Det Europæiske Økonomiske Samarbejdsområde, skal aftalen og  

 det i § 4, stk. 1, nævnte dokument affattes på det officielle sprog eller et  

 af disse sprog i det land, hvor forbrugeren har sin bopæl, eller hvor  

 forbrugeren er statsborger.
Forbrugeren kan vælge mellem de pågældende sprog,  

 men der kan dog kun vælges et officielt sprog i EU, norsk eller islandsk.
 Stk. 2. Hvis den faste ejendom er beliggende i et land inden for  

 Det Europæiske Økonomiske Samarbejdsområde, skal sælgeren i forbindelse med  

 aftalens indgåelse til forbrugeren udlevere en autoriseret oversættelse af  

 aftalen til det officielle sprog eller et af disse sprog i det land, hvor den  

 faste ejendom er beliggende.
Kapitel 5 Fortrydelsesret m.v. § 8. Når der er indgået en aftale,  

 som opfylder kravene i § 6, stk. 1, 1. pkt., kan forbrugeren træde tilbage  

 fra aftalen (fortrydelsesret) på betingelse af, at forbrugeren senest 10 dage  

 efter aftalens indgåelse giver underretning til sælgeren om, at forbrugeren  

 vil træde tilbage fra aftalen, jf. dog § 9. Er underretningen skriftlig,  

 anses fristen for overholdt, hvis underretningen er afsendt inden fristens  

 udløb.
Udløber fristen på en helligdag, en lørdag eller grundlovsdag,  

 forlænges fristen til den førstkommende hverdag.
 § 9. Indeholder aftalen ikke oplysninger som nævnt i lovens bilag  

 2, nr. 1-9 og 10, litra a-c, kan forbrugeren gøre den i § 8 nævnte  

 fortrydelsesret gældende på betingelse af, at forbrugeren senest 3 måneder og  

 10 dage efter aftalens indgåelse, dog senest 10 dage efter den dag, hvor  

 skriftlig meddelelse med de manglende oplysninger er kommet frem til  

 forbrugeren, giver underretning til sælgeren om, at forbrugeren vil træde  

 tilbage fra aftalen. § 8, 2. og 3. pkt., finder tilsvarende anvendelse.
 § 10. Træder forbrugeren tilbage fra aftalen efter §§ 8 eller 9,  

 kan sælgeren ikke gøre krav vedrørende aftalen gældende over for forbrugeren.
Kapitel 6 Kreditaftaler § 11. Har forbrugeren efter aftale med sælgeren fået henstand med  

 hele eller en del af den aftalte betaling, eller dækkes den aftalte betaling  

 helt eller delvis ved lån indrømmet forbrugeren af en tredjemand på grundlag  

 af en aftale herom mellem denne og sælgeren, bortfalder kreditaftalen, hvis  

 forbrugeren træder tilbage fra aftalen efter §§ 8 eller 9.
 Stk. 2. Bortfalder kreditaftalen i medfør af stk. 1, kan  

 forbrugeren ikke i den anledning pålægges at betale noget beløb til  

 kreditgiveren bortset fra beløb, som forbrugeren har lånt og modtaget i  

 henhold til kreditaftalen.
Kapitel 7 Forskudsbetaling m.v.
§ 12. Før fortrydelsesfristen er udløbet, jf. §§ 8 og 9, må  

 sælgeren eller en kreditgiver som nævnt i § 11 ikke i forbindelse med aftalen kræve eller modtage betaling eller pantebrev, der giver pant i fast ejendom, og som ved overdragelse kan medføre indskrænkning af forbrugerens ret til at fremsætte indsigelser vedrørende aftalen.
Kapitel 8 Bygninger m.v. under opførelse § 13. Er bygninger eller sådanne fællesanlæg, som forbrugeren  

 efter aftalen skal have adgang til, under opførelse ved aftalens indgåelse, skal sælgeren stille en betryggende sikkerhed, der skal dække forbrugerens krav på tilbagebetaling af beløb, som forbrugeren har betalt, hvis aftalen bortfalder som følge af, at bygningerne eller fællesanlæggene ikke bliver færdigopført.
 Stk. 2. Før sælgeren har stillet den i stk. 1 nævnte sikkerhed,  

 har forbrugeren ikke pligt til at betale noget beløb i forbindelse med  

 aftalen eller til at stille sikkerhed for betaling.
Kapitel 9 Lovvalg § 14. Hvis ejendommen er beliggende i et land inden for Det  

 Europæiske Økonomiske Samarbejdsområde, kan forbrugeren påberåbe sig den  

 beskyttelse, som tilkommer forbrugeren efter direktiv 94/47/EF, selv om  

 aftalen er undergivet loven i et land uden for dette område.
Kapitel 10 Straf § 15. Overtrædelse af § 5 straffes med bøde.
Det samme gælder grov  

 eller oftere gentagen overtrædelse af § 4, stk. 1 og 2, § 6, stk. 1, 3. pkt.,  

 § 7, stk. 2, og § 12, medmindre strengere straf er forskyldt efter anden  

 lovgivning.
Justitsministeren kan i forskrifter, der udstedes i medfør af §  

 4, stk. 3 og 4, og § 6, stk. 5, fastsætte bødestraf for overtrædelse af  

 bestemmelser i forskrifterne.
 Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 11 Ikrafttræden m.v.
§ 16. Loven træder i kraft den 15. april 1997 og har med  

 undtagelse af §§ 4 og 5 virkning for aftaler, der indgås efter ikrafttrædelsen.
 § 17. I lov nr. 391 af 14. juni 1995 om forbrugerbeskyttelse ved  

 erhvervelse af fast ejendom m.v. foretages følgende ændring:
 1. § 6, stk. 1 og 2, affattes således:
 »Reglerne i dette kapitel gælder med de i stk. 2 nævnte undtagelser  

 for aftaler om køb af fast ejendom, når ejendommen hovedsagelig er bestemt  

 til beboelse for køberen, samt under samme betingelse for aftaler om køb af  

 andel i en andelsboligforening og køb af aktie eller andet adkomstdokument  

 med tilknyttet brugsret til en bolig.
Stk. 2. Reglerne gælder ikke for aftaler om køb af fast ejendom  

 m.v. på auktion, eller når der ved aftalens indgåelse er indgivet begæring om  

 tvangsauktion og køberen vidste eller burde vide dette.
Reglerne gælder  

 endvidere ikke for køb af landbrugsejendom, der er undergivet landbrugspligt,  

 eller for køb, som er omfattet af lov om forbrugeraftaler, der giver brugsret  

 til fast ejendom på timesharebasis.« § 18. I lov om stempelafgift, jf. lovbekendtgørelse nr. 1066 af 6.  

 december 1996, indsættes i § 29, stk. 1, 2. pkt., efter »fast  

 ejendom m.v.«: », eller som følge af tilbagetrædelse efter § 8 i  

 lov om forbrugeraftaler, der giver brugsret til fast ejendom på  

 timesharebasis, når tilbagetrædelsen sker senest 10 dage efter aftalens  

 indgåelse.« § 19. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
BILAG 1 Oplysninger, som det i § 4 nævnte dokument skal indeholde:
 1) Sælgerens identitet og hjemsted samt nøjagtig angivelse af sælgers  

 juridiske status.
 2) Den nøjagtige karakter af den udbudte rettighed samt angivelse  

 af betingelserne for udøvelsen af denne rettighed på den eller de staters  

 område, hvor den eller de faste ejendomme er beliggende, og angivelse af, om  

 disse betingelser er opfyldt, eller, hvis dette ikke er tilfældet, hvilke  

 betingelser der endnu ikke er opfyldt.
 3) Når rettigheden vedrører en bestemt fast ejendom, en nøjagtig  

 beskrivelse af denne og dens beliggenhed.
 4) Den pris, forbrugeren skal betale for at udøve den udbudte  

 rettighed; et skøn over det beløb, forbrugeren skal betale for at anvende  

 fællesfaciliteter og fælles tjenesteydelser; beregningsgrundlaget for  

 udgifter i forbindelse med forbrugerens benyttelse af den faste ejendom,  

 lovpligtige udgifter (skatter, afgifter m.v.) og andre administrative  

 udgifter (drift, vedligeholdelse, reparationer m.v.).
 5) Oplysninger om fortrydelsesretten efter lovens §§ 8 og 9 og  

 angivelse af, til hvem underretning om, at forbrugeren vil benytte  

 fortrydelsesretten, kan rettes, samt angivelse af en eller flere måder, på  

 hvilke underretningen kan gives; i givet fald oplysning om reglerne for  

 bortfald af en til aftalen knyttet kreditaftale i tilfælde af, at forbrugeren  

 benytter fortrydelsesretten.
 6) Når rettigheden vedrører en fast ejendom med bygninger eller  

 fællesanlæg under opførelse:
 a) Hvor langt opførelsen er fremme.
 b) En vurdering af, hvor længe det vil vare, før bygningerne -  

 herunder tilslutning til vand, varme, elektricitet - og/eller fællesanlæggene  

 samt andre fælles tjenesteydelser, der er nødvendige for at gøre den faste  

 ejendom funktionel (tilslutning til telefon), er færdige.
 c) Oplysning om sikkerhedsstillelse for forbrugerens  

 tilbagebetalingskrav i tilfælde af, at bygninger og/eller fællesanlæg ikke  

 færdiggøres, jf. lovens § 13, herunder oplysning om, at forbrugeren ikke har  

 pligt til at betale noget beløb i forbindelse med aftalen eller til at stille  

 sikkerhed for betaling, før sælgeren har stillet den nævnte sikkerhed.
 d) Hvis der er tale om en bestemt fast ejendom, kommunens  

 journalnummer på byggetilladelsen samt navn og fuldstændig adresse på den  

 eller de kommuner, hvorunder sagen hører.
 e) Oplysning om indholdet af en eventuel garanti for færdiggørelse  

 af den faste ejendoms bygninger og fællesanlæg, og i givet fald på hvilke  

 betingelser denne garanti gives.
 7) De fælles tjenesteydelser (belysning, vand, vedligeholdelse,  

 renovation), som forbrugeren har eller vil få adgang til, og vilkårene  

 herfor.
 8) De fællesfaciliteter såsom swimmingpool, sauna m.v., som  

 forbrugeren eventuelt har eller vil få adgang til, og i givet fald vilkårene  

 herfor.
 9) Principperne for vedligeholdelse og reparation samt  

 administration og drift af den faste ejendom.
 10) Oplysning om, hvor langt der er fra den eller de faste  

 ejendomme til offentlige transportmidler.
BILAG 2 Oplysninger, som aftalen skal indeholde:
 1) Parternes identitet og hjemsted samt nøjagtig angivelse af  

 sælgers juridiske status ved aftalens indgåelse.
 2) Den nøjagtige karakter af den rettighed, aftalen vedrører, samt  

 angivelse af betingelserne for udøvelsen af denne rettighed på den eller de  

 staters område, hvor den eller de faste ejendomme er beliggende, og angivelse  

 af, om disse betingelser er opfyldt, eller, hvis dette ikke er tilfældet,  

 hvilke betingelser der endnu ikke er opfyldt.
 3) Når rettigheden vedrører en bestemt fast ejendom, en nøjagtig  

 beskrivelse af denne og dens beliggenhed.
 4) Den pris, forbrugeren skal betale for at udøve den rettighed,  

 aftalen vedrører; et skøn over det beløb, forbrugeren skal betale for at  

 anvende fællesfaciliteter og fælles tjenesteydelser; beregningsgrundlaget for  

 udgifter i forbindelse med forbrugerens benyttelse af den faste ejendom,  

 lovpligtige udgifter (skatter, afgifter m.v.) og andre administrative  

 udgifter (drift, vedligeholdelse, reparationer m.v.).
 5) Oplysninger om fortrydelsesretten efter lovens §§ 8 og 9 og  

 angivelse af, til hvem underretning om, at forbrugeren vil benytte  

 fortrydelsesretten, kan rettes, samt angivelse af en eller flere måder, på  

 hvilke underretningen kan gives; i givet fald oplysning om reglerne for  

 bortfald af en til aftalen knyttet kreditaftale i tilfælde af, at forbrugeren  

 benytter fortrydelsesretten.
 6) Nøjagtig angivelse af, i hvilket tidsrum den rettighed, aftalen  

 vedrører, kan udøves, og efter omstændighederne ordningens varighed;  

 angivelse af, fra hvilken dato forbrugeren kan udnytte den rettighed,  

 kontrakten vedrører.
 7) Eventuel mulighed for at deltage i en ordning med ombytning  

 og/eller videresalg af den rettighed, kontrakten vedrører, samt eventuelle  

 omkostninger, hvis sælger eller en af denne i aftalen udpeget tredjemand  

 varetager denne ordning.
 8) Tid og sted for hver af parternes underskrivelse af aftalen.
 9) Oplysning om, til hvem klager i forbindelse med brugen af den  

 eller de faste ejendomme kan rettes.
 10) Når rettigheden vedrører en fast ejendom med bygninger eller  

 fællesanlæg under opførelse:
 a) Hvor langt opførelsen er fremme.
 b) En vurdering af, hvor længe det vil vare, før bygningerne -  

 herunder tilslutning til vand, varme, elektricitet - og/eller fællesanlæggene  

 samt andre fælles tjenesteydelser, der er nødvendige for at gøre den faste  

 ejendom funktionel (tilslutning til telefon), er færdige.
 c) Oplysning om sikkerhedsstillelse for forbrugerens  

 tilbagebetalingskrav i tilfælde af, at bygninger og/eller fællesanlæg ikke  

 færdiggøres, jf. lovens § 13, herunder oplysning om, at forbrugeren ikke har  

 pligt til at betale noget beløb i forbindelse med aftalen eller til at stille  

 sikkerhed for betaling, før sælgeren har stillet den nævnte sikkerhed.
 d) Hvis der er tale om en bestemt fast ejendom, kommunens  

 journalnummer på byggetilladelsen samt navn og fuldstændig adresse på den  

 eller de kommuner, hvorunder sagen hører.
 e) Oplysning om indholdet af en eventuel garanti for færdiggørelse  

 af den faste ejendoms bygninger og fællesanlæg, og i givet fald på hvilke  

 betingelser denne garanti gives.
 11) De fælles tjenesteydelser (herunder belysning, vand, varme,  

 vedligeholdelse, renovation), som forbrugeren har eller vil få adgang til, og  

 vilkårene herfor.
 12) De fællesfaciliteter såsom swimmingpool, sauna m.v., som  

 forbrugeren eventuelt har eller vil få adgang til, og i givet fald vilkårene  

 herfor.
 13) Principperne for vedligeholdelse og reparation samt  

 administration og drift af den faste ejendom.
 14) Oplysning om, hvor langt der er fra den eller de faste  

 ejendomme til offentlige transportmidler.
 15) Angivelse af, at erhvervelsen ikke vil være forbundet med  

 omkostninger, byrder eller forpligtelser for forbrugeren ud over, hvad der er  

 angivet i aftalen.
Oprindeligt fremsat forslag Kapitel 1 Lovens anvendelsesområde og fravigelighed § 1. Loven gælder med de i stk. 2 nævnte begrænsninger for  

 forbrugeraftaler, der giver brugsret til fast ejendom på timesharebasis.  

 Lovens §§ 4 og 5 gælder endvidere for erhvervsmæssigt udbud af brugsret til  

 fast ejendom på timesharebasis.
 Stk. 2. Loven gælder kun for aftaler, der skal gælde i mindst tre  

 år, og som giver forbrugeren brugsretten i tidsrum på mindre end 1 år.
 Stk. 3. Loven og de i medfør af loven fastsatte bestemmelser kan  

 ikke ved aftale fraviges til skade for forbrugeren.
Kapitel 2 Definitioner Brugsret til fast ejendom på timesharebasis § 2. Ved brugsret til fast ejendom på timesharebasis forstås i  

 denne lov en ret til at benytte en fast ejendom eller en del af en fast  

 ejendom i to eller flere afgrænsede tidsrum, som ligger fast, eller som kan  

 fastsættes efter aftale.
Forbrugeraftale § 3. Ved en forbrugeraftale forstås i denne lov en aftale, som en  

 erhvervsdrivende (sælgeren) indgår som led i sit erhverv, og hvorved sælgeren  

 direkte eller indirekte stifter eller overdrager eller lover at overdrage en  

 brugsret til fast ejendom på timesharebasis, når den anden part (forbrugeren)  

 hovedsagelig handler uden for sit erhverv.
Den erhvervsdrivende har  

 bevisbyrden for, at en aftale ikke er en forbrugeraftale.
 Stk. 2. Som forbrugeraftale anses under i øvrigt samme betingelser  

 som nævnt i stk. 1 endvidere en aftale, som er indgået eller formidlet for  

 sælgeren af en erhvervsdrivende.
Kapitel 3 Information m.v.
 § 4. Sælgeren skal udlevere et dokument, der indeholder tydelige  

 og let forståelige oplysninger om den faste ejendom, til enhver, der over for  

 sælgeren anmoder om oplysninger om ejendommen, medmindre den pågældende  

 hovedsagelig skal anvende oplysningerne som led i sit erhverv.
Stk. 2. Dokumentet skal indeholde en almindelig beskrivelse af  

 ejendommen samt de oplysninger, der er angivet i bilag 1 til loven.
Det skal  

 endvidere fremgå af dokumentet, hvor der kan fås yderligere oplysninger om  

 ejendommen.
 Stk. 3. Justitsministeren kan fastsætte regler om yderligere  

 oplysninger, som dokumentet skal indeholde.
 Stk. 4. Justitsministeren kan fastsætte regler om dokumentets  

 form.
 § 5. Brochurer, annoncer og andet markedsføringsmateriale  

 vedrørende brugsret til fast ejendom på timesharebasis skal indeholde  

 oplysning om den i § 4, stk. 1, nævnte pligt til at udlevere et dokument med  

 oplysninger om ejendommen og om, hvor dokumentet kan fås.
Kapitel 4 Aftalens indhold, sprog m.v.
Indhold § 6. Aftaler, der giver brugsret til fast ejendom på  

 timesharebasis, skal udfærdiges skriftligt og underskrives af begge parter,  

 og aftalen skal i det omfang, der følger af § 7, være affattet på sproget i  

 det land, hvor forbrugeren har sin bopæl, eller hvor forbrugeren er  

 statsborger.
I modsat fald er aftalen ikke bindende for forbrugeren.
Sælgeren  

 skal i forbindelse med aftalens indgåelse udlevere en kopi af aftalen til  

 forbrugeren.
 Stk. 2. Forbrugeren kan over for sælgeren påberåbe sig  

 oplysningerne i et dokument, der er udleveret til forbrugeren i medfør af §  

 4, stk. 1. Det gælder, selv om oplysningerne er ændret i aftalen, medmindre  

 det udtrykkeligt fremgår af aftalen, hvilke oplysninger der er ændret i  

 forhold til dokumentet, og forbrugeren enten særskilt har accepteret, at de  

 pågældende ændringer foretages, eller ændringerne er en følge af  

 omstændigheder, som sælgeren ikke er herre over.
 Stk. 3. Aftalen skal i øvrigt indeholde de oplysninger, der er  

 angivet i bilag 2 til loven.
 Stk. 4. Justitsministeren kan fastsætte regler om yderligere  

 oplysninger, som aftalen skal indeholde.
 Stk. 5. Justitsministeren kan fastsætte regler om aftalens form.
Sprog § 7. Er forbrugeren statsborger i eller har bopæl i et land inden  

 for Det Europæiske Økonomiske Samarbejdsområde, skal aftalen og det i § 4,  

 stk. 1, nævnte dokument affattes på det officielle sprog eller et af disse  

 sprog i det land, hvor forbrugeren har sin bopæl, eller hvor forbrugeren er  

 statsborger.
Forbrugeren kan vælge mellem de pågældende sprog, men der kan  

 dog kun vælges et officielt sprog i EU, norsk eller islandsk.
 Stk. 2. Hvis den faste ejendom er beliggende i et land inden for  

 Det Europæiske Økonomiske Samarbejdsområde, skal sælgeren i forbindelse med  

 aftalens indgåelse til forbrugeren udlevere en autoriseret oversættelse af  

 aftalen til det officielle sprog eller et af disse sprog i det land, hvor den  

 faste ejendom er beliggende.
Kapitel 5 Fortrydelsesret m.v.
§ 8. Når der er indgået en aftale, som opfylder kravene i § 6,  

 stk. 1, 1. pkt., kan forbrugeren træde tilbage fra aftalen (fortrydelsesret)  

 på betingelse af, at forbrugeren senest 10 dage efter aftalens indgåelse  

 giver underretning til sælgeren om, at forbrugeren vil træde tilbage fra  

 aftalen, jf. dog § 9. Er underretningen skriftlig, anses fristen for  

 overholdt, hvis underretningen er afsendt inden fristens udløb.
Udløber  

 fristen på en helligdag, en lørdag eller grundlovsdag, forlænges fristen til  

 den førstkommende hverdag.
 § 9. Indeholder aftalen ikke oplysninger som nævnt i lovens bilag  

 2, nr. 1-10, litra a-c, kan forbrugeren gøre den i § 8 nævnte fortrydelsesret  

 gældende på betingelse af, at forbrugeren senest 3 måneder og 10 dage efter  

 aftalens indgåelse, dog senest 10 dage efter den dag, hvor skriftlig  

 meddelelse med de manglende oplysninger er kommet frem til forbrugeren, giver  

 underretning til sælgeren om, at forbrugeren vil træde tilbage fra aftalen. §  

 8, 2. og 3. pkt., finder tilsvarende anvendelse.
 § 10. Træder forbrugeren tilbage fra aftalen efter §§ 8 eller 9,  

 kan sælgeren ikke gøre krav vedrørende aftalen gældende over for forbrugeren.
Kapitel 6 Kreditaftaler § 11. Har forbrugeren efter aftale med sælgeren fået henstand med  

 hele eller en del af den aftalte betaling, eller dækkes den aftalte betaling  

 helt eller delvis ved lån indrømmet forbrugeren af en tredjemand på grundlag  

 af en aftale herom mellem denne og sælgeren, bortfalder kreditaftalen, hvis  

 forbrugeren træder tilbage fra aftalen efter §§ 8 eller 9.
 Stk. 2. Bortfalder kreditaftalen i medfør af stk. 1, kan  

 forbrugeren ikke i den anledning pålægges at betale noget beløb til  

 kreditgiveren, bortset fra beløb, som forbrugeren har lånt og modtaget i  

 henhold til kreditaftalen.
Kapitel 7 Forskudsbetaling m.v.
 § 12. Før fortrydelsesfristen er udløbet, jf. §§ 8 og 9, må  

 sælgeren eller en kreditgiver som nævnt i § 11 ikke i forbindelse med aftalen  

 kræve eller modtage betaling eller pantebrev, der giver pant i fast ejendom,  

 og som ved overdragelse kan medføre indskrænkning af forbrugerens ret til at  

 fremsætte indsigelser vedrørende aftalen.
Kapitel 8 Bygninger m.v. under opførelse § 13. Er bygninger eller sådanne fællesanlæg, som forbrugeren  

 efter aftalen skal have adgang til, under opførelse ved aftalens indgåelse,  

 skal sælgeren stille en betryggende sikkerhed, der skal dække forbrugerens  

 krav på tilbagebetaling af beløb, som forbrugeren har betalt, hvis aftalen  

 bortfalder som følge af, at bygningerne eller fællesanlæggene ikke bliver  

 færdigopført.
 Stk. 2. Før sælgeren har stillet den i stk. 1 nævnte sikkerhed,  

 har forbrugeren ikke pligt til at betale noget beløb i forbindelse med  

 aftalen eller til at stille sikkerhed for betaling.
Kapitel 9 Lovvalg § 14. Hvis ejendommen er beliggende i et land inden for Det  

 Europæiske Økonomiske Samarbejdsområde, kan forbrugeren påberåbe sig den  

 beskyttelse, som tilkommer forbrugeren efter direktiv 94/47/EF, selv om  

 aftalen er undergivet loven i et land uden for dette område.
Kapitel 10 Straf § 15. Overtrædelse af § 5 straffes med bøde.
Det samme gælder grov  

 eller oftere gentagen overtrædelse af § 4, stk. 1 og 2, § 6, stk. 1, 3. pkt.,  

 § 7, stk. 2, og § 12, medmindre strengere straf er forskyldt efter anden  

 lovgivning.
Justitsministeren kan i forskrifter, der udstedes i medfør af §  

 4, stk. 3 og 4, og § 6, stk. 5, fastsætte bødestraf for overtrædelse af  

 bestemmelser i forskrifterne.
 Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Kapitel 11 Ikrafttræden m.v.
 § 16. Loven træder i kraft den 1. april 1997 og har med undtagelse  

 af §§ 4 og 5 virkning for aftaler, der indgås efter ikrafttrædelsen.
 § 17. I lov nr. 391 af 14. juni 1995 om forbrugerbeskyttelse ved  

 erhvervelse af fast ejendom m.v. foretages følgende ændring:
 1. § 6, stk. 1 og 2, affattes således:
 »Reglerne i dette kapitel gælder med de i stk. 2 nævnte undtagelser  

 for aftaler om køb af fast ejendom, når ejendommen hovedsagelig er bestemt  

 til beboelse for køberen, samt under samme betingelse for aftaler om køb af  

 andel i en andelsboligforening og køb af aktie eller andet adkomstdokument  

 med tilknyttet brugsret til en bolig.
Stk. 2. Reglerne gælder ikke for aftaler om køb af fast ejendom  

 m.v. på auktion, eller når der ved aftalens indgåelse er indgivet begæring om  

 tvangsauktion, og køberen vidste eller burde vide dette.
Reglerne gælder  

 endvidere ikke for køb af landbrugsejendom, der er undergivet landbrugspligt,  

 eller for køb, som er omfattet af lov om forbrugeraftaler, der giver brugsret  

 til fast ejendom på timesharebasis.« § 18. I lov om stempelafgift, jf. lovbekendtgørelse nr. 741 af 4.  

 september 1995, som ændret ved lov nr. 1070 af 12. december 1995 og lov nr.  

 1072 af 12. december 1995, indsættes i § 29, stk. 1, 2. pkt., efter  

 »fast ejendom m.v.«: », eller som følge af tilbagetrædelse  

 efter § 8 i lov om forbrugeraftaler, der giver brugsret til fast ejendom på  

 timesharebasis, når tilbagetrædelsen sker senest 10 dage efter aftalens  

 indgåelse.« § 19. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
BILAG 1 Oplysninger, som det i § 4 nævnte dokument skal indeholde:
 1) Sælgerens identitet og hjemsted samt nøjagtig angivelse af sælgers  

 juridiske status.
 2) Den nøjagtige karakter af den udbudte rettighed, samt angivelse  

 af betingelserne for udøvelsen af denne rettighed på den eller de staters  

 område, hvor den eller de faste ejendomme er beliggende, og angivelse af, om  

 disse betingelser er opfyldt, eller, hvis dette ikke er tilfældet, hvilke  

 betingelser der endnu ikke er opfyldt.
 3) Når rettigheden vedrører en bestemt fast ejendom, en nøjagtig  

 beskrivelse af denne og dens beliggenhed.
 4) Den pris, forbrugeren skal betale for at udøve den udbudte  

 rettighed; et skøn over det beløb, forbrugeren skal betale for at anvende  

 fællesfaciliteter og fælles tjenesteydelser; beregningsgrundlaget for  

 udgifter i forbindelse med forbrugerens benyttelse af den faste ejendom,  

 lovpligtige udgifter (skatter, afgifter m.v.) og andre administrative  

 udgifter (drift, vedligeholdelse, reparationer m.v.).
 5) Oplysninger om fortrydelsesretten efter lovens §§ 8 og 9 og  

 angivelse af, til hvem underretning om, at forbrugeren vil benytte  

 fortrydelsesretten, kan rettes, samt angivelse af en eller flere måder, på  

 hvilke underretningen kan gives; i givet fald oplysning om reglerne for  

 bortfald af en til aftalen knyttet kreditaftale i tilfælde af, at forbrugeren  

 benytter fortrydelsesretten.
 6) Når rettigheden vedrører en fast ejendom med bygninger eller  

 fællesanlæg under opførelse:
 a) Hvor langt opførelsen er fremme.
 b) En vurdering af, hvor længe det vil vare, før bygningerne -  

 herunder tilslutning til vand, varme, elektricitet - og/eller fællesanlæggene  

 samt andre fælles tjenesteydelser, der er nødvendige for at gøre den faste  

 ejendom funktionel (tilslutning til telefon), er færdige.
 c) Oplysning om sikkerhedsstillelse for forbrugerens  

 tilbagebetalingskrav i tilfælde af, at bygninger og/eller fællesanlæg ikke  

 færdiggøres, jf. lovens § 13, herunder oplysning om, at forbrugeren ikke har  

 pligt til at betale noget beløb i forbindelse med aftalen eller til at stille  

 sikkerhed for betaling, før sælgeren har stillet den nævnte sikkerhed.
 d) Hvis der er tale om en bestemt fast ejendom, kommunens  

 journalnummer på byggetilladelsen samt navn og fuldstændig adresse på den  

 eller de kommuner, hvorunder sagen hører.
 e) Oplysning om indholdet af en eventuel garanti for færdiggørelse  

 af den faste ejendoms bygninger og fællesanlæg og i givet fald, på hvilke  

 betingelser denne garanti gives.
 7) De fælles tjenesteydelser (belysning, vand, vedligeholdelse,  

 renovation), som forbrugeren har eller vil få adgang til, og vilkårene  

 herfor.
 8) De fællesfaciliteter såsom swimmingpool, sauna m.v., som  

 forbrugeren eventuelt har eller vil få adgang til, og i givet fald vilkårene  

 herfor.
 9) Principperne for vedligeholdelse og reparation samt  

 administration og drift af den faste ejendom.
 10) Oplysning om, hvor langt der er fra den eller de faste  

 ejendomme til offentlige transportmidler.
BILAG 2 Oplysninger, som aftalen skal indeholde:
 1) Parternes identitet og hjemsted samt nøjagtig angivelse af  

 sælgers juridiske status ved aftalens indgåelse.
 2) Den nøjagtige karakter af den rettighed, aftalen vedrører, samt  

 angivelse af betingelserne for udøvelsen af denne rettighed på den eller de  

 staters område, hvor den eller de faste ejendomme er beliggende, og angivelse  

 af, om disse betingelser er opfyldt, eller, hvis dette ikke er tilfældet,  

 hvilke betingelser der endnu ikke er opfyldt.
 3) Når rettigheden vedrører en bestemt fast ejendom, en nøjagtig  

 beskrivelse af denne og dens beliggenhed.
 4) Den pris, forbrugeren skal betale for at udøve den rettighed,  

 aftalen vedrører; et skøn over det beløb, forbrugeren skal betale for at  

 anvende fællesfaciliteter og fælles tjenesteydelser; beregningsgrundlaget for  

 udgifter i forbindelse med forbrugerens benyttelse af den faste ejendom,  

 lovpligtige udgifter (skatter, afgifter m.v.) og andre administrative  

 udgifter (drift, vedligeholdelse, reparationer m.v.).
 5) Oplysninger om fortrydelsesretten efter lovens §§ 8 og 9 og  

 angivelse af, til hvem underretning om, at forbrugeren vil benytte  

 fortrydelsesretten, kan rettes, samt angivelse af en eller flere måder, på  

 hvilke underretningen kan gives; i givet fald oplysning om reglerne for  

 bortfald af en til aftalen knyttet kreditaftale i tilfælde af, at forbrugeren  

 benytter fortrydelsesretten.
 6) Nøjagtig angivelse af, i hvilket tidsrum den rettighed, aftalen  

 vedrører, kan udøves, og efter omstændighederne ordningens varighed;  

 angivelse af, fra hvilken dato forbrugeren kan udnytte den rettighed,  

 kontrakten vedrører.
 7) Eventuel mulighed for at deltage i en ordning med ombytning  

 og/eller videresalg af den rettighed, kontrakten vedrører, samt eventuelle  

 omkostninger, hvis sælger eller en af denne i aftalen udpeget tredjemand  

 varetager denne ordning.
 8) Tid og sted for hver af parternes underskrivelse af aftalen.
 9) Oplysning om, til hvem klager i forbindelse med brugen af den  

 eller de faste ejendomme kan rettes.
 10) Når rettigheden vedrører en fast ejendom med bygninger eller  

 fællesanlæg under opførelse:
 a) Hvor langt opførelsen er fremme.
 b) En vurdering af, hvor længe det vil vare, før bygningerne -  

 herunder tilslutning til vand, varme, elektricitet - og/eller fællesanlæggene  

 samt andre fælles tjenesteydelser, der er nødvendige for at gøre den faste  

 ejendom funktionel (tilslutning til telefon), er færdige.
 c) Oplysning om sikkerhedsstillelse for forbrugerens  

 tilbagebetalingskrav i tilfælde af, at bygninger og/eller fællesanlæg ikke  

 færdiggøres, jf. lovens § 13, herunder oplysning om, at forbrugeren ikke har  

 pligt til at betale noget beløb i forbindelse med aftalen eller til at stille  

 sikkerhed for betaling, før sælgeren har stillet den nævnte sikkerhed.
 d) Hvis der er tale om en bestemt fast ejendom, kommunens  

 journalnummer på byggetilladelsen samt navn og fuldstændig adresse på den  

 eller de kommuner, hvorunder sagen hører.
 e) Oplysning om indholdet af en eventuel garanti for færdiggørelse  

 af den faste ejendoms bygninger og fællesanlæg og i givet fald, på hvilke  

 betingelser denne garanti gives.
 11) De fælles tjenesteydelser (herunder belysning, vand, varme,  

 vedligeholdelse, renovation), som forbrugeren har eller vil få adgang til, og  

 vilkårene herfor.
 12) De fællesfaciliteter såsom swimmingpool, sauna m.v., som  

 forbrugeren eventuelt har eller vil få adgang til, og i givet fald vilkårene  

 herfor.
 13) Principperne for vedligeholdelse og reparation samt  

 administration og drift af den faste ejendom.
 14) Oplysning om, hvor langt der er fra den eller de faste  

 ejendomme til offentlige transportmidler.
 15) Angivelse af, at erhvervelsen ikke vil være forbundet med  

 omkostninger, byrder eller forpligtelser for forbrugeren ud over, hvad der er  

 angivet i aftalen.
Bemærkninger til lovforslaget Almindelige bemærkninger 1. Indledning Formålet med lovforslaget er at styrke forbrugernes retsstilling ved  

 indgåelse af aftaler, der giver brugsret til fast ejendom på timesharebasis.  

 Det er samtidig et formål med lovforslaget at gennemføre Rådets direktiv  

 94/47/EF af 26. oktober 1994 om beskyttelse af køber i forbindelse med visse  

 aspekter ved kontrakter om brugsret til fast ejendom på timesharebasis.  

 Direktivet er optaget som bilag til lovforslaget.
 Direktivet skal være gennemført i medlemsstaterne senest den 29. april  

 1997.
De foreslåede regler skal gælde for forbrugeraftaler, der giver brugsret  

 til fast ejendom på timesharebasis, når aftalen efter sit indhold gælder i  

 mindst tre år og giver forbrugeren brugsretten i afgrænsede tidsrum, der hver  

 er på mindre end 1 år.
Lovforslaget indeholder navnlig regler om forholdet  

 mellem den, der erhverver en brugsret på timesharebasis (forbrugeren), og  

 den, der overdrager brugsretten (sælgeren).
Lovforslagets hovedindhold er dels regler, der pålægger sælgeren en række  

 forpligtelser over for forbrugeren i forbindelse med og forud for indgåelsen  

 af aftaler om erhvervelse af timeshareandele m.v., dels regler om, at  

 forbrugeren har fortrydelsesret.
Endvidere foreslås visse regler om  

 brochurers og andet reklamemateriales indhold m.v.
 I en rapport fra Nordisk Ministerråd (»Timesharing«, 1995,  

 TemaNord 1995:594) anføres det, at de problemer, som forbrugerne oplever i  

 forbindelse med den professionelle markedsføring m.v. af brugsret til fast  

 ejendom på timesharebasis, navnlig er følgende:
- en meget påtrængende og aggressiv markedsføring, hvor sælgeren ved den  

 indledende kontakt med forbrugeren ofte ikke oplyser, at man ønsker at sælge  

 en timeshareandel m.v., - at forbrugeren får en meget kort betænkningstid, før aftalen indgås, - at der ofte gives mangelfulde eller forkerte oplysninger, bl.a. om  

 udgifterne ved at rejse til den pågældende ejendom, - at der anvendes lovvalgsklausuler, som medfører en ringere retsstilling  

 for forbrugeren end det lands lovgivning, som uden klausulen ville være  

 gældende for aftalen, - at der anvendes veksler ved forbrugerens betaling af købesummen, og at  

 forbrugeren i den forbindelse ofte hindres i efterfølgende at fremkomme med  

 indsigelser i anledning af købet, - at der ikke findes et velfungerende marked for salg af  

 »brugte« timeshareandele.
Der findes for tiden ca. 20 timeshareprojekter i Danmark, navnlig  

 vedrørende ferielejligheder.
Et større antal personer her i landet har  

 erhvervet brugsret på timesharebasis til ejendomme, der er beliggende i  

 udlandet, navnlig i andre EU-lande.
I praksis indgås sådanne aftaler ofte  

 under ferieophold i udlandet.
Det anslås i Nordisk Ministerråds rapport, at  

 der i 1995 var cirka 12.000 danske timeshareejere m.v.
2. Direktivet om beskyttelse af køber i forbindelse med visse aspekter  

 ved kontrakter om brugsret til fast ejendom på timesharebasis Direktivet er både et forbrugerbeskyttelsesdirektiv og et led i  

 gennemførelsen af EU's indre marked.
Direktivet åbner mulighed for at  

 fastsætte eller opretholde regler, der giver forbrugeren en videre  

 beskyttelse end efter direktivet.
Direktivet indeholder regler om sælgerens oplysningspligt, herunder om,  

 hvilke oplysninger en forbrugeraftale, der giver brugsret til fast ejendom på  

 timesharebasis, skal indeholde.
Endvidere indeholder direktivet regler om, at  

 forbrugeren i visse tilfælde ikke er bundet af aftalen, og at forbrugeren kan  

 fortryde en i øvrigt bindende aftale om køb m.v. af fast ejendom på  

 timesharebasis.
Direktivet indeholder derimod ikke regler om, hvem der kan  

 indgå aftaler, der giver brugsret til fast ejendom på timesharebasis (artikel  

 1). Direktivet berører således bl.a. ikke de særlige danske regler vedrørende  

 udlændinges adgang til at erhverve fast ejendom i Danmark.
Direktivet regulerer kun aftaler, der er indgået for mindst tre år, og som  

 mod betaling af en bestemt samlet pris giver køberen brugsret til en fast  

 ejendom i en periode, der ikke er under en uge om året.
Ved fast ejendom  

 forstås efter direktivet enhver ejendom til beboelse eller enhver del deraf.  

 Ved en »sælger« forstås efter direktivet en fysisk eller juridisk  

 person, som erhvervsmæssigt stifter, overdrager eller forpligter sig til at  

 overdrage en brugsret til fast ejendom på timesharebasis.
Ved en  

 »køber« forstås efter direktivet en fysisk person, der i et øjemed,  

 som ikke kan anses for at være erhvervsmæssigt, får overdraget en brugsret  

 til fast ejendom på timesharebasis, eller til fordel for hvem en sådan  

 rettighed stiftes (artikel 2).
Efter direktivet skal det fastsættes, at sælger til enhver, der anmoder om  

 oplysninger om den faste ejendom, skal udlevere et dokument med oplysninger  

 om den pågældende faste ejendom og om, hvilket indhold en eventuel aftale om  

 erhvervelse af en timeshareandel m.v. vil have.
Der er fastsat nærmere regler  

 om indholdet af dette oplysningsdokument i et bilag til direktivet.
Al reklame vedrørende timeshareandele m.v. skal efter direktivet indeholde  

 oplysning om, at det er muligt at få dokumentet udleveret, og om, hvor  

 dokumentet kan fås.
Oplysningerne i dokumentet skal anses som en integrerende  

 del af en eventuel senere aftale, idet oplysningerne dog gyldigt kan ændres i  

 aftalen, hvis der træffes udtrykkelig aftale herom mellem parterne, eller  

 hvis ændringen følger af omstændigheder, som sælger ikke er herre over.  

 Ændringer i oplysningerne skal meddeles køber inden aftalens indgåelse, og  

 ændringerne skal fremgå udtrykkeligt af aftalen (artikel 3).
En aftale om erhvervelse af fast ejendom på timesharebasis skal efter  

 direktivet være skriftlig og mindst indeholde visse oplysninger, som er  

 angivet i bilaget til direktivet.
Aftalen skal efter køberens valg være  

 affattet enten på et af sprogene i køberens bopælsland eller på et af  

 sprogene i det land, hvor køberen er statsborger.
Den medlemsstat, hvor  

 køberen har sin bopæl, kan kræve, at aftalen skal affattes på et eller flere  

 af den pågældende medlemsstats sprog.
Aftalen skal oversættes til et  

 officielt EU-sprog, hvis dette er sproget i det land, hvor den faste ejendom  

 er beliggende.
Oversættelsen, der skal være »autoriseret«, skal  

 udleveres til køberen (artikel 4).
Køberen skal have ret til at træde tilbage fra en i øvrigt bindende aftale  

 om erhvervelse af en timeshareandel m.v. inden 10 dage fra parternes  

 underskrivelse af aftalen.
Køberen skal kunne træde tilbage uden at give  

 nogen begrundelse herfor.
Hvis aftalen ikke indeholder visse af de  

 oplysninger, der er nævnt i bilaget til direktivet, skal køberen endvidere i  

 en periode på tre måneder fra aftalens indgåelse kunne »ophæve«  

 aftalen.
Samtidig forlænges fortrydelsesfristen, idet 10-dages fristen først  

 begynder at løbe tre måneder efter aftalens indgåelse eller fra det tidligere  

 tidspunkt, hvor køberen modtager de manglende oplysninger.
 Træder køberen tilbage fra aftalen, kan køberen kun forpligtes til at  

 godtgøre sælgeren de eventuelle udgifter i forbindelse med aftalens indgåelse  

 og bortfald, der skyldes handlinger, som sælgeren har været lovmæssigt  

 forpligtet til at foretage inden fortrydelsesfristens udløb.  

 »Ophæver« køberen aftalen i tilfælde, hvor kontrakten mangler visse  

 oplysninger, skal køberen slet ikke betale nogen godtgørelse til sælgeren  

 (artikel 5).
 Der skal være forbud mod at kræve, at køberen forudbetaler noget beløb  

 inden udløbet af fristen for benyttelse af fortrydelsesretten (artikel 6).
 Hvis køberen »ophæver« aftalen eller benytter sin  

 tilbagetrædelsesret, skal en kreditaftale, der i forbindelse med  

 timesharekontrakten er indgået med sælgeren eller med en tredjemand på  

 grundlag af en aftale herom mellem den pågældende og sælgeren, bortfalde,  

 uden at kreditgiveren kan kræve, at køberen betaler »bod« i den  

 anledning (artikel 7).
 Endvidere skal det fastsættes, at aftaler, hvorved køberen fraskriver sig  

 sine rettigheder, eller hvorved sælgeren fritages for sine pligter efter  

 direktivet, ikke binder køber (artikel 8).
 Er den faste ejendom beliggende i en EU-medlemsstat, skal det sikres, at  

 køberen ikke mister direktivets beskyttelse, uanset hvilket lands lov der  

 gælder for kontrakten (artikel 9).
 3. Gældende regler om forbrugeres erhvervelse af timeshareandele m.v.
3.1. Aftalelovens § 36 og § 38 c Der findes ikke i dansk ret særlig lovgivning om civilretlig  

 forbrugerbeskyttelse ved erhvervelse af timeshareandele m.v.
Efter den såkaldte generalklausul i aftalelovens § 36 kan en aftale ændres  

 eller tilsidesættes helt eller delvis, hvis det ville være urimeligt eller i  

 strid med redelig handlemåde at gøre den gældende.
Ved bedømmelsen af,  

 hvorvidt det vil være urimeligt eller i strid med redelig handlemåde at gøre  

 en aftale gældende, skal der efter § 36, stk. 2, tages hensyn til forholdene  

 ved aftalens indgåelse, aftalens indhold og senere indtrufne omstændigheder.  

 Der skal således foretages en samlet vurdering af aftalen og forholdet mellem  

 parterne.
Ved forbrugeraftaler kan der dog ikke ved bedømmelsen tages hensyn til  

 senere indtrufne omstændigheder til skade for forbrugeren med den virkning,  

 at aftalen ikke kan tilsidesættes eller ændres, jf. aftalelovens § 38 c, stk.  

 2. Ved vurderingen af forholdene ved aftalens indgåelse lægges der i  

 almindelighed bl.a. vægt på, om den ene part har indtaget en overlegen  

 stilling.
Har den stærke part anvendt aftalevilkår, der giver vedkommende en  

 urimelig fordel, vil aftalen efter omstændighederne kunne ændres eller  

 tilsidesættes helt eller delvis.
I en dom, der er refereret i Ugeskrift for Retsvæsen 1995, side 799,  

 tilsidesatte Østre Landsret i medfør af aftalelovens § 36 en aftale om  

 erhvervelse af en timesharelejlighed.
Køberne var blevet inviteret til en  

 informationsaften med oplysning om, at man ville kunne få et gratis  

 weekendophold. Ægteparret var ikke på forhånd underrettet om, at der var tale  

 om et salgsmøde.
Under mødet blev stemningen pisket op, bl.a. ved, at der  

 blev klappet, når en købsaftale blev underskrevet.
Der var endvidere gratis  

 flyrejser til de første fire kunder, som under mødet skrev under på en  

 købsaftale.
Efter en samlet vurdering af omstændighederne ved aftalens  

 indgåelse, herunder salgsmetoderne, der fandtes at være i strid med  

 markedsføringsloven, fandt landsretten, at det ville stride mod redelig  

 handlemåde at gøre købsaftalen gældende.
3.2. Markedsføringsloven Efter markedsføringsloven må der ikke som led i bl.a. privat  

 erhvervsvirksomhed foretages handlinger, som strider mod god  

 markedsføringsskik, jf. lovens § 1.
 Efter markedsføringslovens § 2 er det forbudt at anvende urigtige,  

 vildledende eller urimeligt mangelfulde angivelser, som er egnede til at  

 påvirke efterspørgsel eller udbud.
 Efter markedsføringslovens § 3 har en sælger pligt til at give en  

 forsvarlig vejledning, og efter lovens § 6 er det forbudt at yde tilgift  

 (levering af en biydelse uden særskilt betaling herfor) i forbindelse med  

 salg til forbrugere.
 Ved overtrædelse af reglerne i markedsføringsloven kan der efter  

 omstændighederne udstedes forbud og påbud vedrørende de pågældende  

 handlinger, og overtrædelse af sådanne forbud eller påbud kan straffes.  

 Spørgsmålet om ugyldighed af vilkår i den enkelte aftale afgøres derimod  

 efter reglerne i aftaleloven og anden civilretlig lovgivning.
3.3. Kreditaftaleloven Ved indgåelse af kreditaftaler, som er omfattet af kreditaftaleloven, må  

 kreditgiveren ikke modtage veksel eller andet særligt skylddokument, der  

 forpligter forbrugeren, og som ved overdragelse kan medføre indskrænkning af  

 forbrugerens ret til at fremsætte indsigelser vedrørende aftalen  

 (»negotiabelt« dokument), jf. kreditaftalelovens § 31, stk. 1.  

 Efter kreditaftalelovens § 31, stk. 2, er bestemmelsen i stk. 1 dog ikke til  

 hinder for, at kreditgiver får pant i fast ejendom.
Baggrunden for reglen i  

 kreditaftalelovens § 31, stk. 1, er, at den, der udsteder et negotiabelt  

 dokument, risikerer, at en godtroende erhverver af dokumentet fortrænger  

 (»ekstingverer«) indsigelser, som forbrugeren kunne gøre gældende i  

 forhold til sin aftalepart (kreditgiveren). Det er strafbart at overtræde  

 bestemmelsen i kreditaftalelovens § 31.
3.4. Lov om visse forbrugeraftaler (»dørsalgsloven«) En erhvervsdrivende må efter § 2 i lov om visse forbrugeraftaler ikke uden  

 forudgående anmodning herom rette personlig eller telefonisk henvendelse til  

 en forbruger på dennes bopæl, arbejdsplads eller andet sted, hvortil der ikke  

 er almindelig adgang, med henblik på straks eller senere at opnå tilbud eller  

 accept af tilbud om indgåelse af en aftale.
Hvis en forbruger afgiver et  

 løfte i forbindelse med en personlig eller telefonisk henvendelse i strid med  

 § 2, er forbrugeren ikke bundet af løftet.
 3.5. Lov om forbrugerbeskyttelse ved erhvervelse af fast ejendom  

 m.v.
Lov om forbrugerbeskyttelse ved erhvervelse af fast ejendom m.v.  

 indeholder bl.a. regler om fortrydelsesret ved køb af fast ejendom, der  

 hovedsagelig er bestemt til beboelse for køberen.
Fortrydelsesfristen er 6  

 hverdage fra aftalens indgåelse eller, hvis aftalen er indgået ved køberens  

 accept af et salgstilbud, 6 hverdage fra den dag, tilbudet er kommet til  

 køberens kundskab.
Lovens bestemmelser om fortrydelsesret gælder ikke for  

 aftaler om køb af andel, aktie eller andet adkomstdokument med tilknyttet  

 brugsret til en bolig på timesharebasis, jf. lovens § 6, stk. 1.
3.6. Lov om omsætning af fast ejendom Lov om omsætning af fast ejendom regulerer navnlig ejendomsformidleres  

 virksomhed i forhold til forbrugere, men indeholder også regler om  

 professionelt udbud og salg af fast ejendom m.v. til forbrugere.
Loven  

 indeholder bl.a. regler om, at en ejendom skal udbydes med angivelse af en  

 kontantpris, og at der i annoncer og anden markedsføring skal gives oplysning  

 om kontantprisen og om ejendommens beliggenhed og størrelse m.v.
3.7. Lejeloven I tilfælde, hvor en aftale, der giver brugsret til fast ejendom på  

 timesharebasis, ikke indebærer, at forbrugeren direkte eller indirekte  

 (gennem en juridisk person) får ejendomsret til ejendommen, vil der være tale  

 om en lejeaftale.
Der tilsigtes ikke med de foreslåede regler nogen ændring  

 af den hidtidige retstilstand med hensyn til lejelovens anvendelsesområde.
4. Nordisk samarbejde Udover Danmark, Sverige og Finland som EU-medlemmer er også Norge og  

 Island i kraft af EØS-aftalen forpligtet til at gennemføre direktivet om  

 beskyttelse af køber i forbindelse med visse aspekter ved kontrakter om  

 brugsret til fast ejendom på timesharebasis.
Gennemførelsen af direktivet er  

 blevet drøftet på en række møder mellem embedsmænd fra de nordiske lande.
5. Lovforslagets hovedpunkter 5.1. Anvendelsesområdet Lovforslaget regulerer i overensstemmelse med direktivet alene  

 timeshareaftaler, der giver brugsret til fast ejendom.
De foreslåede regler  

 gælder således ikke ved en aftale, der giver brugsret på timesharebasis til  

 løsøre, f.eks. en lystbåd.
5.1.1. Aftaler, der giver brugsret på timesharebasis Her i landet kendes aftaler, der giver brugsret til fast ejendom på  

 timesharebasis, i følgende former:
- aftaler om erhvervelse af en samejeanpart, hvor samejernes brugsret til  

 den faste ejendom er tidsinddelt, - aftaler om erhvervelse af andel, aktie eller lignende i en juridisk  

 person (f.eks. et aktieselskab), hvor der til andelen eller aktien m.v. er  

 knyttet en tidsinddelt brugsret til en fast ejendom, som ejes af den  

 juridiske person, - lejeaftaler, hvor lejeren får en tidsinddelt brugsret til den faste  

 ejendom.
 I de hidtidige danske timeshareprojekter har forbrugeren erhvervet  

 brugsret til en bestemt fast ejendom i en bestemt periode hvert år.
I udlandet udbydes også ordninger, hvor forbrugeren opnår brugsret til  

 fast ejendom ved at erhverve »points« fra et aktieselskab eller  

 anden juridisk person.
Selskabet m.v. ejer i disse tilfælde typisk et antal  

 ejendomme, som kan være beliggende i flere lande.
Ved »køb« af et  

 bestemt antal »points« opnår køberen herefter ret til at bruge  

 nogle af udbyderens ejendomme i visse perioder af året.
Der skal købes flere  

 »points«, jo mere attraktive ejendomme eller i jo mere attraktive  

 perioder af året ejendommene ønskes benyttet.
Det er ikke på forhånd  

 fastlagt, hvilken bestemt periode eller perioder af året brugsretten  

 vedrører.
Brancheorganisationen Skandinavisk Timeshare Forening har over for  

 Justitsministeriet oplyst, at man forventer, at de beskrevne pointsystemer  

 også vil kunne vinde udbredelse her i landet.
 I direktivets præambel anføres bl.a., at den juridiske karakter af de  

 rettigheder, som direktivet omhandler, er meget forskellig i medlemsstaterne,  

 og at der derfor bør henvises til landenes forskellige lovgivninger på en  

 »sammenfattende måde«, således at der gives en tilstrækkelig bred  

 definition af de aftaler, som direktivet regulerer.
 På den baggrund indeholder direktivet i artikel 2, 1. led, følgende  

 definition af timeshareaftaler: »Kontrakter, som er indgået for mindst  

 tre år, og hvorved en tinglig rettighed eller enhver anden brugsret til en  

 eller flere faste ejendomme i en periode af året, som ligger fast eller kan  

 fastsættes efter aftale, og som ikke kan være under en uge, mod betaling af  

 en bestemt samlet pris direkte eller indirekte stiftes eller overdrages eller  

 loves overdraget«.
 Lovforslagets anvendelsesområde er fastlagt i overensstemmelse med denne  

 direktivbestemmelse, jf. lovforslagets § 1, stk. 2, og §§ 2 og 3.
Begrænsningen af direktivets anvendelsesområde til aftaler, der giver  

 brugsret i mindst en uge om året, er dog ikke medtaget i lovforslaget.
Efter  

 Justitsministeriets opfattelse er der også behov for at beskytte forbrugere,  

 som erhverver brugsret i perioder, der er kortere end en uge, bl.a. fordi  

 forbrugeren, selv om de enkelte brugsperioder er kortvarige, vil kunne komme  

 til at hæfte for fælles udgifter m.v. vedrørende ejendommen.
Heller ikke begrænsningen af direktivets anvendelesområde til aftaler,  

 hvor der er fastsat en »bestemt samlet pris« for brugsretten, er  

 medtaget i lovforslaget.
Efter Justitsministeriets opfattelse bør  

 lovforslagets regler om forbrugerbeskyttelse gælde i alle tilfælde, hvor  

 forbrugeren er bundet i mindst 3 år.
De foreslåede regler omfatter i overensstemmelse med direktivets ordlyd  

 aftaler, »hvorved sælger direkte eller indirekte stifter eller  

 overdrager eller lover at overdrage en brugsret til fast ejendom på  

 timesharebasis«, jf. lovforslagets § 3. Aftaler, hvorved forbrugeren  

 opnår brugsretten gennem en medejendomsret til den faste ejendom eller via en  

 medejerret til en juridisk person, der ejer den pågældende faste ejendom, er  

 omfattet af anvendelsesområdet.
Det anføres i direktivets præambel (5.  

 betragtning), at aftaler om erhvervelse af brugsret til fast ejendom på  

 timesharebasis er forskellige fra »udlejningskontrakter«, og at  

 denne forskel bl.a. kommer til udtryk i betalingsmåden.
Den ovenfor nævnte  

 ordlyd af direktivets artikel 2, 1. led, omfatter imidlertid også  

 lejeaftaler.
Lovforslaget er i lyset heraf udformet således, at reglerne også  

 omfatter visse lejeaftaler.
Lejeaftaler på timesharebasis adskiller sig i  

 praksis fra almindelige lejeaftaler ved kun at gælde en mindre, afgrænset og  

 typisk årligt tilbagevendende brugsperiode, mens andre lejeaftaler som regel  

 vedrører en sammenhængende brugsperiode.
 Den foreslåede definition omfatter aftaler, der giver brugsret til fast  

 ejendom, uanset om bygningerne m.v. endnu ikke er færdigopførte på  

 aftaletidspunktet.
I tilfælde, hvor aftalen går ud på, at forbrugeren skal erhverve en  

 (med)ejendomsret til den faste ejendom, vil ejendomsretten til den faste  

 ejendom i givet fald ofte forblive hos den erhvervsdrivende, indtil en vis  

 del af timeshareandelene m.v. er solgt.
Når dette er sket, overgår  

 ejendomsretten til de pågældende forbrugere, hvis sameje normalt vil blive  

 administreret gennem en ejerforening eller lignende.
Sådanne aftaler  

 indebærer en betinget overdragelse af ejendomsretten og dermed brugsretten  

 til ejendommen på et senere tidspunkt.
Betingede aftaler om overdragelse af  

 brugsretten er omfattet af lovforslaget.
En aftale, som giver brugsret på  

 timesharebasis til fast ejendom på betingelse af, at sælgeren kan opnå  

 byggetilladelse til opførelse af bygninger på den faste ejendom, vil således  

 være omfattet af lovforslaget.
 Derimod er en aftale, der blot giver forbrugeren en (for)købsret, ikke  

 omfattet af de foreslåede regler, idet forbrugeren i så fald kun bliver  

 forpligtet i det omfang, forbrugeren senere beslutter at bruge køberetten.  

 Først når forbrugeren eventuelt benytter køberetten, indgås der en aftale,  

 som er omfattet af lovforslaget.
Det foreslås, at loven skal omfatte aftaler, der giver brugsret til  

 »fast ejendom eller en del af en fast ejendom« (lovforslagets § 2).  

 Det betyder, at loven vil finde anvendelse, uanset om brugsretten gælder en  

 lejlighed i et lejlighedskompleks eller hele den faste ejendom.
Endvidere  

 omfatter lovforslaget såvel aftaler om brugsret til en bestemt ejendom som  

 aftaler, der giver brugsret til flere ejendomme.
Lovforslaget omfatter kun aftaler, der giver brugsret til fast ejendom i  

 to eller flere afgrænsede tidsrum.
De bestemte brugsperioder skal enten være  

 fastsat i aftalen eller kunne fastsættes ved senere aftale.
De ovenfor  

 beskrevne pointsystemer vil således som udgangspunkt også være omfattet af  

 den foreslåede lovgivning.
Aftaler, hvorved private i fællesskab f.eks. køber et sommerhus og  

 etablerer et »familiesameje«, hvor man bruger huset skiftevis, er  

 ikke omfattet af lovforslaget.
I disse tilfælde er der ikke i forhold til  

 sælgeren tale om erhvervelse af en tidsinddelt brugsret til den pågældende  

 ejendom.
5.1.2. Forbrugeraftaler I aftalelovens § 38 a er en forbrugeraftale defineret som en aftale, som  

 en erhvervsdrivende indgår som led i sit erhverv, når den anden part  

 (forbrugeren) hovedsagelig handler uden for sit erhverv.
Der foreligger  

 endvidere en forbrugeraftale, selv om sælgeren ikke er erhvervsdrivende, hvis  

 aftalen er indgået eller formidlet for sælgeren af en erhvervsdrivende,  

 f.eks. en ejendomsformidler.
Den øvrige civilretlige  

 forbrugerbeskyttelseslovgivning indeholder tilsvarende definitioner.
Den  

 erhvervsdrivende har bevisbyrden for, at en aftale ikke er en  

 forbrugeraftale.
Det foreslås, at definitionen på en forbrugeraftale udformes på samme måde  

 som i aftaleloven og den øvrige civilretlige forbrugerbeskyttelseslovgivning,  

 jf. lovforslagets § 3. I forhold til direktivet indebærer dette en udvidelse  

 af anvendelsesområdet, idet ikke kun fysiske, men også juridiske personer kan  

 være forbrugere, og idet en aftale også anses som en forbrugeraftale, hvis  

 aftalen er indgået eller formidlet for sælgeren af en erhvervsdrivende.
Med  

 den sidstnævnte udvidelse sikres det, at der i praksis som hovedregel gælder  

 samme regler ved videresalg af »brugte« timeshareandele m.v. som  

 ved førstegangssalg/-udlejning.
Videresalg af »brugte«  

 timeshareandele m.v. sker i praksis jævnligt ved ejendomsmæglere m.v.
Ofte  

 står en ejendomsmægler for både førstegangssalg af endnu usolgte  

 timeshareandele og videresalg af »brugte« andele m.v., og det ville  

 efter Justitsministeriets opfattelse ikke være velbegrundet, såfremt  

 beskyttelsen af forbrugere, der erhverver en timeshareandel m.v., var  

 forskellig i disse situationer.
De foreslåede regler vil således også finde anvendelse i tilfælde, hvor  

 sælgeren er ikke-erhvervsdrivende, men videreoverdrager andelen m.v. gennem  

 en ejendomsformidler.
Hvis den ikke-professionelle sælger lider tab på grund  

 af fejl begået af formidleren - f.eks. på grund af, at denne har undladt at  

 give køberen de foreskrevne oplysninger - vil sælgeren efter omstændighederne  

 kunne gøre erstatningskrav gældende mod formidleren.
Direktivet finder anvendelse, når køberen af en timeshareandel m.v.  

 handler »i et øjemed, som ikke kan anses for at være  

 erhvervsmæssigt« (artikel 2). Det må antages, at udtrykket »som  

 ikke kan anses« indebærer, at der skal foretages en samlet vurdering af  

 formålet med erhvervelsen.
Aftaler, som for køberen i det væsentlige har et  

 erhvervsmæssigt sigte, kan således ikke antages at være omfattet af  

 definitionen i direktivets artikel 2, selv om køberen i mindre omfang også  

 har ikke-erhvervsmæssige formål med erhvervelsen.
Dette svarer til, at  

 forbrugeren efter det danske forbrugeraftalebegreb skal handle  

 »hovedsagelig« uden for sit erhverv.
 5.2. Dokument med oplysninger om ejendommen m.v.
Det foreslås, at sælgeren af en timeshareandel m.v. skal have pligt til at  

 give en række oplysninger om timeshareproduktet, når forbrugere henvender sig  

 og anmoder om oplysninger om en ejendom.
Oplysningerne skal gives i et  

 særligt dokument, jf. lovforslagets § 4.
Dokumentet skal bl.a. indeholde en beskrivelse af ejendommen (eller  

 ejendommene, hvis det udbudte timeshareprojekt giver brugsret til flere  

 ejendomme) og af de fællesfaciliteter (f.eks. sauna eller swimmingpool) og  

 fælles tjenesteydelser (bl.a. belysning og renovation), som forbrugeren vil  

 få adgang til.
Der skal også oplyses om den samlede pris, sælgeren forlanger  

 og om de løbende udgifter, der skønnes at ville være forbundet med udøvelsen  

 af brugsretten m.v.
Dokumentet skal endvidere indeholde oplysning om den  

 nærmere karakter af den rettighed, forbrugeren i givet fald vil erhverve  

 (f.eks. om der er tale om en medejendomsret til ejendommen).
 Der skal også gives oplysning om, hvilke betingelser m.v. der i givet fald  

 vil gælde for at kunne udnytte den pågældende rettighed i det land, hvor  

 ejendommen er beliggende (f.eks. oplysning om de særlige begrænsninger i  

 udlændinges ret til at erhverve fast ejendom, som gælder her i landet).
 Der skal bl.a. også gives oplysninger om, hvilke principper der gælder for  

 administrationen og driften af den pågældende ejendom (f.eks. om der findes  

 en ejerforening eller lignende). Er bygninger eller fællesanlæg på den  

 pågældende ejendom ikke opført endnu, skal der gives en række oplysninger  

 vedrørende færdiggørelsen.
 De oplysninger, dokumentet skal indeholde, er angivet i lovforslagets  

 bilag 1.
 Det foreslås, at sælgeren i reklamer m.v. skal oplyse om, at dokumentet er  

 til rådighed, samt oplyse, hvor man kan få dokumentet udleveret, jf.  

 lovforslagets § 5.
 Efter direktivet skal dokumentet udleveres til »enhver, der anmoder  

 om oplysninger . . .«, jf. artikel 3. Efter Justitsministeriets  

 opfattelse må denne direktivbestemmelse imidlertid uanset ordlyden forstås  

 således, at sælgeren kun har pligt til at stille dokumentet til rådighed for  

 potentielle købere m.v., der retter henvendelse som »forbrugere«.  

 Lovforslagets § 4 er udformet i overensstemmelse hermed.
 Direktivet har til formål at beskytte forbrugerne, og efter direktivet er  

 det således kun forbrugere, der skal kunne påberåbe sig den retsvirkning, som  

 er knyttet til dokumentet, nemlig at når det har været udleveret til den, der  

 erhverver den pågældende timeshareandel m.v., udgør dets indhold som  

 hovedregel en integrerende del af aftalen, jf. herom nedenfor under pkt. 5.3.
 Det foreslås, at justitsministeren bl.a. skal kunne fastsætte regler om,  

 at sælgeren ved udarbejdelsen af dokumentet skal benytte en særlig formular,  

 således at det kan sikres, at der ikke efterfølgende vil opstå tvivl om,  

 hvorvidt dokumentets indhold opfylder kravene.
Efter direktivet skal det dokument, som udleveres til en forbruger, være  

 affattet på sproget eller et af sprogene i den EU-medlemsstat, hvor  

 forbrugeren enten har sin bopæl eller er statsborger.
En sælger, der ønsker  

 at sælge timeshareandele til forbrugere uafhængigt af, hvor disse bor eller  

 er statsborgere, må således sørge for at være i besiddelse af oversættelser  

 af dokumenterne til alle officielle EU-sprog.
Hvis forbrugeren er statsborger  

 i et EU-land, hvor der tales et andet EU-sprog end i det land, hvor  

 forbrugeren har bopæl, skal forbrugeren efter direktivet have ret til at  

 vælge, om den pågældende vil have dokumentet på det ene eller det andet af  

 disse EU-sprog.
 Denne særlige sprogregel i direktivet foreslås gennemført ved  

 lovforslagets § 7, jf. nedenfor under pkt. 5.3. Under hensyn til, at Norge,  

 Island (og Liechtenstein) i medfør af EØS-aftalen også er forpligtet til at  

 gennemføre direktivet, foreslås det, at reglen udformes således, at den ud  

 over affattelse på de officielle EU-sprog også omfatter affattelse på norsk  

 og islandsk.
5.3. Aftalens form og indhold Efter direktivet skal en aftale om erhvervelse af en timeshareandel m.v.  

 være skriftlig, og det fremgår endvidere, at aftalen forudsættes at blive  

 underskrevet af begge parter, jf. direktivets artikler 4 og 5. Direktivet  

 foreslås på dette punkt gennemført ved en bestemmelse om, at en aftale, der  

 ikke er skriftlig og underskrevet af begge parter, ikke er bindende for  

 forbrugeren, jf. lovforslagets § 6.
Er parterne f.eks. mundtligt blevet enige om at gøre aftalen betinget af,  

 at en bygning er klar til brug inden et bestemt tidspunkt, vil aftalen i sin  

 helhed ikke være bindende for forbrugeren, selv om den øvrige del af aftalen  

 foreligger skriftligt og underskrevet.
Derimod forudsættes det, at en  

 mundtlig aftale om, at køberen mod særskilt betaling kan overtage et fjernsyn  

 i timesharelejligheden, normalt ikke vil kunne medføre, at den skriftlige og  

 underskrevne aftale om erhvervelse af den pågældende timeshareandel m.v. ikke  

 bliver bindende for forbrugeren.
 Direktivet indeholder desuden en sprogregel, som svarer til den, der  

 gælder vedrørende det særlige dokument med oplysninger om ejendommen, jf.  

 ovenfor under pkt. 5.2.
På baggrund heraf foreslås det, at aftalen for at blive bindende for  

 forbrugeren skal affattes på sproget (eller et af sprogene) i det land, hvor  

 forbrugeren bor og/eller er statsborger, hvis landet eller et af de  

 pågældende lande er et EU-medlemsland eller et af EØS-landene Norge, Island  

 og Liechtenstein.
Hvis forbrugeren ikke bor i det land, hvor den pågældende  

 er statsborger, kan den pågældende vælge, hvilket af de pågældende landes  

 sprog, aftalen skal affattes på, men kun hvis der vælges et af EU-sprogene  

 eller norsk eller islandsk, jf. lovforslagets §§ 6 og 7.
Reglerne vil efter forslaget ikke kun gælde i tilfælde, hvor forbrugeren  

 både har bopæl og er statsborger i et land eller lande, der er med i EØS.
Er  

 forbrugeren f.eks. en polsk statsborger med bopæl her i landet, indebærer de  

 foreslåede regler, at sælgeren er forpligtet til at sørge for, at aftalen  

 affattes enten på dansk eller polsk, og forbrugeren kan kræve, at aftalen  

 skal affattes på dansk, men ikke, at aftalen skal affattes på polsk.
De foreslåede formkrav regulerer ikke i øvrigt, hvornår en aftale er  

 indgået.
Dette spørgsmål må afgøres efter almindelige aftaleretlige regler om  

 virkningen af tilbud og accept m.v.
 Det foreslås at supplere skriftlighedskravet m.v. med en bestemmelse om,  

 at forbrugeren skal have udleveret en kopi af den skriftlige aftale, jf.  

 lovforslagets § 6, stk. 1.
 Med henblik på gennemførelse af direktivet foreslås det endvidere, at  

 sælgeren i tilfælde, hvor ejendommen ligger i et land inden for EØS, skal  

 give forbrugeren en bekræftet oversættelse af aftalen til sproget i det  

 pågældende land, jf. lovforslagets § 7, stk. 1 og 2.
 Efter direktivets artikel 4 kan den medlemsstat, hvor forbrugeren har sin  

 bopæl, kræve, at aftalen under alle omstændigheder (dvs. uanset forbrugerens  

 valg) også skal affattes på den pågældende stats sprog.
Denne bestemmelse må efter Justitsministeriets opfattelse forstås således,  

 at de medlemsstater, som ønsker det, kan fastsætte regler herom.  

 Justitsministeriet finder ikke, at der er tilstrækkeligt grundlag for at  

 foreslå en sådan regel.
Det bemærkes, at en særlig regel om, at aftalen altid  

 skal affattes på dansk, hvis forbrugeren har bopæl her i landet, kun vil  

 kunne have selvstændig praktisk betydning ved siden af de foreslåede regler i  

 tilfælde, hvor en udenlandsk statsborger med bopæl i Danmark indgår en aftale  

 vedrørende en fast ejendom, der ligger i udlandet, og vælger, at aftalen skal  

 affattes på sproget i det land, hvor forbrugeren er statsborger.
I andre  

 tilfælde vil det for forbrugere med bopæl i Danmark følge af reglerne i  

 lovforslagets §§ 6 og 7, at aftalen skal affattes på dansk eller oversættes  

 til dansk.
 Det foreslås i § 6, at aftalen mindst skal indeholde oplysninger om de  

 forhold, som er nævnt i lovforslagets bilag 2.
 Desuden skal oplysningerne i det særlige dokument, der normalt vil være  

 udleveret til forbrugeren forud for aftalens indgåelse, jf. ovenfor under  

 pkt. 5.2., som hovedregel anses som en del af aftalen i den forstand, at  

 forbrugeren efterfølgende kan påberåbe sig oplysningerne i dokumentet, selv  

 om aftalen ikke indeholder de pågældende oplysninger, og endda selv om  

 aftalen indeholder oplysninger, der strider mod oplysningerne i dokumentet.  

 Det vil efter forslaget kun være muligt for sælgeren at ændre oplysningerne i  

 dokumentet med bindende virkning for forbrugeren, hvis forbrugeren særskilt  

 accepterer dette, eller ændringerne er nødvendige på grund af forhold, som  

 sælgeren ikke er herre over.
Lovens bilag 2 svarer indholdsmæssigt til bilag 1, suppleret med, at der  

 skal gives oplysning om, fra hvilken dato forbrugeren kan benytte ejendommen,  

 i hvilke perioder brugsretten kan udøves, og hvor længe aftalen gælder.
Der  

 skal bl.a. også gives nærmere oplysninger om vilkårene for en eventuel  

 bytteordning, og tid og sted for parternes underskrift skal oplyses.
Desuden  

 skal det oplyses, hvem eventuelle klager kan rettes til.
Det foreslås, at  

 justitsministeren, hvis der viser sig behov herfor, skal kunne fastsætte  

 regler om yderligere oplysninger, som aftalen skal indeholde, jf.  

 lovforslagets § 6, stk. 4.
 Det foreslås endvidere, at justitsministeren kan fastsætte regler om  

 benyttelse af en særlig formular, som vil kunne sikre, at der ikke  

 efterfølgende kan opstå tvivl om, hvorvidt lovens krav til aftalens indhold  

 er opfyldt, jf. lovforslagets § 6, stk. 5.
 5.4. Sikkerhedsstillelse vedrørende færdigopførelse af bygninger  

 m.v.
 Efter Justitsministeriets opfattelse vil det være en væsentlig betryggelse  

 for forbrugerne, såfremt sælgeren ved indgåelse af aftaler om erhvervelse af  

 timeshareandele m.v. vedrørende bygninger m.v., som på aftaletidspunktet  

 endnu ikke er opført, er forpligtet til at stille økonomisk sikkerhed for  

 tilbagebetaling af ethvert beløb, som forbrugeren har betalt, hvis  

 bygningerne og de fællesanlæg, som forbrugeren eventuelt skal have adgang  

 til, ikke bliver færdigopført.
 Det foreslås, at sælgeren skal stille en betryggende sikkerhed, der dækker  

 forbrugerens tilbagebetalingskrav, hvis aftalen falder bort på grund af  

 manglende eller forsinket færdiggørelse af bygninger og/eller fællesanlæg,  

 enten fordi det er en betingelse for aftalen, at bygningerne m.v. bliver  

 færdigopført inden et bestemt tidspunkt, eller fordi forsinkelsen indebærer  

 en væsentlig misligholdelse af aftalen, jf. lovforslagets § 13.
Det foreslås endvidere, at forbrugeren ikke skal kunne forpligtes til at  

 betale noget beløb til sælgeren eller til at stille nogen form for sikkerhed  

 for senere betaling, før sælgeren på sin side har stillet den omhandlede  

 sikkerhed.
Forbrugeren vil således i disse tilfælde kunne holde sin betaling  

 tilbage uden at misligholde aftalen, selv om fortrydelsesfristen er udløbet,  

 jf. nedenfor under pkt. 5.5. om det foreslåede forbud mod at kræve  

 forudbetaling inden fortrydelsesfristens udløb.
Sælgeren skal give forbrugeren oplysning om reglen i § 13, herunder  

 oplysning om, at der ikke er pligt til betaling m.v. før sælgeren har stillet  

 betryggende sikkerhed for tilbagebetalingskravet, jf. lovforslagets §§ 4 og 6  

 og de foreslåede bilag til loven.
Indeholder aftalen ikke disse oplysninger,  

 forlænges forbrugerens fortrydelsesfrist, jf. lovforslagets § 9 og nedenfor  

 under pkt. 5.5.
 Det foreslås, at sælgeren såvel i det dokument, der udleveres inden  

 aftalens indgåelse, jf. ovenfor under pkt. 5.2., som i den skriftlige aftale  

 om erhvervelse af timeshareandelen m.v. skal give nærmere oplysninger om  

 indholdet, hvis der tilbydes en garanti, henholdsvis i den skriftlige aftale  

 er indføjet en garanti for, at bygninger og fællesanlæg, der ikke står klar  

 på aftaletidspunktet, bliver færdigopført, jf. de foreslåede bilag til loven.
De foreslåede regler herom berører ikke dansk rets almindelige regler om  

 stiltiende garantier m.v., dvs. tilfælde, hvor en aftaleparts faktiske adfærd  

 m.v. kan tillægges retsvirkning som en indeståelse.
Overtrædelse af den  

 foreslåede oplysningspligt vil kunne mødes med sanktioner efter  

 markedsføringsloven.
 5.5. Fortrydelsesret m.v.
 Det foreslås, at forbrugeren skal have ret til at træde tilbage fra  

 (fortryde) en aftale om erhvervelse af en timeshareandel m.v.  

 Fortrydelsesretten indebærer, at forbrugeren uden at angive nogen grund kan  

 meddele sælgeren, at en indgået aftale skal falde bort.
 Betingelsen for, at forbrugeren kan træde tilbage, er efter forslaget  

 alene, at forbrugeren giver sælgeren underretning herom inden for  

 tidsfristen, jf. nedenfor.
 Lov om forbrugerbeskyttelse ved erhvervelse af fast ejendom m.v.  

 indeholder generelle regler om fortrydelsesret ved andre køb af fast ejendom,  

 når ejendommen hovedsagelig er bestemt til beboelse for køberen, jf. lovens  

 kapitel 2.
 Efter denne lov er det bl.a. en betingelse for at benytte  

 fortrydelsesretten, at køberen foretager det fornødne til aflysning af  

 eventuelt skøde m.v.
Det er endvidere en betingelse, at køberen tilbagefører ejendommen til  

 væsentlig samme tilstand, hvis køberen inden tilbagetrædelsen har nået at  

 foretage fysiske indgreb i eller forandringer på ejendommen.
Det kræves også,  

 at køberen udbedrer eventuelle skader på ejendommen, som skyldes uagtsomhed  

 hos køberen eller andre, der efter aftalens indgåelse har haft adgang til  

 ejendommen i køberens interesse.
 I tilfælde, hvor sælgeren ikke handler som led i sit hovederhverv, er det  

 endvidere en betingelse, at køberen betaler en godtgørelse på 1 procent af  

 købesummen.
 Tilsvarende betingelser kan imidlertid ikke stilles efter direktivet, og  

 lovforslaget er udformet i overensstemmelse hermed.
 Da der også foreslås et forbud mod at kræve eller modtage betaling af  

 noget beløb fra forbrugeren inden udløbet af fortrydelsesfristen, jf. herom  

 nedenfor under pkt. 5.6., vil en sælger formentlig i praksis være yderst  

 tilbageholdende med at give forbrugeren brugsret til ejendommen, før  

 fortrydelsesfristen er udløbet.
Efter lov om forbrugerbeskyttelse ved erhvervelse af fast ejendom m.v.  

 gælder fortrydelsesretten ikke i forbindelse med auktionssalg.
Direktivet  

 giver ikke mulighed for at fastsætte en sådan undtagelse.
 I overensstemmelse med direktivet foreslås fortrydelsesfristen fastsat til  

 som hovedregel 10 kalenderdage, jf. lovforslagets § 8. I de sædvanlige  

 tilfælde, hvor forbrugeren forud for aftalens indgåelse vil have modtaget en  

 lang række skriftlige oplysninger om ejendommen m.v. på et sprog, som den  

 pågældende forstår, er der efter Justitsministeriets opfattelse ikke i  

 almindelighed behov for en længere fortrydelsesfrist.
I lov om forbrugerbeskyttelse ved erhvervelse af fast ejendom m.v. er  

 fortrydelsesfristen fastsat til 6 hverdage fra aftalens indgåelse, eller -  

 hvis aftalen indgås ved køberens accept af et salgstilbud - fra det  

 tidspunkt, hvor tilbudet kom til køberens kundskab.
Denne frist er i praksis  

 (med undtagelse af enkelte tilfælde, hvor aftalen indgås omkring visse  

 helligdage) identisk med eller kortere end den foreslåede 10-dages frist ved  

 timeshareaftaler.
Det foreslås, at fortrydelsesfristen skal begynde at løbe fra indgåelsen  

 af en aftale, som er skriftlig og underskrevet af begge parter, og som er  

 affattet på det foreskrevne sprog.
Det gælder, uanset om aftalen er endelig  

 eller betinget af et eller flere forhold.
Fortrydelsesfristen kan ikke begynde at løbe, før de nævnte betingelser er  

 opfyldt, men i øvrigt vil der efter almindelige aftaleretlige regler først  

 være indgået en aftale, når et tilbud er blevet accepteret rettidigt og  

 overensstemmende.
Det forudsættes, at en aftale i den foreliggende sammenhæng  

 normalt anses for indgået, når sælgerens, henholdsvis køberens accept af et  

 tilbud er kommet frem til den anden part.
 Det bemærkes, at direktivet ikke åbner mulighed for, at  

 fortrydelsesfristen som efter lov om forbrugerbeskyttelse ved erhvervelse af  

 fast ejendom m.v. kan regnes fra det tidligere tidspunkt, hvor et tilbud fra  

 sælgeren kommer til forbrugerens kundskab og dermed efter almindelige  

 aftaleretlige regler normalt bliver bindende for sælgeren.
 Hvis den skriftlige aftale mangler visse nærmere angivne oplysninger, skal  

 forbrugeren efter direktivet have længere tid til at overveje aftalen.
Efter direktivets artikel 5, stk. 1, 2. led, kan forbrugeren således inden  

 for en periode på op til tre måneder fra begge parters underskrivelse af  

 aftalen »ophæve« aftalen, hvis denne ikke indeholder visse af de  

 oplysninger, der er nævnt i bilaget til direktivet.
Desuden begynder 10-dages  

 fristen for tilbagetrædelse i disse tilfælde først at løbe, når  

 »ophævelsesperioden« er udløbet.
Udtrykket »ophæve« må antages at have en anden betydning i  

 direktivet end i dansk civilretlig lovgivning m.v., hvor ophævelse er en  

 særlig beføjelse, som har bestemte retsvirkninger, og som efter almindelige  

 regler er betinget af, at den anden part har misligholdt den pågældende  

 aftale, og at misligholdelsen er væsentlig.
Den ret, forbrugeren efter  

 direktivet har til at »ophæve« aftalen, går ligesom  

 tilbagetrædelsesretten ud på, at forbrugeren kan bestemme, at aftalen i sin  

 helhed skal falde bort.
Forskellen på retsvirkningerne af »ophævelse« og  

 »tilbagetrædelse« er efter direktivets artikel 5 alene, at  

 forbrugeren ikke kan forpligtes til at betale noget beløb til sælgeren i  

 anledning af, at aftalen »ophæves«, herunder forholdsmæssig  

 betaling for eventuel brug af ejendommen i perioden indtil aftalen faldt  

 bort.
I tilfælde af, at forbrugeren træder tilbage fra aftalen, kan sælgeren  

 kræve, at forbrugeren godtgør udgifter, der er en følge af handlinger i  

 forbindelse med aftalens indgåelse og bortfald, som det ifølge de nationale  

 regler er obligatorisk at foretage inden udløbet af den generelle  

 fortrydelsesfrist på 10 dage.
Tinglysning er ikke efter dansk ret en betingelse for en aftales gyldighed  

 mellem parterne, og tinglysningsloven angiver heller ikke noget tidspunkt,  

 inden hvilket tinglysning skal være foretaget.
Udgifter i forbindelse med  

 tinglysning kan således ikke anses for obligatoriske i direktivets forstand.
Efter stempelafgiftsloven skal der som udgangspunkt betales stempelafgift  

 af bl.a. dokumenter om overdragelse af faste ejendomme her i landet samt  

 dokumenter, hvorved der stiftes eller overdrages rettigheder over sådanne  

 ejendomme, når en af parterne er hjemmehørende her i landet.
Det foreslås  

 imidlertid, at stempelafgiftsloven ændres, således at det udtrykkeligt slås  

 fast, at stempel af aftaledokumenterne efter anmodning skal tilbagebetales,  

 hvis forbrugeren benytter sig af sin fortrydelsesret, jf. lovforslagets § 18.
 Der findes heller ikke i øvrigt regler, hvorefter det er obligatorisk at  

 foretage bestemte handlinger, som er forbundet med udgifter, inden 10 dage  

 efter en timeshareaftales indgåelse.
 På denne baggrund foreslås det - som en forenkling i forhold til  

 direktivet - at sælgeren ikke i tilfælde, hvor aftalen bortfalder efter  

 reglerne i lovforslaget, kan stille krav om, at forbrugeren betaler sælgeren  

 noget beløb i forbindelse med aftalen, jf. lovforslagets § 10.
 Da der således efter lovforslaget ikke ville være nogen forskel på  

 retsvirkningerne af en »ophævelse« og en  

 »tilbagetrædelse«, og da det i øvrigt følger af direktivet, at  

 forbrugeren skal benytte den samme fremgangsmåde over for sælgeren, uanset om  

 forbrugeren vil »ophæve« eller træde tilbage fra aftalen, er  

 lovforslaget udformet således, at der kun er tale om en beføjelse for  

 forbrugeren, nemlig retten til at træde tilbage fra (fortryde) aftalen, jf.  

 lovforslagets §§ 8 og 9.
Direktivets bestemmelser om »ophævelse« foreslås således  

 gennemført på den måde, at fortrydelsesfristen forlænges ud over den  

 generelle 10-dages frist, hvis sælgeren har undladt at give visse af de i  

 lovens bilag 2 foreskrevne oplysninger i aftalen.
I så fald udløber  

 fortrydelsesfristen i overensstemmelse med direktivets fristregler først 10  

 dage efter, at skriftlig meddelelse med de manglende oplysninger er kommet  

 frem til forbrugeren, dog senest 3 måneder og 10 dage efter aftalens  

 indgåelse.
Efter almindelige aftaleretlige regler vil en meddelelse være  

 »kommet frem«, når den er nået så langt, at modtageren under  

 normale omstændigheder vil have haft lejlighed til at gøre sig bekendt med  

 meddelelsens indhold.
Det foreslås, at forbrugeren for at kunne træde tilbage skal give sælgeren  

 underretning herom inden udløbet af den frist, der gælder i det pågældende  

 tilfælde, jf. ovenfor.
Der stilles ikke efter forslaget krav om, at  

 forbrugerens underretning skal være skriftlig, men er den det, anses  

 fortrydelsesfristen for overholdt, hvis blot underretningen er afsendt inden  

 fristens udløb.
Med henblik på opfyldelse af direktivet og i overensstemmelse  

 med bl.a. reglen i lov om visse forbrugeraftaler § 17 foreslås det, at  

 fortrydelsesfristen forlænges til den førstkommende hverdag, hvis fristen  

 udløber på en søn- eller helligdag, en lørdag eller grundlovsdag.
Lovforslaget indeholder ikke en begrænsning svarende til reglerne i  

 direktivets bilag, litra l, og artikel 5, stk. 2, hvorefter der i aftalen  

 skal anføres en person, som forbrugerens underretning om tilbagetrædelse skal  

 sendes til, og hvorefter underretningen ikke har retsvirkning i forhold til  

 sælgeren, hvis forbrugeren ikke har sendt underretningen til denne person.  

 Efter det foreslåede bilag 2 til loven skal det anføres, til hvem meddelelse  

 om tilbagetrædelse kan sendes.
Det er således ikke udelukket, at en  

 underretning, der sendes til en anden end den, der er anført i aftalen, vil  

 kunne få virkning i forhold til sælgeren efter dansk rets almindelige regler  

 om fuldmagt m.v.
Hvis forbrugeren benytter fortrydelsesretten, bortfalder efter  

 lovforslagets § 11 også kreditaftaler, som forbrugeren i forbindelse med  

 timeshareaftalen har indgået med sælgeren eller med en tredjemand på grundlag  

 af en aftale herom mellem den pågældende tredjemand og sælger.
Det foreslås,  

 at forbrugeren ikke kan pålægges at betale noget beløb til kreditgiveren, når  

 kreditaftalen bortfalder, såfremt kreditaftalen er indgået på grundlag af en  

 aftale herom mellem sælgeren og kreditgiveren.
Aftalen betragtes i øvrigt som udgangspunkt, som om den aldrig var  

 indgået, hvis forbrugeren træder tilbage.
Der vil således f.eks. ikke  

 foreligge et ejerskifte i den forstand, hvori dette udtryk bruges i  

 tinglysningslovens § 39.
 Efter reglerne i lov om omsætning af fast ejendom, jf. ovenfor under pkt.  

 3.6., kan en ejendomsformidler, der bistår en ikke-erhvervsdrivende sælger i  

 forbindelse med videresalg af en »brugt« timeshareandel m.v., ikke  

 kræve vederlag af sælgeren, hvis ejendomshandlen ikke bliver gennemført på  

 grund af køberens forhold, herunder at køberen (forbrugeren) benytter den  

 foreslåede fortrydelsesret, jf. § 11 i den nævnte lov.
5.6. Forbud mod forskudsbetaling i fortrydelsesperioden Efter direktivets artikel 6 skal medlemsstaterne fastsætte forbud mod  

 enhver »forskudsbetaling« fra forbrugeren i den periode, hvor  

 forbrugeren kan træde tilbage fra aftalen.
Det må antages, at forbudet skal  

 være rettet mod sælgeren og omfatte ethvert krav om betaling i henhold til  

 aftalen inden udløbet af den periode, hvor forbrugerens fortrydelsesret  

 gælder.
 Lovforslaget er udformet i overensstemmelse hermed, således at sælgeren  

 ikke må kræve betaling af noget beløb, uanset om dette betegnes som et  

 depositum, administrationsgebyr eller lignende, jf. lovforslagets § 12.  

 Deponering af beløb hos tredjemand, f.eks. på en spærret konto i et  

 pengeinstitut, vil kun være omfattet af forbudet i det omfang, deponeringen  

 er klausuleret således, at den må sidestilles med en betaling direkte til  

 sælgeren.
Det foreslås, at det i loven præciseres, at forbudet også omfatter  

 forskudsbetaling til en tredjemand, som forbrugeren har indgået en  

 kreditaftale med, når kreditaftalen er indgået på grundlag af en aftale herom  

 mellem kreditgiveren og sælgeren.
Der vil således i disse tilfælde, hvor der  

 foreligger et såkaldt oprindeligt trepartsforhold, ikke kunne opkræves  

 kreditomkostninger af forbrugeren, før fortrydelsesfristen er udløbet.
 Direktivbestemmelsen omfatter »enhver forskudsbetaling fra køber  

 inden udløbet af den periode, hvor tilbagetrædelsesretten kan udøves«.  

 Fristen for forbrugerens benyttelse af fortrydelsesretten er som udgangspunkt  

 10 dage fra aftalens indgåelse, men som nævnt ovenfor under pkt. 5.5.  

 begynder 10-dages fristen efter direktivet først at løbe fra et senere  

 tidspunkt, hvis der mangler visse oplysninger i aftalen.
 Det er uklart, om direktivets artikel 6 skal forstås således, at længden  

 af den periode, i hvilken sælgeren ikke må modtage nogen form for betaling  

 fra forbrugeren, skal afhænge af, om sælgeren har overholdt sin  

 oplysningspligt.
 Lovforslaget er udformet således, at der ikke må kræves eller modtages  

 betaling fra forbrugeren, før fortrydelsesfristen er udløbet efter både  

 lovforslagets § 8 og § 9, og der vil hermed ikke kunne være tvivl om, at  

 direktivbestemmelsen er gennemført korrekt.
Sælgeren vil herefter som udgangspunkt kunne kræve og modtage betaling fra  

 forbrugeren, når den i § 8 nævnte 10-dages frist er udløbet.
Har sælgeren  

 imidlertid undladt at give visse oplysninger i aftalen, vil sælgeren først  

 være berettiget til at kræve og modtage betaling, når der er gået 10 dage fra  

 den dag, forbrugeren har modtaget de manglende oplysninger, dog senest 3  

 måneder og 10 dage efter aftalens indgåelse, jf. § 9.
Den foreslåede bestemmelse omfatter ikke kun betaling.
Efter  

 kreditaftalelovens § 31, stk. 1, må en kreditgiver således ikke i forbindelse  

 med en kreditaftale - herunder også en aftale om henstand med betalingen -  

 modtage veksel eller andet »negotiabelt« dokument, dvs. et  

 dokument, som ved overdragelse kan medføre indskrænkning af udstederens ret  

 til at fremsætte indsigelser vedrørende aftalen (herunder, at aftalen er  

 bortfaldet). Dette gælder dog efter bestemmelsens stk. 2 ikke dokumenter, der  

 giver pant i fast ejendom.
 Kreditaftaleloven vil gælde ved siden af de foreslåede regler, men efter  

 Justitsministeriets opfattelse er der ved de timeshareaftaler, som er  

 omfattet af lovforslaget, behov for at udstrække forbudet mod at kræve  

 forskudsbetaling m.v. til også at omfatte negotiable pantebreve, der giver  

 pant i fast ejendom.
Det foreslås derfor, at sælger eller kreditgiver heller ikke må kræve  

 eller modtage negotiabelt pantebrev, der giver pant i fast ejendom, før  

 fortrydelsesfristen er udløbet.
Negotiable pantebreve med pant i fast ejendom  

 vil kunne anvendes, når fortrydelsesfristen er udløbet, mens anvendelsen af  

 andre former for negotiable skylddokumenter også efter dette tidspunkt vil  

 være forbudt, jf. kreditaftalelovens § 31.
 Som nævnt ovenfor under pkt. 5.4., foreslås det, at forbrugeren heller  

 ikke har pligt til at betale noget beløb til sælgeren, før sælgeren i givet  

 fald har stillet sikkerhed efter reglen i lovforslagets § 13, stk. 1.
5.7. Lovvalgsregel Medlemsstaterne skal efter direktivets artikel 9 træffe de nødvendige  

 foranstaltninger til at sikre, at forbrugeren, uanset hvilken lov der i  

 øvrigt gælder for aftalen, ikke berøves direktivets beskyttelse, hvis den  

 faste ejendom er beliggende i en medlemsstat.
Hvis ejendommen ligger i et  

 EU-land, skal reglerne i direktivet således kunne påberåbes af forbrugeren,  

 selv om lovvalgsreglerne på området måtte føre til, at aftalen i øvrigt er  

 undergivet loven i et land, som ikke er medlem af EU (EØS).
 Det foreslås på denne baggrund, at forbrugeren i alle tilfælde skal kunne  

 påberåbe sig direktivets regler, hvis aftalen vedrører en ejendom, der er  

 beliggende i et land inden for det Europæiske Økonomiske Samarbejdsområdes  

 territorium, jf. lovforslagets § 14.
 Bestemmelsen vil navnlig beskytte forbrugeren mod lovvalgsaftaler, der  

 henviser til lovgivningen i et land, hvor forbrugerbeskyttelsesniveauet er  

 lavere end efter direktivet.
6. Lovforslagets økonomiske og administrative konsekvenser De foreslåede regler skønnes ikke at ville medføre økonomiske eller  

 administrative konsekvenser af betydning for det offentlige.
Lovforslagets krav til markedsføringsmateriales og aftaledokumenters  

 indhold og sprog må antages at indebære, at der skal gives flere oplysninger  

 til forbrugeren, end det hidtil har været sædvanligt i timesharebranchen.  

 Lovforslaget vil derfor i et vist begrænset omfang medføre forøgede udgifter  

 for udbyderne, bl.a. til fremskaffelse af oplysninger og oversættelse af  

 skriftlige aftaler m.v.
Hertil kommer visse udgifter i forbindelse med  

 eventuel sikkerhedsstillelse efter lovforslagets § 13.
 Lovforslaget har ikke miljømæssige aspekter.
7. Høring Et udkast til dette lovforslag har været til høring hos følgende  

 organisationer m.v.:
 Præsidenterne for Østre og Vestre Landsret, Præsidenten for Sø- og  

 Handelsretten, Præsidenten for Københavns Byret, præsidenterne for retterne i  

 Århus, Odense, Ålborg og Roskilde, Den Danske Dommerforening,  

 Dommerfuldmægtigforeningen, Advokatrådet, Arbejderbevægelsens Erhvervsråd,  

 Assurandør-Societetet, Danmarks Turistråd, Dansk Ejendomsmæglerforening,  

 Dansk Handel og Service, Dansk Industri, Dansk Timeshareforening, Dansk  

 Translatørforbund, Ejendomsmæglernes Landsorganisation,  

 Entreprenørforeningen, Finansrådet, Forbrugerrådet, Forenede Danske  

 Motorejere, Handelskammeret, Håndværksrådet, Liberale Erhvervs Råd,  

 Realkreditrådet, Skandinavisk Timeshare Forening og Turismens Fællesråd.
Bemærkninger til lovforslagets enkelte bestemmelser Til § 1 Lovens anvendelsesområde fastlægges i stk. 1 og 2. Loven gælder efter stk.  

 1 for forbrugeraftaler, der giver brugsret til fast ejendom på  

 timesharebasis, bortset fra reglerne om indholdet af brochurer m.v. i lovens  

 §§ 4 og 5, der finder anvendelse ved erhvervsmæssigt udbud af sådanne  

 aftaler.
Det fastlægges i lovforslagets §§ 2 og 3, hvad der i denne lov  

 forstås ved en »forbrugeraftale« og ved »brugsret til fast  

 ejendom på timesharebasis«.
At aftalen skal »give brugsret« betyder, at brugsretten skal  

 følge af aftalen, således at både aftaler, hvorved sælgeren stifter en  

 brugsret, og aftaler, hvorved sælgeren overdrager en allerede eksisterende  

 brugsret, er omfattet af loven, jf. bemærkningerne nedenfor til lovforslagets  

 § 3. Aftalen kan være udformet som en ren lejeaftale, hvor forbrugeren alene  

 erhverver en (tidsdelt) brugsret til fast ejendom.
Der vil dog normalt være  

 tale om køb af enten fast ejendom med dertil knyttet (tidsdelt) brugsret til  

 ejendommen eller af andel, aktie eller lignende, som giver medejendomsret til  

 en juridisk person eller enhed, der ejer den pågældende ejendom.
 Efter stk. 2 er anvendelsesområdet begrænset til aftaler, som efter deres  

 indhold binder forbrugeren i en (sammenhængende) periode på mindst 3 år.  

 Endvidere skal aftalens timeshareelement være udformet således, at hvert af  

 de tidsrum, som brugsretten opdeles i, skal være på mindre end et år.
 Bestemmelserne i stk. 1 og 2 tilsigter sammen med lovforslagets §§ 2 og 3  

 at gennemføre direktivets artikel 2, men giver dog forbrugeren en videre  

 beskyttelse.
Bestemmelsen i stk. 3 indebærer, at aftaler, hvorefter regler i loven  

 eller regler udstedt med hjemmel i loven fraviges til skade for forbrugeren,  

 ikke er gyldige.
Denne bestemmelse tilsigter at gennemføre direktivets  

 artikel 8. Der er ikke noget til hinder for, at parterne kan aftale  

 ændringer, der giver forbrugeren en bedre beskyttelse, f.eks. at forbrugeren  

 har en længere fortrydelsesfrist end efter §§ 8 og 9.
Til § 2 I bestemmelsen fastsættes, hvad der i loven forstås ved »brugsret til  

 fast ejendom på timesharebasis«.
Der foreslås ikke en begrænsning svarende til direktivets artikel 2, 2.  

 led, der definerer fast ejendom som ejendom til beboelse.
Selv om  

 kerneområdet for de foreslåede regler i praksis vil være aftaler vedrørende  

 tidsdelt brugsret til sommerhuse og ferielejligheder, omfatter reglerne  

 således også aftaler om tidsdelt brugsret til ejendomme - herunder ubebyggede  

 grunde - der erhverves med henblik på anden ikke-erhvervsmæssig anvendelse  

 end beboelse.
Begrebet »fast ejendom« er ikke helt entydigt i lovgivningen,  

 men det er forudsat, at der ved fast ejendom forstås 1) bebygget eller ubebygget grund, som - når der er tale om en ejendom her  

 i landet - i matriklen er anført med et eller flere sammenhørende  

 matrikelnumre, 2) bebygget eller ubebygget grund, som udgør en del af et matrikelnummer, 3) bygninger på lejet grund eller på søterritoriet, 4) ejerlejligheder med tilhørende fællesareal, og 5) ideel anpart af en ejendom.
 Opregningen tilsigter ikke at være udtømmende.
 Brugsretten kan vedrøre en eller flere faste ejendomme og kan vedrøre hele  

 den pågældende ejendom eller kun en del af ejendommen.
Betingelsen om, at brugsretten skal gælde i to eller flere afgrænsede  

 tidsrum skal ses i sammenhæng med reglen i lovforslagets § 1, stk. 2,  

 hvorefter aftalen skal give forbrugeren brugsretten i tidsrum på mindre end 1  

 år.
Disse bestemmelser indebærer, at kun aftaler, der giver brugsret i mindst  

 to perioder, der hver er kortere end 1 år, er omfattet af loven.
Der skal således være tale om erhvervelse af en tidsdelt brugsret.  

 Tidspunkterne og tidsinddelingen kan være fastlagt i aftalen, f.eks. således,  

 at brugsretten gælder i uge 30 hvert år.
De foreslåede regler omfatter  

 imidlertid også tilfælde, hvor de tidspunkter, hvor brugsretten benyttes,  

 først aftales senere.
Hvis aftalen åbner mulighed for, at forbrugeren kan  

 vælge at opdele sin brugsret i to eller flere afgrænsede tidsrum på mindre  

 end 1 år, er aftalen omfattet af lovforslaget, uanset om forbrugeren i  

 praksis benytter sig af denne mulighed.
Kun aftaler, der ikke giver ret til  

 at benytte den pågældende ejendom i to eller flere afgrænsede tidsrum, er  

 ikke omfattet af lovforslaget.
Både timeshareaftaler, hvor det er endeligt fastsat i aftalen, hvilke  

 perioder der erhverves brugsret til, og timeshareaftaler, hvor den  

 tidsmæssige placering af brugsperioden aftales løbende, er således omfattet  

 af bestemmelsen.
Pointsystemer er således omfattet, det vil typisk sige  

 systemer, hvor forbrugeren opnår brugsret til fast ejendom ved erhvervelse af  

 »points« fra den erhvervsdrivende, hvor et bestemt antal  

 »points« giver adgang til visse ejendomme i visse tidsrum, og hvor  

 der ved erhvervelse af yderligere »points« kan opnås adgang til  

 bedre ejendomme i mere attraktive tidsrum.
 Der henvises i øvrigt til de almindelige bemærkninger pkt. 5.1.1.
 Bestemmelsen tilsigter at gennemføre direktivets artikel 2, 1. og 2. led,  

 men giver dog forbrugeren en videre beskyttelse.
Til § 3 I bestemmelsen fastsættes, hvad der i loven forstås ved en  

 forbrugeraftale.
Efter forslaget finder lovens bestemmelser anvendelse på aftaler, som en  

 erhvervsdrivende indgår som led i sit erhverv, når den anden part  

 (forbrugeren) hovedsagelig handler uden for sit erhverv.
Bestemmelsen svarer  

 til definitionen af forbrugeraftaler i anden civilretlig  

 forbrugerbeskyttelseslovgivning.
 Aftaler, som indgås eller formidles for en ikke-erhvervsdrivende sælger af  

 en erhvervsdrivende, er også omfattet af loven, jf. stk. 2, og de almindelige  

 bemærkninger pkt. 5.1.2.
 I lovforslaget anvendes betegnelsen »sælgeren« om forbrugerens  

 aftalepart, skønt også rene lejeaftaler vil kunne være omfattet af loven.  

 Udtrykket »sælgeren« bruges også i direktivet.
En aftale er omfattet af de foreslåede regler, når sælgeren ved aftalen  

 »direkte eller indirekte stifter eller overdrager eller lover at  

 overdrage en brugsret til fast ejendom«.
Formuleringen, der svarer til  

 direktivets, forudsættes at omfatte alle tilfælde, hvor aftalen efter sit  

 indhold medfører, at forbrugeren opnår en brugsret til fast ejendom på  

 timesharebasis, uanset om retten er betinget af et eller flere forhold, og  

 uanset om der er tale om køb af fast ejendom, erhvervelse af ejerandel (med  

 tilknyttet brugsret) i en juridisk person, som eksisterer eller først stiftes  

 senere, eller om leje af fast ejendom.
Også tilfælde, hvor bygningerne  

 og/eller fællesanlæg m.v. på den faste ejendom ikke er færdigopførte på  

 tidspunktet for aftalens indgåelse, er omfattet.
 Der henvises i øvrigt til de almindelige bemærkninger pkt. 5.1.1.
 Bestemmelsen tilsigter at gennemføre direktivets artikel 2, 1., 3. og 4.  

 led, men giver dog forbrugeren en videre beskyttelse.
Til § 4 Bestemmelsen drejer sig om udbud af timeshareaftaler.
Det foreslås i stk. 1, at sælgeren til enhver, som anmoder om oplysninger  

 om en eller flere ejendomme, skal udlevere et dokument, der indeholder  

 tydelige og let forståelige oplysninger om ejendommen(e). Anmodningen skal  

 angå netop den eller de pågældende ejendomme.
Dokumentet skal gives til alle,  

 der i hovedsagelig ikke-erhvervsmæssigt øjemed anmoder om oplysninger om  

 ejendommen, dvs. som vil være forbrugere i lovens forstand, hvis der indgås  

 en aftale, jf. § 3.
Efter stk. 2 skal dokumentet indeholde en almindelig beskrivelse af  

 ejendommen, dvs. en beskrivelse af ejendommens udseende, karakter,  

 beliggenhed m.v.
Endvidere skal dokumentet indeholde de oplysninger, der er  

 angivet i det foreslåede bilag 1 til loven.
 Der henvises i øvrigt til de almindelige bemærkninger pkt. 5.2.
 Bestemmelsens stk. 1 og 2 tilsigter at gennemføre direktivets artikel 3,  

 stk. 1.
 Der vil i medfør af bemyndigelsesbestemmelsen i stk. 4 kunne fastsættes  

 regler om anvendelse af en særlig formular.
Til § 5 Det foreslås, at brochurer, annoncer og andet markedsføringsmateriale  

 vedrørende aftaler om erhvervelse af timeshareandele m.v. dels skal indeholde  

 oplysning om, at det i § 4 nævnte dokument er til rådighed for alle, der (i  

 hovedsagelig ikke-erhvervsmæssigt øjemed) retter henvendelse til sælgeren med  

 anmodning om nærmere oplysninger om den pågældende ejendom, dels skal  

 indeholde nærmere oplysninger om, hvordan forbrugeren kan få dokumentet  

 udleveret.
Bestemmelsen gælder alle reklamer m.v., uanset reklamens form.
 Der henvises i øvrigt til de almindelige bemærkninger pkt. 5.2.
 Bestemmelsen tilsigter at gennemføre direktivets artikel 3, stk. 3.
Til § 6 Bestemmelsen drejer sig dels om aftalens indgåelse, dels om aftalens  

 indhold.
Stk. 1 indeholder visse betingelser, som skal være opfyldt, for at aftalen  

 om erhvervelse af brugsret til fast ejendom på timesharebasis er bindende for  

 forbrugeren.
Aftalen skal for det første udfærdiges skriftligt.
Dernæst skal  

 aftalen underskrives af begge parter.
Kravet om underskrift kan efter de  

 gældende regler kun opfyldes ved, at der udfærdiges et aftaledokument på  

 papir.
Den skriftlige aftale kan først blive bindende for forbrugeren, når  

 den er underskrevet af begge parter.
Endelig skal aftalen i tilfælde, hvor  

 forbrugeren er statsborger eller har sin bopæl i et EØS-land, være udfærdiget  

 på et af EØS-landenes officielle sprog, som enten er sproget i forbrugerens  

 bopælsland eller sproget i det land, hvor forbrugeren er statsborger, jf.  

 lovforslagets § 7.
Bestemmelsen regulerer ikke i øvrigt spørgsmålet om, hvornår der er  

 indgået en aftale.
Dette spørgsmål må afgøres efter almindelige aftaleretlige  

 regler.
Der henvises til de almindelige bemærkninger pkt. 5.3.
 Det foreslås, at sælgeren samtidig med aftalens indgåelse skal udlevere en  

 kopi af aftalen til forbrugeren.
Hvis forbrugeren inden aftalens indgåelse har modtaget det i § 4 nævnte  

 dokument med oplysninger om ejendommen, kan forbrugeren efter stk. 2 påberåbe  

 sig oplysningerne i dokumentet over for sælgeren, dvs. gøre dem gældende som  

 en del af aftalen, selv om aftalen eventuelt indeholder vilkår i strid  

 hermed.
Dokumentet skal navnlig indeholde en række faktiske oplysninger  

 vedrørende den faste ejendom.
Hvis oplysningerne viser sig ikke at holde  

 stik, vil forbrugeren eventuelt kunne gøre misligholdelsesbeføjelser gældende  

 i overensstemmelse med almindelige regler herom.
Der er mulighed for, at dokumentets oplysninger kan ændres i aftalen med  

 den virkning, at forbrugeren ikke kan påberåbe sig de pågældende oplysninger  

 i dokumentet.
Det kan dog kun ske, hvis forbrugeren enten særskilt - f.eks.  

 ved underskrift på et særskilt bilag - har accepteret, at ændringen  

 foretages, eller hvis ændringen er en følge af omstændigheder, som sælgeren  

 ikke er herre over.
Det er desuden en betingelse, at det udtrykkeligt fremgår  

 af aftalen, at de pågældende oplysninger er ændret i forhold til dokumentet.
 Ved vurderingen af, om sælgeren »er herre over« (direktivets  

 formulering) de omstændigheder, som har nødvendiggjort en ændring af  

 dokumentets oplysninger, bør der lægges vægt på, om sælgeren eller nogen,  

 sælgeren er ansvarlig for, ved passende omhyggelighed kunne have forudset de  

 pågældende omstændigheder ved udleveringen af dokumentet til forbrugeren,  

 eller kunne have afværget eller forhindret de omstændigheder, der har gjort  

 det nødvendigt at foretage ændringer.
Efter stk. 3 skal aftalen indeholde de oplysninger, der er nævnt i det  

 foreslåede bilag 2 til loven.
Ud over de oplysninger, som også skal være  

 indeholdt i det i § 4 nævnte dokument, skal aftalen indeholde en række  

 oplysninger vedrørende indholdet og indgåelsen af den konkrete aftale.
Disse  

 yderligere oplysninger er anført i pkt. 6-8 og 15, i bilag 2, og de svarer  

 til litra h, j, k og m i bilaget til direktivet.
 Forbrugerens fortrydelsesfrist forlænges med op til 3 måneder, hvis  

 aftalen ikke indeholder visse af de oplysninger, der er nævnt i stk. 3, jf.  

 lovforslagets § 9.
Lovforslagets § 4 og § 6 angiver de oplysninger, sælgeren skal give for at  

 opfylde lovens krav, og der er således alene tale om minimumskrav.
Sælgeren  

 kan på andet grundlag efter omstændighederne have pligt til at give  

 forbrugeren yderligere oplysninger om den faste ejendom m.v.
Efter dansk rets  

 almindelige regler skal sælgeren af en fast ejendom m.v. således oplyse  

 forbrugeren om alle ikke-bagatelagtige forhold, som sælgeren kender eller  

 burde kende, og som sælgeren må regne med, at forbrugeren vil tillægge  

 betydning (loyal oplysningspligt).
 Som nævnt i de almindelige bemærkninger under pkt. 3.6. gælder ved  

 professionelt udbud og salg af fast ejendom i medfør af lov om omsætning af  

 fast ejendom endvidere visse regler om oplysning af kontantpris m.v.
 Der henvises i øvrigt til de almindelige bemærkninger pkt. 5.3.
 Bestemmelsens stk. 1-3 tilsigter sammen med § 7 at gennemføre direktivets  

 artikel 3, stk. 2, og artikel 4.
 Der vil i medfør af bemyndigelsesbestemmelsen i stk. 5 kunne fastsættes  

 regler om benyttelse af en særlig formular.
Til § 7 Det foreslås i stk. 1, at såvel dokumentet med oplysninger om ejendommen  

 som den skriftlige aftale skal affattes på det officielle sprog (eller et af  

 disse sprog) i det land, hvor forbrugeren har sin bopæl eller er statsborger,  

 dog kun, hvis et af disse lande er et EØS-land.
I givet fald kan forbrugeren  

 vælge, hvilket af de pågældende sprog, aftalen skal affattes på, men dog med  

 den begrænsning, at der kun kan vælges et af de officielle EU-sprog eller  

 norsk eller islandsk.
 Hvis aftalen ikke er udfærdiget på et af de foreskrevne sprog, er aftalen  

 ikke bindende for forbrugeren, jf. bemærkningerne ovenfor til lovforslagets §  

 6.
Hvis ejendommen er beliggende i et EØS-land, skal sælger efter stk. 2  

 endvidere udlevere en oversættelse af aftalen til sproget (eller et af  

 sprogene) i det land, hvor ejendommen er beliggende.
Oversættelsen skal med  

 direktivets formulering være »autoriseret«, det vil her i landet  

 sige udarbejdet eller bekræftet af en beskikket translatør og tolk, jf. lov  

 om translatører og tolke.
Det kræves ikke, at hver enkelt aftale skal være bekræftet af en  

 translatør.
Der kan således i givet fald anvendes en bekræftet oversættelse  

 af en standardaftale.
 Der henvises i øvrigt til de almindelige bemærkninger pkt. 5.2. og 5.3.
 Bestemmelsen tilsigter at gennemføre direktivets artikel 4, 2. og 3. led.
Til § 8 Det foreslås, at forbrugeren skal kunne fortryde en indgået aftale om  

 erhvervelse af fast ejendom på timesharebasis.
 Forbrugeren kan kun fortryde hele aftalen, ikke enkelte dele heraf.  

 Fortrydelsesretten gælder, uanset om forbrugeren har benyttet  

 timeshareejendommen, og selv om forbrugeren har beskadiget ejendommen eller  

 har foretaget fysiske indgreb eller andre forandringer på ejendommen.
Forbrugeren skal inden for en frist på 10 kalenderdage give sælgeren  

 underretning om, at forbrugeren vil træde tilbage fra aftalen.  

 Fortrydelsesfristen kan først begynde at løbe, når der er indgået en aftale,  

 som dels er skriftlig, dels er underskrevet af begge parter, dels er  

 udfærdiget på det korrekte sprog, jf. forslagets §§ 6 og 7. I øvrigt begynder  

 fristen at løbe, når aftalen er indgået.
Det forudsættes, at aftalen i denne  

 forbindelse anses for indgået, når accept af modpartens tilbud er kommet frem  

 til tilbudsgiver.
 Fortrydelsesfristen er på 10 hele dage, således at den første dag er dagen  

 efter aftalens indgåelse.
Forbrugerens underretning til sælgeren om, at forbrugeren vil træde  

 tilbage fra aftalen, kan være mundtlig eller skriftlig, men hvis meddelelsen  

 er skriftlig, anses 10-dages fristen for overholdt, såfremt underretningen er  

 afsendt inden fristens udløb.
Fristen udløber ved midnat på tiendedagen, men  

 hvis 10-dages fristen udløber i en weekend eller på (andre) helligdage eller  

 grundlovsdag, forlænges fristen dog til den førstkommende hverdag.
 Underretning om fortrydelse kan gives til sælgeren eller til enhver, som  

 efter almindelige regler kan modtage en sådan meddelelse med virkning for  

 sælgeren.
 Der henvises i øvrigt til de almindelige bemærkninger pkt. 5.5.
 Bestemmelsen tilsigter sammen med § 9 at gennemføre direktivets artikel 5,  

 stk. 1 og 2, men giver dog på enkelte punkter forbrugeren en videre  

 beskyttelse.
Der foreslås ikke regler om, at forbrugeren kan »træde tilbage«  

 fra et bindende tilbud, som sælgeren endnu ikke har accepteret.
Efter  

 Justitsministeriets opfattelse er der ikke behov for en sådan regel, idet  

 forbrugeren efter lovforslaget ikke skal betale noget beløb, hvis forbrugeren  

 benytter fortrydelsesretten.
Sælgeren vil således ikke have nogen interesse i  

 at fastholde en forbruger på et tilbud, som denne ikke ønsker at vedstå.
Til § 9 Efter den foreslåede bestemmelse har forbrugeren en længere  

 fortrydelsesfrist end de 10 dage, som følger af bestemmelsen i lovforslagets  

 § 8, såfremt de oplysninger, som er nævnt i det foreslåede bilag 2 til loven,  

 pkt. 1-10, litra a-c, ikke alle er anført i aftalen.
 Det foreslås, at fortrydelsesfristen i disse tilfælde i overensstemmelse  

 med fristreglerne i direktivet fastsættes til 10 dage efter, at de manglende  

 oplysninger er kommet frem til forbrugeren i skriftlig form, dog højst 3  

 måneder og 10 dage efter indgåelsen af den skriftlige aftale.
En skriftlig underretning til sælgeren om, at forbrugeren vil benytte  

 fortrydelsesretten, er efter forslaget rettidig, hvis den er afsendt inden  

 fristens udløb, dvs. ved midnat på sidstedagen.
Udløber fristen på en lørdag,  

 en helligdag eller grundlovsdag, forlænges fristen til den førstkommende  

 hverdag.
Forbrugerens underretning kan gives til sælgeren eller til en anden,  

 som efter almindelige regler kan modtage meddelelsen med virkning for  

 sælgeren.
Sælgeren kan afkorte den forlængede fortrydelsesperiode ved at sørge for  

 at sende de manglende oplysninger til forbrugeren inden 3 måneder efter  

 aftalens indgåelse.
I så fald løber der som nævnt en 10-dages frist fra den  

 dag, hvor de manglende oplysninger kommer frem til forbrugeren i skriftlig  

 form.
Efter almindelige aftaleretlige regler anses en meddelelse for at være  

 kommet frem, når den er nået så langt, at modtageren under normale  

 omstændigheder vil have haft lejlighed til at gøre sig bekendt med  

 meddelelsens indhold, f.eks. når et brev er lagt ind i modtagerens postkasse  

 eller er afleveret gennem brevsprækken.
En meddelelse, der er kommet til  

 modtagerens kundskab, er altid kommet frem.
Bestemmelsen vil i praksis virke således: Hvis en aftale om erhvervelse af  

 fast ejendom på timesharebasis f.eks. indgås på et møde mellem parterne den  

 10. september, hvor både forbrugeren og sælgeren underskriver aftalen, der  

 imidlertid mangler oplysning om de beløb, forbrugeren skønnes at skulle  

 betale for at bruge ejendommens fællesfaciliteter og fælles tjenesteydelser,  

 jf. pkt. 4 i det foreslåede bilag 2 til loven, kan forbrugeren træde tilbage  

 fra aftalen senest den 21. december, medmindre de manglende oplysninger  

 forinden er kommet frem til forbrugeren i skriftlig form.
Falder den 21.  

 december i en weekend, forlænges fristen til den førstkommende hverdag, dvs.  

 til den 22. eller 23. december.
Forbrugerens skriftlige underretning til  

 sælgeren om, at forbrugeren vil træde tilbage, er rettidig, hvis den blot er  

 afsendt på sidstedagen.
 Der henvises i øvrigt til de almindelige bemærkninger pkt. 5.5.
 Bestemmelsen tilsigter sammen med § 8 at gennemføre direktivets artikel 5,  

 stk. 1 og 2, men giver dog på enkelte punkter forbrugeren en videre  

 beskyttelse.
Til § 10 Det foreslås, at sælgeren ikke skal kunne gøre noget krav angående aftalen  

 gældende over for forbrugeren, når denne benytter fortrydelsesretten efter  

 lovforslagets § 8 eller § 9. Der kan således hverken kræves erstatning for  

 sælgerens tab i anledning af, at aftalen bortfalder, eller betaling af andre  

 ydelser som administrationsgebyr eller lignende.
Har forbrugeren taget  

 ejendommen i brug, vil sælgeren ikke kunne kræve forholdsmæssig betaling for  

 den skete benyttelse.
Forbrugeren vil derimod kunne blive  

 erstatningsansvarlig efter dansk rets almindelige regler, hvis forbrugeren  

 forsætligt eller uagtsomt har beskadiget timeshareejendommen eller har  

 forringet ejendommen på anden måde.
 Der henvises i øvrigt til de almindelige bemærkninger pkt. 5.5.
 Bestemmelsen tilsigter at gennemføre direktivets artikel 5, stk. 3 og 4,  

 men giver dog forbrugeren en videre beskyttelse.
Til § 11 Det foreslås i stk. 1, at kreditaftaler, som indgås af forbrugeren med  

 sælger eller med en tredjemand på grundlag af en aftale mellem tredjemand og  

 sælger, bortfalder, hvis forbrugeren benytter sin fortrydelsesret.
 Vurderingen af, om en kreditaftale med en tredjemand er indgået »på  

 grundlag af en aftale mellem tredjemand og sælger«, drejer sig om,  

 hvorvidt der foreligger et såkaldt oprindeligt trepartsforhold, jf. den  

 tilsvarende bestemmelse i kreditaftalelovens § 5, nr. 2.
 Kreditaftalen bortfalder i de omhandlede tilfælde, uden at forbrugeren  

 behøver at give kreditgiveren underretning herom.
I stk. 2 foreslås det, at forbrugeren ikke skal betale gebyr, erstatning  

 eller lignende til kreditgiveren i anledning af, at kreditaftalen bortfalder  

 i medfør af stk. 1. Bestemmelsen omfatter ikke beløb, som forbrugeren har  

 modtaget som lån i henhold til kreditaftalen.
Disse beløb skal tilbagebetales  

 til kreditgiveren.
 Der henvises i øvrigt til de almindelige bemærkninger pkt. 5.5.
 Bestemmelsen tilsigter at gennemføre direktivets artikel 7.
Til § 12 Med henblik på at sikre, at forbrugeren reelt er frit stillet til at  

 overveje aftalen i hele fortrydelsesperioden, foreslås det, at sælgeren og en  

 eventuel tredjemand, der som led i et oprindeligt trepartsforhold yder kredit  

 til forbrugeren, ikke før fortrydelsesfristen er udløbet må kræve eller  

 modtage betaling eller sikkerhed for senere (tilbage-)betaling i form af et  

 negotiabelt pantebrev med pant i fast ejendom, dvs. et pantebrev, som ved  

 overdragelse til en tredjemand i god tro kan forpligte forbrugeren i forhold  

 til den pågældende erhverver, selv om forbrugeren træder tilbage fra  

 timeshareaftalen.
 Bestemmelsen supplerer reglerne i kreditaftalelovens § 31, stk. 1,  

 hvorefter en kreditgiver i forbindelse med en forbrugerkreditaftale ikke må  

 modtage dokumenter fra forbrugeren, som ved overdragelse kan medføre  

 indskrænkning af forbrugerens ret til at fremsætte indsigelser vedrørende  

 aftalen, bortset fra pantebreve med pant i fast ejendom.
 Der må således ikke stilles krav om, at forbrugeren udsteder pantebreve,  

 veksler eller tilsvarende skylddokumenter til sikkerhed for senere betaling,  

 når der er tale om et skylddokument, som ved overdragelse til en tredjemand i  

 god tro kan medføre indskrænkning af forbrugerens ret til at fremsætte  

 indsigelser vedrørende aftalen.
 Forbudet mod forskudsbetaling m.v. gælder enhver form for betalinger,  

 herunder betaling af gebyrer, administrationsvederlag og lignende.
En sælger har pligt til at afvise forbrugerens betaling.
Skulle en  

 forbruger foretage betaling til sælger, uden at sælgeren har krævet betaling,  

 og uden at sælgeren er vidende om, at betalingen foretages, skal sælgeren  

 betale det modtagne tilbage.
Som udgangspunkt vil sælgeren kunne kræve og modtage betaling fra  

 forbrugeren, når der er gået 10 dage fra aftalens indgåelse, jf.  

 lovforslagets § 8 og bemærkningerne hertil.
Har sælgeren ikke opfyldt sin  

 oplysningspligt, vil sælgeren dog i visse tilfælde først kunne kræve og  

 modtage betaling, når der er gået 10 dage fra den dag, forbrugeren har  

 modtaget de manglende oplysninger, dog senest 3 måneder og 10 dage efter  

 aftalens indgåelse, jf. lovforslagets § 9.
 Der henvises i øvrigt til de almindelige bemærkninger pkt. 5.6.
 Bestemmelsen tilsigter at gennemføre direktivets artikel 6, men giver dog  

 forbrugeren en videre beskyttelse.
Til § 13 Bestemmelsen drejer sig om tilfælde, hvor bygninger eller fællesanlæg som  

 f.eks. en swimmingpool, som forbrugeren efter aftalen skal have adgang til,  

 ikke er færdigopførte ved aftalens indgåelse.
Det foreslås i stk. 1, at  

 sælgeren skal stille en økonomisk sikkerhed for forbrugerens  

 tilbagebetalingskrav i tilfælde af, at bygninger m.v. ikke bliver  

 færdigopført i rette tid, og aftalen som følge heraf enten ophæves på grund  

 af væsentlig misligholdelse eller bortfalder, fordi færdiggørelse inden det  

 pågældende tidspunkt var en betingelse for aftalen.
Bestemmelsen omfatter ikke kun nybyggeri, men også tilbygninger, som  

 forbrugeren skal have adgang til, dvs. tilfælde, hvor en eksisterende  

 bygnings samlede areal forøges ved at forskyde ydermurene, ved at forsyne  

 bygningen med en ny etage eller ved at opføre en ny selvstændig bygning, som  

 bygges sammen med en eksisterende bygning.
Bestemmelsen omfatter derimod ikke  

 tilfælde, hvor færdigopførte bygninger m.v. på aftaletidspunktet er under  

 ombygning eller reparation, selv om de på det pågældende tidspunkt ikke kan  

 benyttes.
 Der skal stilles en »betryggende« sikkerhed, f.eks. en  

 bankgaranti eller en forsikring.
I forbindelse med høringen over et udkast til lovforslaget er det blevet  

 anført, at der i loven bør fastsættes en frist for, hvornår bygninger m.v.  

 senest skal være færdigopførte.
De byggeprojekter, som er omfattet af de  

 foreslåede regler, kan imidlertid være meget forskellige med hensyn til deres  

 omfang og karakter, og efter Justitsministeriets opfattelse vil forbrugerens  

 tilbagebetalingskrav være tilstrækkeligt sikret gennem den foreskrevne  

 sikkerhedsstillelse.
Lovforslaget indeholder derfor ikke regler om frister  

 for færdigopførelse af bygninger m.v.
 Sikkerheden skal indeholde vilkår om, at forbrugeren kan kræve den udløst,  

 når aftalen er bortfaldet på grund af forsinket eller manglende færdiggørelse  

 af bygninger m.v., hvad enten der er tale om ophævelse eller om, at en  

 betingelse for aftalen ikke er blevet opfyldt.
 Sikkerheden skal dække krav på tilbagebetaling af beløb, der måtte være  

 betalt i henhold til aftalen, men ikke forbrugerens eventuelle  

 erstatningskrav herudover.
 Det forudsættes, at en bygning, der ligger her i landet, betragtes som  

 færdigopført, når der i henhold til bygningsreglementet er givet eller kunne  

 være givet færdigmelding til kommunen.
 I stk. 2 foreslås det, at forbrugeren ikke kan tilpligtes at betale noget  

 beløb eller at stille sikkerhed for betaling af noget beløb i henhold til  

 aftalen, før sælgeren har stillet sikkerhed efter stk. 1. Forbrugeren kan  

 således i de her omhandlede tilfælde nægte at betale noget beløb, selv om  

 fortrydelsesperioden er udløbet, og forbudet mod forskudsbetaling i  

 fortrydelsesperioden, jf. forslagets § 12, dermed ikke længere er aktuelt.
 Der henvises i øvrigt til de almindelige bemærkninger pkt. 5.4.
Til § 14 Det foreslås, at bestemmelserne i direktivet kan påberåbes af forbrugeren,  

 hvis ejendommen er beliggende i et land inden for Det Europæiske  

 Samarbejdsområde (EØS), selv om aftalen efter de internationale privatretlige  

 regler i øvrigt er underlagt loven i et land uden for EØS.
EØS omfatter Den  

 Europæiske Unions medlemsstater samt Island, Norge og Liechtenstein.
 I tilfælde, hvor ejendommen ligger her i landet, vil bestemmelsen medføre,  

 at forbrugeren ikke ved lovvalgsaftaler kan afskæres fra at opnå en  

 beskyttelse svarende til direktivets regler.
I tilfælde, hvor ejendommen ligger i et andet EU-land, vil det følge af de  

 internationale værnetingsregler, at domstolene i det pågældende land skal  

 behandle eventuelle retssager vedrørende aftalen.
Hvis de internationale  

 privatretlige regler i det pågældende land fører til, at reglen i § 14 finder  

 anvendelse, vil bestemmelsen på tilsvarende måde medføre, at forbrugeren ikke  

 ved lovvalgsaftaler kan afskæres fra at opnå en beskyttelse svarende til  

 direktivets regler.
 Der henvises i øvrigt til de almindelige bemærkninger pkt. 5.7.
 Bestemmelsen tilsigter at gennemføre direktivets artikel 9.
Til § 15 Det foreslås, at strafferammen bliver bøde for overtrædelse af lovens  

 bestemmelser af offentligretlig karakter og af de administrative regler, der  

 fastsættes i medfør af § 4, stk. 3 og 4, og § 6, stk. 5.
 De pågældende bestemmelser vedrører sælgerens pligt til forud for aftalens  

 indgåelse at give oplysninger i et særligt dokument (§ 4, stk. 1-2), pligt  

 til i reklamemateriale at oplyse om muligheden for at få udleveret det nævnte  

 dokument (§ 5), pligt til at udlevere en kopi af den skriftlige aftale til  

 forbrugeren (§ 6, stk. 1, 3. pkt.) og pligt til at give forbrugeren en  

 oversættelse af aftalen til sproget i det land, hvor ejendommen ligger, når  

 dette er et EØS-land (§ 7, stk. 2), samt forbudet mod at kræve eller modtage  

 forskudsbetaling m.v. fra forbrugeren i fortrydelsesperioden (§ 12).
 Ved siden af de foreslåede strafbestemmelser gælder bl.a. reglerne i  

 markedsføringsloven, der bl.a. giver mulighed for at gribe ind over for  

 handlinger m.v. i strid med god markedsføringsskik, herunder handlinger m.v.  

 i strid med regler i denne lov.
 Forbeholdet om, at højere straf kan være forskyldt efter anden lovgivning,  

 henviser bl.a. til straffelovens regler om berigelsesforbrydelser.
 Formidlere og andre vil kunne straffes efter den foreslåede bestemmelse,  

 hvis de gør sig skyldige i strafbar medvirken til overtrædelse af loven.
Til § 16 Bestemmelsen indeholder ikrafttrædelsesreglen.
 Det foreslås, at lovens regler skal finde anvendelse på aftaler, der  

 indgås efter den 1. april 1997. Det foreslås endvidere, at reglerne i §§ 4 og  

 5 om indholdet af reklamemateriale m.v. og om sælgerens pligt til at udlevere  

 et dokument med oplysninger om de enkelte ejendomme skal gælde med virkning  

 fra den 1. april 1997.
Til § 17 Det foreslås, at det i § 6 i lov om forbrugerbeskyttelse ved erhvervelse  

 af fast ejendom m.v. anføres, at reglerne i lovens kapitel 2 om  

 fortrydelsesret ved køb af fast ejendom m.v. ikke finder anvendelse på  

 aftaler, der er omfattet af den foreslåede lov om forbrugeraftaler, der giver  

 brugsret til fast ejendom på timesharebasis.
 Med den ændrede formulering af bestemmelsen præciseres det også, at  

 fortrydelsesretten bl.a. ikke finder anvendelse ved auktion over andele eller  

 aktier m.v. i juridiske personer eller enheder, der ejer den pågældende faste  

 ejendom.
Til § 18 Det foreslås, at det i stempelafgiftsloven udtrykkeligt slås fast, at  

 stempel af dokumenter vedrørende aftaler, der bortfalder som følge af, at  

 forbrugeren benytter fortrydelsesretten efter lovforslagets § 8, dvs. inden  

 for den generelle frist på 10 dage fra aftalens indgåelse, efter anmodning  

 skal tilbagebetales.
En tilsvarende særbestemmelse findes i lov om forbrugerbeskyttelse ved  

 erhvervelse af fast ejendom m.v. (§ 24) vedrørende tilbagetrædelse efter  

 reglerne i denne lov.
Efter de generelle regler i stempelafgiftsloven er der  

 alene adgang til, at stempelmyndigheden efter et skøn kan godtgøre stempel,  

 som er anvendt i forbindelse med dokumenter vedrørende et retsforhold, som  

 ikke kommer til eksistens, eller vedrørende en aftale, som annulleres.
Til § 19 Bestemmelsen indeholder en sædvanlig hjemmel til at sætte loven i kraft  

 for Færøerne og Grønland.
Skriftlig fremsættelse (27. november 1996) Justitsministeren (Bjørn Westh):
 Hermed tillader jeg mig for det høje Ting at fremsætte:
 Forslag til lov om forbrugeraftaler, der giver brugsret til fast  

 ejendom på timesharebasis.
(Lovforslag nr.
L 85).
 Hovedformålet med dette lovforslag er at styrke forbrugerbeskyttelsen ved  

 indgåelse af aftaler, der giver brugsret til fast ejendom på timesharebasis.  

 Det er samtidig et formål med lovforslaget at gennemføre et EU-direktiv om  

 beskyttelse af køber i forbindelse med visse aspekter ved kontrakter om  

 brugsret til fast ejendom på timesharebasis.
Der findes for tiden cirka 20 timeshareprojekter i Danmark.
Hertil kommer,  

 at et større antal personer her i landet har erhvervet brugsret til fast  

 ejendom på timesharebasis til ejendomme, der er beliggende i udlandet.
I alt  

 anslås det, at der i 1995 var cirka 12.000 danske timeshareejere m.v.
Markedet for timeshareandele m.v. har - både i Danmark og i udlandet -  

 været præget af væsentlige problemer for forbrugerne.
Der har navnlig været  

 tale om brug af påtrængende og aggresive salgsmetoder.
Disse problemer er  

 bl.a. omtalt i Nordisk Ministerråds rapport "Timesharing" fra 1995.
 Det er på denne baggrund navnlig lovforslagets formål at sikre, at  

 forbrugeren forud for aftaleindgåelsen modtager de oplysninger, som er  

 nødvendige for nærmere at vurdere indholdet af en timeshareaftale, og  

 samtidig at give forbrugeren mulighed for at fortryde en indgået aftale i en  

 vis periode efter aftalens indgåelse.
De foreslåede nye regler vil finde anvendelse på forbrugeraftaler, der  

 giver brugsret til fast ejendom på timesharebasis, og som binder forbrugeren  

 i mindst tre år.
Det karakteristiske ved timeshareaftaler er, at brugsretten  

 til den faste ejendom er opdelt i afgrænsede tidsrum.
Reglerne i lovforslaget  

 kan ikke ved aftale fraviges til skade for forbrugeren.
Det foreslås bl.a., at sælgeren skal have pligt til at give en række  

 oplysninger, når en forbruger henvender sig og anmoder om oplysninger om en  

 timeshareejendom.
Oplysningerne, som skal gives i et særligt dokument, drejer  

 sig bl.a. om de faktiske forhold vedrørende ejendommen, om den pris, som  

 sælgeren forlanger for ejendommen og om de skønnede udgifter til drift og  

 vedligeholdelse af ejendommen m.v.
Der foreslås også regler om dokumentets sprog, som har til formål at  

 sikre, at dokumentet affattes på et sprog, som forbrugeren forstår.
Al  

 reklame vedrørende brugsret til fast ejendom på timesharebasis skal indeholde  

 oplysning om, at sælgeren har pligt til at udlevere det nævnte dokument, og  

 om, hvor dokumentet kan fås.
De oplysninger, som skal indgå i dokumentet, bliver som udgangspunkt en  

 del af en eventuel senere aftale.
Det foreslås, at aftalen også skal  

 indeholde visse yderligere oplysninger, bl.a. om, i hvilket tidsrum  

 forbrugeren kan benytte ejendommen.
Der foreslås herudover regler om aftalens  

 sprog, som sikrer, at aftalen altid vil foreligge på et sprog, som  

 forbrugeren forstår.
Det foreslås endvidere, at forbrugeren skal have fortrydelsesret ved  

 aftaler om erhvervelse af fast ejendom på timesharebasis.
Med indførelsen af  

 en fortrydelsesret sikres forbrugeren tid til at overveje aftalen nærmere,  

 eventuelt bistået af en sagkyndig rådgiver.
Betingelsen for at benytte fortrydelsesretten er alene, at forbrugeren  

 giver meddelelse herom til sælgeren inden udløbet af fortrydelsesfristen, der  

 normalt er 10 dage fra aftalens indgåelse.
Der foreslås imidlertid en  

 væsentligt længere fortrydelsesfrist, hvis aftalen ikke indeholder visse  

 nærmere angivne oplysninger, herunder bl.a. oplysning om fortrydelsesretten.  

 I så fald udløber fristen først 10 dage efter, at sælgeren har meddelt  

 forbrugeren de manglende oplysninger, dog senest 3 måneder og 10 dage efter  

 aftalens indgåelse.
Hvis forbrugeren benytter fortrydelsesretten, kan sælgeren ikke gøre noget  

 krav gældende over for forbrugeren angående aftalen.
Ligeledes bortfalder  

 eventuelle kreditaftaler, som forbrugeren har indgået i anledning af aftalen  

 med sælgeren eller med en tredjemand på grundlag af en aftale mellem sælgeren  

 og den pågældende tredjemand.
 For at sikre, at forbrugeren har en reel mulighed for at benytte  

 fortrydelsesperioden til at overveje aftalen, foreslås det, at sælgeren ikke  

 må kræve eller modtage betaling fra forbrugeren, før fortrydelsesfristen er  

 udløbet.
Dette forbud mod forskudsbetaling m.v. omfatter også betaling til en  

 tredjemand, der efter aftale med sælgeren yder forbrugeren lån til dækning af  

 den aftalte betaling.
Sælgeren vil dermed som udgangspunkt kunne kræve  

 betaling af forbrugeren, når fortrydelsesfristen på 10 dage fra aftalens  

 indgåelse er udløbet.
 Hvis der gælder en længere fortrydelsesfrist, fordi sælgeren har undladt  

 at give forbrugeren visse oplysninger, vil forbudet mod forskudsbetaling  

 imidlertid gælde, indtil også den forlængede fortrydelsesfrist er udløbet,  

 dvs. i højst 3 måneder og 10 dage efter aftalens indgåelse.
I nogle tilfælde udbydes der timeshareandele til ejendomme, hvor bygninger  

 m.v. endnu ikke er færdigopført.
Hvis aftalen bortfalder, fordibygninger m.v.  

 ikke færdigopføres, vil forbrugeren bl.a. have krav på at få de beløb  

 tilbagebetalt, som forbrugeren eventuelt har betalt i henhold til aftalen.
 For at sikre dette tilbagebetalingskrav foreslås det, at sælgeren i  

 tilfælde, hvor bygninger m.v. ikke er færdigopført på tidspunktet for  

 aftalens indgåelse, skal stille betryggende sikkerhed for  

 tilbagebetalingskravet.
 Idet jeg tillader mig i øvrigt at henvise til lovforslaget og  

 bemærkningerne hertil, skal jeg anbefale lovforslaget til det høje Tings  

 velvillige behandling.
EUROPA-PARLAMENTETS OG RÅDETS DIREKTIV 94/47/EF af 26. oktober 1994 om beskyttelse af køber i forbindelse med visse aspekter ved kontrakter om brugsret til fast ejendom på timeshare-basis EUROPA-PARLAMENTET OG RÅDET FOR DEN EUROPÆISKE UNION HAR - under henvisning til traktaten om oprettelse af Det Europæiske Fællesskab,  

 særlig artikel 100 A, under henvisning til forslag fra Kommissionen (1) , under henvisning til udtalelse fra Det Økonomiske og Sociale Udvalg (2) , i henhold til fremgangsmåden i traktatens artikel 189 B (3) , og ud fra følgende betragtninger:
1. forskellene mellem de nationale lovgivninger vedrørende kontrakter om  

 brugsret til en eller flere faste ejendomme på timeshare-basis kan skabe  

 hindringer for det indre markeds funktion, konkurrenceforvridning og opdeling  

 af de nationale markeder; (1) EFT C 299 af 5.11.1993, s. 8 (2) EFT C 108 af 19.4.1993, s.1.
 (3) Europa-Parlamentets udtalelse (EFT C 176 af 28.6.1993, s. 95 og EFT C  

 255 af 20.9.1993, s. 70, bekræftet den 2.12.1993, EFT C 342 af 20.12.1993, s.  

 3), Rådets fælles holdning af 4.3.1994 (EFT C 137 af 19.5.1994, s. 42),  

 Europa-Parlamentets afgørelse af 4.5.1994 og Forligsudvalgets fælles udkast  

 af 22.9.1994.
2. formålet med dette direktiv er at skabe et minimum af fælles regler  

 herom, der kan sikre, at det indre marked fungerer, og derved beskytte køber;  

 disse regler behøver kun at omfatte de aspekter af kontraktforholdet, der  

 vedrører oplysninger om indholdet af kontrakten og reglerne for formidling af  

 disse oplysninger samt procedurerne og reglerne for ophævelse og  

 tilbagetrædelse; et direktiv er den retsakt, der egner sig bedst til at nå  

 dette mål; dette direktiv er således i overensstemmelse med  

 subsidiaritetsprincippet; 3. den juridiske karakter af de rettigheder, som de i dette direktiv  

 omhandlede kontrakter vedrører, er meget forskellig i medlemsstaterne; der  

 bør derfor henvises til disse forskellige lovgivninger på en sammenfattende  

 måde, idet der gives en tilstrækkelig bred definition af disse kontrakter,  

 uden at dette indebærer en harmonisering af EF-plan af de pågældende  

 rettigheders juridiske karakter; 4. dette direktiv indeholder ingen bestemmelser om, i hvilket omfang der  

 kan indgås kontrakter om brugsret til en eller flere faste ejendomme på  

 timeshare-basis i medlemsstaterne, eller om retsgrundlaget for disse  

 kontrakter; 5. i praksis er kontrakter om erhvervelse af brugsret til en eller flere  

 faste ejendomme på timeshare-basis forskellige fra udlejningskontrakter;  

 denne forskel kommer bl.a. til udtryk i betalingsmåden; 6. det observeres på markedet, at hoteller, hotellejligheder eller andre  

 former for ferieboliger er berørt af kontraktforhold, der svarer til dem, som  

 har gjort dette direktiv nødvendigt; 7. det bør undgås, at der gives vildledende eller ufuldstændige  

 oplysninger specielt i forbindelse med salg af brugsret til en eller flere  

 faste ejendomme på timeshare-basis; oplysningerne bør suppleres med et  

 dokument, som skal være til rådighed for enhver, der ønsker det; de  

 oplysninger, der findes i dette supplerende dokument, skal også indgå i  

 kontrakten om erhvervelse af brugsret til en eller flere faste ejendomme på  

 timesharebasis; 8. for at sikre køber en høj grad af beskyttelse og under hensyntagen til  

 de særlige forhold omkring systemer for brugsret til fast ejendom på  

 timeshare-basis skal kontrakten om erhvervelse af brugsret til en eller flere  

 ejendomme på timeshare-basis indeholde visse minimumselementer; 9. for at indføre en effektiv beskyttelse af køber, bør der fastsættes  

 minimumsforpligtelser, som sælger skal opfylde i forhold til køber; 10. kontrakten om erhvervelse af brugsret til en eller flere faste  

 ejendomme på timeshare-basis skal blandt Fælleskabets officielle sprog  

 affattes på sproget eller et af sprogene i den medlemsstat, hvor køber har  

 bopæl, eller på sproget eller et af sprogene i den medlemsstat, hvor han er  

 statsborger; den medlemsstat, hvor køber har bopæl, kan imidlertid kræve, at  

 kontrakten blandt Fællesskabets officielle sprog, affattes på et eller flere  

 af medlemsstatens sprog; det er nødvendigt, at der foreligger en autoriseret  

 oversættelse af kontrakten med henblik på de formaliteter, der skal opfyldes  

 i den medlemsstat, hvor ejendommen er beliggende; 11. for at give køber bedre mulighed for at vurdere, hvilke forpligtelser  

 og rettigheder der følger af de indgåede kontrakter, bør der tilstås ham en  

 frist, inden for hvilken han uden at angive nogen grund kan træde tilbage fra  

 kontrakten, henset til at den faste ejendom ofte er beliggende i en anden  

 stat end købers og er omfattet af en anden lovgivning end den, der gælder i  

 købers land; 12. et krav fra sælgers side om betaling af forskud inden udløbet af den  

 frist, inden for hvilken køber uden at angive nogen grund kan træde tilbage  

 fra kontrakten, kan mindske købers beskyttelse; der bør derfor være forbud  

 mod betaling af forskud indtil udløbet af nævnte frist; 13. i tilfælde af ophævelse af eller tilbagetrædelse fra en kontrakt om  

 erhvervelse af brugsret til en eller flere faste ejendomme på  

 timeshare-basis, hvis pris helt eller delvis dækkes af en kredit, som ydes  

 køber af sælger eller af tredjemand på grundlag af en aftale mellem  

 tredjemand og sælger, bør det fastsættes, at kreditaftalen ophæves, uden at  

 der kan kræves bod; 14. der er i visse tilfælde risiko for, at forbrugeren mister den  

 beskyttelse, der er fastsat i dette direktiv, når kontrakten underkastes  

 lovgivningen i et tredjeland; dette direktiv bør derfor indeholde  

 bestemmelser, der tager sigte på at imødegå denne risiko; 15. det tilkommer medlemsstaterne at træffe foranstaltninger til sikring  

 af, at sælger opfylder de forpligtelser, der påhviler ham - UDSTEDT FØLGENDE DIREKTIV:
Artikel 1 Formålet med dette direktiv er en indbyrdes tilnærmelse af  

 medlemsstaternes love og administrative bestemmelser om beskyttelse af køber  

 i forbindelse med visse aspekter ved kontrakter, der direkte eller indirekte  

 vedrører brugsret til en eller flere faste ejendomme på timeshare-basis.
 Dette direktiv vedrører kun bestemmelserne vedrørende følgende aspekter af  

 kontraktforholdet:
- oplysninger om indholdet af kontrakten og reglerne for formidling af  

 disse oplysninger; - procedurerne og reglerne for ophævelse og tilbagetrædelse.
 Medlemsstaterne er under overholdelse af traktatens almindelige  

 bestemmelser fortsat kompetente med hensyn til de øvrige aspekter, bl.a. med  

 henblik på at fastslå den juridiske karakter af de rettigheder, som de i  

 dette direktiv omhandlede kontrakter vedrører.
Artikel 2 I dette direktiv forstås ved:
- »kontrakt, der direkte eller indirekte vedrører erhvervelse af en  

 brugsret til en eller flere faste ejendomme på timeshare-basis«, i det  

 følgende benævnt »kontrakt«, enhver kontrakt eller ethvert sæt  

 kontrakter, som er indgået for mindst tre år, og hvorved en tinglig rettighed  

 eller enhver anden brugsret til en eller flere faste ejendomme i en periode  

 af året, som ligger fast eller kan fastsættes efter aftale, og som ikke kan  

 være under en uge, mod betaling af en bestemt samlet pris direkte eller  

 indirekte stiftes eller overdrages eller loves overdraget; - »fast ejendom«, enhver ejendom til beboelse eller enhver del  

 deraf, som den i kontrakten omhandlede rettighed vedrører; - »sælger«, enhver fysisk eller juridisk person, som i  

 forbindelse med de transaktioner, der er omfattet af dette direktiv,  

 erhvervsmæssigt stifter, overdrager eller forpligter sig til at overdrage den  

 i kontrakten omhandlede rettighed; - »køber«, enhver fysisk person, der som part i de  

 transaktioner, der er omfattet af dette direktiv, i et øjemed, som ikke kan  

 anses for at være erhvervsmæssigt, får overdraget den i kontrakten omhandlede  

 rettighed, eller til fordel for hvem den i kontrakten omhandlede rettighed  

 stiftes.
Artikel 3 1. Medlemsstaterne fastsætter i deres lovgivning foranstaltninger med  

 henblik på at forpligte sælger til at udlevere enhver, der anmoder om  

 oplysninger om den eller de faste ejendomme, et dokument, som ud over en  

 almindelig beskrivelse af ejendommen eller ejendommene mindst skal indeholde  

 kortfattede og præcise oplysninger om de i litra a)-g), i) og l) i bilaget  

 anførte elementer samt om, hvorledes yderligere oplysninger kan fås.
 2. Medlemsstaterne fastsætter i deres lovgivning, at alle de oplysninger,  

 der er omhandlet i stk. 1, og som skal findes i det i stk. 1 nævnte dokument,  

 skal udgøre en integrerende del af kontrakten.
 Medmindre andet udtrykkeligt er aftalt mellem parterne, kan der kun  

 foretages ændringer i oplysningerne i det i stk. 1 omhandlede dokument som  

 følge af omstændigheder, som sælger ikke selv er herre over.
 Ændringer i disse oplysninger skal meddeles køber inden kontraktens  

 indgåelse.
 Ændringerne skal udtrykkeligt fremgå af kontrakten.
 3. Al reklame vedrørende den pågældende faste ejendom skal indeholde  

 oplysning om, at det er muligt at få det i stk. 1 nævnte dokument, og om,  

 hvor det kan fås.
Artikel 4 Medlemsstaterne fastsætter i deres lovgivning:
- at kontrakten, som skal være skriftlig, mindst skal indeholde de  

 oplysninger, der er nævnt i bilaget; - at kontrakten og det i artikel 3, stk. 1, nævnte dokument blandt  

 Fællesskabets officielle sprog efter købers valg skal affattes enten på  

 sproget eller et af sprogene i den medlemsstat, hvor han har bopæl, eller på  

 sproget eller et af sprogene i den medlemsstat, hvor han er statsborger.  

 Imidlertid kan den medlemsstat, hvor køber har bopæl, kræve, at kontrakten  

 blandt Fællesskabets officielle sprog under alle omstændigheder mindst  

 affattes på et eller flere af medlemsstatens sprog; og - at sælger skal udlevere køber en autoriseret oversættelse af kontrakten  

 til et af Fællesskabets officielle sprog, som er sproget eller et af sprogene  

 i den medlemsstat, hvor den faste ejendom er beliggende.
Artikel 5 Medlemsstaterne fastsætter følgende i deres lovgivning:
 1) Ud over de muligheder, som køber efter den nationale ret har for at få  

 kontrakter erklæret ugyldige, har han følgende rettigheder:
- Han kan uden at angive nogen grund at træde tilbage fra kontrakten inden  

 for en frist på ti kalenderdage fra begge parters underskrivelse af  

 kontrakten eller af en bindende foreløbig kontrakt.
Er den tiende dag en søn-  

 eller helligdag, forlænges fristen til den førstkommende arbejdsdag; - Hvis kontrakten på tidspunktet for begge parters underskrivelse af denne  

 eller af en bindende foreløbig kontrakt ikke indeholder de oplysninger, der  

 er nævnt i litra a), b), c), d), nr. 1 og 2, h), i), k), l) og m) i bilaget,  

 kan han ophæve kontrakten inden for en frist på tre måneder fra dette  

 tidspunkt.
Hvis de pågældende oplysninger meddeles inden for denne frist på  

 tre måneder, råder køber fra tidspunktet for meddelelsen af oplysningerne  

 over den i første led anførte tilbagetrædelsesfrist; - Hvis køber ved udløbet af den i andet led anførte frist på tre måneder  

 ikke har benyttet sig af retten til ophævelse, og hvis kontrakten ikke  

 indeholder de oplysninger, der er nævnt i litra a), b), c), d), nr. 1 og 2,  

 h), i), k), l) og m) i bilaget, råder køber fra dagen efter udløbet af denne  

 frist over den i første led anførte tilbagetrædelsesfrist.
2) Hvis køber ønsker at udøve de i nr. 1 omhandlede rettigheder, skal han  

 på en måde, der har beviskraft i henhold til international ret, inden udløbet  

 af den pågældende frist sende en meddelelse herom til den, hvis navn og  

 adresse er anført i kontrakten med henblik herpå, efter de nærmere regler,  

 der er angivet i kontrakten i medfør af litra l) i bilaget.
Sker meddelelsen  

 skriftligt, anses fristen for overholdt, såfremt den er afsendt inden  

 fristens udløb.
3) Hvis køber benytter den i nr. 1, første led, omhandlede ret, kan han  

 kun forpligtes til i givet fald at godtgøre de udgifter, der i henhold til  

 den nationale ret er påløbet i forbindelse med indgåelse af og  

 tilbagetrædelse fra kontrakten, og som følger af handlinger, der obligatorisk  

 skal foretages inden udløbet af den periode, der er omhandlet i nr. 1, første  

 led.
Disse udgifter skal udtrykkeligt anføres i kontrakten.
 4) Hvis køber benytter den i nr. 1, andet led, fastsatte ophævelsesret,  

 skal han ikke betale nogen godtgørelse.
Artikel 6 Medlemsstaterne fastsætter i deres lovgivning bestemmelser om forbud mod  

 enhver forskudsbetaling fra køber inden udløbet af den periode, hvor  

 tilbagetrædelsesretten kan udøves.
Artikel 7 Medlemsstaterne fastsætter i deres lovgivning, at:
- hvis prisen helt eller delvis er dækket af en kredit, der ydes af  

 sælger, eller - hvis prisen helt eller delvis er dækket af en kredit, som tredjemand  

 yder køber på grundlag af en aftale mellem tredjemand og sælger, ophæves kreditaftalen, uden at der kan kræves bod, hvis køber benytter den  

 i artikel 5 fastsatte ret til ophævelse af eller tilbagetrædelse fra  

 kontrakten.
 Medlemsstaterne fastsætter reglerne for ophævelse af kreditaftalen.
Artikel 8 Medlemsstaterne fastsætter i deres lovgivning, at en klausul, ved hvilken  

 køber fraskriver sig de rettigheder, der er omhandlet i dette direktiv, eller  

 ved hvilken sælger fritages for de forpligtelser, der påhviler ham i henhold  

 til dette direktiv, ikke binder køber, på de betingelser, der er fastsat i  

 den nationale ret.
Artikel 9 Medlemsstaterne træffer de nødvendige foranstaltninger til, at køber,  

 uanset hvilken lov der gælder, ikke mister den beskyttelse, som dette  

 direktiv giver, hvis den faste ejendom er beliggende på en medlemsstats  

 område.
Artikel 10 Medlemsstaterne fastsætter i deres lovgivning, hvilke konsekvenser det  

 får, at bestemmelserne i dette direktiv ikke overholdes.
Artikel 11 Dette direktiv er ikke til hinder for, at medlemsstaterne vedtager eller  

 opretholder bestemmelser, der sikrer en bedre beskyttelse af køber på  

 direktivets område, når deres forpligtelser i henhold til traktaten i øvrigt  

 opfyldes.
Artikel 12 1. Medlemsstaterne sætter de nødvendige love og administrative  

 bestemmelser i kraft for at efterkomme dette direktiv senest tredive måneder  

 efter offentliggørelsen i De Europæiske Fællesskabers Tidende.
De underretter  

 straks Kommissionen herom.
Når medlemsstaterne vedtager disse love og administrative bestemmelser,  

 skal de indeholde en henvisning til dette direktiv, eller de skal ved  

 offentliggørelsen ledsages af en sådan henvisning.
De nærmere regler for  

 denne henvisning fastsættes af medlemsstaterne.
 2. Medlemsstaterne meddeler Kommissionen teksten til de nationale  

 retsforskrifter, som de udsteder på det område, der er omfattet af dette  

 direktiv.
Artikel 13 Dette direktiv er rettet til medlemsstaterne.
Udfærdiget i Strasbourg, den 26. oktober 1994 På Europa-Parlamentets vegne På Rådets vegne K.
HANSCH J.
EEKHOFF Formand Formand - - - - - BILAG OPLYSNINGER, DER MINDST SKAL VÆRE INDEHOLDT I KONTRAKTEN, JF.
ARTIKEL 4 a) Parternes identitet og hjemsted samt nøjagtig angivelse af sælgers  

 juridiske status ved kontraktens indgåelse samt af ejers identitet og  

 hjemsted; b) den nøjagtige karakter af den rettighed, kontrakten vedrører, samt  

 angivelse af betingelserne for udøvelsen af denne rettighed på den eller de  

 medlemsstaters område, hvor den eller de faste ejendomme er beliggende, og  

 angivelse af, om disse betingelser er opfyldt, eller, hvis dette ikke er  

 tilfældet, hvilke betingelser der endnu ikke er opfyldt; c) når rettigheden vedrører en bestemt fast ejendom, en nøjagtig  

 beskrivelse af denne og dens beliggenhed; d) er der tale om en fast ejendom under opførelse:
1) hvor langt opførelsen er fremme; 2) en skønsmæssig vurdering af, hvor længe færdiggørelsen af den faste  

 ejendom vil vare; 3) er der tale om en bestemt fast ejendom, nummeret på byggetilladelsen  

 samt navn og fuldstændig adresse på den eller de myndigheder, der er  

 kompetente i sagen; 4) graden af færdiggørelse af de fælles tjenesteydelser, der er nødvendige  

 for at gøre den faste ejendom funktionel (tilslutning til gas, elektricitet,  

 vand og telefon); 5) eventuel garanti for færdiggørelse af den faste ejendom og, såfremt den  

 ikke færdiggøres, for tilbagebetaling af enhver foretaget betaling samt i  

 givet fald, på hvilke vilkår denne garanti gives; e) de fælles tjenesteydelser (belysning, vand, vedligeholdelse,  

 renovation), som køber har eller vil få adgang til, og vilkårene herfor; f) de fællesfaciliteter såsom swimmingpool, sauna mv., som køber eventuelt  

 har eller vil få adgang til, og i givet fald vilkårene herfor; g) principperne for vedligeholdelse og reparation samt administration og  

 drift af den faste ejendom; h) nøjagtig angivelse af, i hvilken periode den rettighed, kontrakten  

 vedrører, kan udøves, og efter omstændighederne ordningens varighed;  

 angivelse af, fra hvilken dato køber kan udnytte den rettighed, kontrakten  

 vedrører; i) den pris, køber skal betale for at udøve den rettighed, kontrakten  

 vedrører; et skøn over det beløb, køber skal betale for at anvende  

 fællesfaciliteter og fælles tjenesteydelser; beregningsgrundlaget for  

 udgifter i forbindelse med købers benyttelse af den faste ejendom,  

 lovpligtige udgifter (skatter, afgifter mv.) og andre administrative udgifter  

 (drift, vedligeholdelse, reparationer mv.); j) angivelse af, at erhvervelsen ikke vil være forbundet med omkostninger,  

 byrder eller forpligtelser, ud over hvad der er angivet i kontrakten; k) eventuel mulighed for at deltage i en ordning med ombytning og/eller  

 videresalg af den rettighed, kontrakten vedrører, samt eventuelle  

 omkostninger, hvis sælger eller en af ham i kontrakten udpeget tredjemand  

 varetager denne ordning; l) oplysninger om ophævelses- og tilbagetrædelsesretten og angivelse af,  

 til hvem en eventuel ophævelses- eller tilbagetrædelsesmeddelelse skal  

 rettes, samt angivelse af den eller de måder, på hvilke kommunikationen kan  

 ske; nøjagtig angivelse af beskaffenheden og størrelsen af de omkostninger,  

 køber skal godtgøre i overensstemmelse med artikel 5, nr. 3, i dette  

 direktiv, hvis han benytter tilbagetrædelsesretten; i givet fald oplysning om  

 reglerne for at ophæve en til kontrakten knyttet kreditaftale i tilfælde af  

 ophævelse af eller tilbagetrædelse fra kontrakten; m) tid og sted for hver af parternes underskrivelse af kontrakten.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 17 I lov nr. 391 af 14. juni 1995 om forbrugerbeskyttelse ved erhvervelse af  

 fast ejendom m.v. foretages følgende ændring:
 1. § 6, stk. 1 og 2, affattes således:
 »Reglerne i dette kapitel gælder med de i stk. 2 nævnte undtagelser  

 for aftaler om køb af fast ejendom, når ejendommen hovedsagelig er bestemt  

 til beboelse for køberen, samt under samme betingelse for aftaler om køb af  

 andel i en andelsboligforening og køb af aktie eller andet adkomstdokument  

 med tilknyttet brugsret til en bolig.
Stk. 2. Reglerne gælder ikke for aftaler om køb af fast ejendom  

 m.v. på auktion, eller når der ved aftalens indgåelse er indgivet begæring om  

 tvangsauktion, og køberen vidste eller burde vide dette.
Reglerne gælder  

 endvidere ikke for køb af landbrugsejendom, der er undergivet landbrugspligt,  

 eller for køb, som er omfattet af lov om forbrugeraftaler, der giver brugsret  

 til fast ejendom på timesharebasis.« § 6. Reglerne i dette kapitel gælder for aftaler om køb af fast  

 ejendom, når ejendommen hovedsaglig er bestemt til beboelse for køberen, jf.  

 dog stk. 2. Reglerne gælder under samme betingelse for aftaler om køb af  

 andel i en andelsboligforening samt køb af aktie eller andet adkomstdokument  

 med tilknyttet brugsret til en bolig bortset fra brugsret på timesharebasis.
Stk. 2. Reglerne gælder ikke for køb af fast ejendom på auktion,  

 eller når der ved aftalens indgåelse er indgivet begæring om tvangsauktion og  

 køberen vidste eller burde vide dette.
Reglerne gælder endvidere ikke for køb  

 af landbrugsejendom, der er undergivet landbrugspligt.
§ 18 I lov om stempelafgift, jf. lovbekendtgørelse nr. 741 af 4. september  

 1995, som ændret ved lov nr. 1070 af 12. december 1995 og lov nr. 1072 af 12.  

 december 1995, indsættes i § 29, stk. 1, 2. pkt., efter »fast ejendom  

 m.v.«: », eller som følge af tilbagetrædelse efter § 8 i lov om  

 forbrugeraftaler, der giver brugsret til fast ejendom på timesharebasis, når  

 tilbagetrædelsen sker senest 10 dage efter aftalens indgåelse.« § 29. Kommer det retsforhold, som et dokument vedrører, ikke til  

 eksistens, eller annulleres aftalen med eller uden erstatning, kan  

 stempelmyndigheden bestemme, at det anvendte stempel skal godtgøres.  

 Stempelmyndigheden godtgør dog på begæring stempel af dokumenter vedrørende  

 en aftale, der bortfalder som følge af tilbagetrædelse efter reglerne i lov  

 om forbrugerbeskyttelse ved erhvervelse af fast ejendom mv.
(* 1) Gennemførelse af Europa-Parlamentets og Rådets direktiv 94/47/EF af 26. oktober 1994 om beskyttelse af køber i forbindelse med visse aspekter ved kontrakter om brugsret til fast ejendom på timesharebasis, EF-Tidende 1994 L 280, side 83ff.
