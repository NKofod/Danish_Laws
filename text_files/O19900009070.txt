Resumé En indsat i detentionen i Godhavn i Grønland afgik i sommeren  

 1989 ved døden.
Af obduktionserkæringen fremgik det, at den indsatte var død  

 af  

 varme på grund af en defekt termostat i cellen.
Med henvisning til ombudsmandslovens § 6, stk. 5, anmodede  

 ombudsmanden Justitsministeriet om at blive underrettet om den undersøgelse,  

 som han gik ud fra ville blive iværksat.
Af undersøgelsen fremgik det, at  

 detentionerne  

 i Grønland ikke blot blev anvendt til ophold for berusede personer, men også  

 i  

 vid udstrækning til varetægtsfængsling.
Det fremgik endvidere af  

 undersøgelsen,  

 at de bygningsmæssige forhold i de grønlandske detentioner - med nogle få  

 undtagelser - var absolut utilfredsstillede.
 Ombudsmanden tog til efterretning, at i detentionen i Godhavn var  

 de værste sikkerhedsmæssige mangler -  

 som var den direkte årsag til dødsfaldet i sommeren 1989 - blevet  

 afhjulpet.
 Ombudsmanden fandt, at forholdene i detentionerne i 7 byer i  

 Grønland (herunder Godhavn) var så uforsvarlige, at en udbedring burde  

 iværksættes omgående.
 Ombudsmanden fandt endvidere, at forholdene i flere øvrige  

 detentioner i Grønland i hvert fald i sikkerhedsmæssig henseende var så  

 ringe,  

 at en højnelse af standarden burde ske hurtigst muligt.
 Endelig fandt ombudsmanden, at reglerne for tilsyn mv. med  

 indsatte burde tages op til fornyet overvejelse. (J. nr. 1989-1160-610).
 Forholdene i grønlandske detentioner.
 Den 23. oktober 1990 skrev jeg således til Justitsministeriet:
 "Med hjemmel i ombudsmandslovens § 6, stk. 5, anmodede jeg  

 i skrivelse af 28. juli 1989 - i anledning af et dødsfald i Arresthuset  

 (detentionen)  

 i Godhavn/Qeqertarsuaq - Justitsministeriet om underretning om resultatet af  

 den undersøgelse, som jeg gik ud fra, at sagen gav Justitsministeriet  

 anledning  

 til.
I skrivelse af 20. marts 1990 modtog jeg Justitsministeriets udtalelse  

 i sagen.
Udtalelsen vedrørte hovedsageligt spørgsmålet om disciplinære  

 reaktioner over for den politiassistent, der var vagthavende på tidspunktet  

 for  

 dødsfaldet.
Det fremgik af udtalelsen, at den pågældende politiassistent  

 havde modtaget en irettesættelse.
 I skrivelse af 23. april 1990 anmodede jeg herefter Justitsministeriet  

 om en supplerende udtalelse i sagen.
 Jeg anførte følgende:
 "...
 Jeg har forstået, at rigspolitichefens særlige bygningskyndige  

 i september 1989 besøgte Grønland, hvor han besigtigede detentioner.
Til brug for mine videre overvejelser af, hvad jeg bør foretage,  

 og idet jeg henviser til bestemmelsen i ombudsmandslovens § 6, stk. 5,  

 anmoder  

 jeg Justitsministeriet om at fremkomme med en redegørelse, (1)  

  

 om  

  

 hvad der er  

 foretaget vedrørende de bygningsmæssige forhold i detentionen i Godhavn, (2)  

  

 om  

  

 hvad der er  

 sket - agtes foretaget - på baggrund af den bygningsagkyndiges undersøgelse  

 af  

 detentioner i Grønland; jeg anmoder i den forbindelse om at modtage  

 oplysninger  

 om, hvilke detentioner der blev besøgt, og jeg anmoder om at modtage den  

 rapport, som jeg går ud fra er udarbejdet. Øvrigt foreliggende materiale om  

 bygningsmæssige  

 forhold vedrørende detentioner i Grønland udbeder jeg mig tillige, (3)  

  

 om  

  

 Justitsministeriet overvejer eller er indstillet på at overveje en revision  

 af  

 bestemmelserne af 11. april 1984 vedrørende arrester og detentioner bl.a. med  

 henblik på en præcisering af punkt B. 6 om tilsyn med indsatte.
..." Jeg modtog herefter en udtalelse af 29. juni 1990 fra  

 Justitsministeriet tillige med et notat udfærdiget af rigspolitichefens  

 bygningsafdeling.  

 Endvidere modtog jeg billedmateriale vedrørende flere grønlandske detentioner  

 og et byggeprogram, som er udfærdiget for en detentionsbygning i  

 Egedesminde/Aasiaat.
Notatet er udfærdiget efter besøg i de nedenfor nævnte  

 detentioner i Grønland og efter indhentede skriftlige oplysninger fra  

 samtlige  

 politidistrikter i Grønland.
 Ad 1:
 Justitsministeriet har i udtalelsen af 29. juni 1990 for så vidt  

 angår dette punkt oplyst følgende:
"Rigspolitichefen har over for Justitsministeriet oplyst,  

 at man har foranlediget, at radiatorerne i detentionen i Godhavn er blevet  

 udskiftet.
De nye radiatorer er blevet forsynet med termostatregulering.
Der  

 er endvidere blevet etableret et ventilationssystem i detentionen." Ad 2:
 Af notatet af 30. oktober 1989 fra rigspolitichefens bygningsafdeling  

 og det fremsendte billedmateriale fremgår følgende om forholdene i de enkelte  

 (eksisterende) detentioner:
 Godhavn/Qeqertarsuaq:
 "Detentionsafsnittet er beliggende i et støbt kælderafsnit  

 under politistationen.
Adgangen til afsnittet sker ad udvendig trætrappe.
Den udvendige  

 dør er forsynet med  

 1,5 mm  

 stålplader på begge sider og med 3 stk.
Rukolåse.
Døren fører ind til en lille forgang på 90x270 cm.
De 2 celler  

 er beliggende på hver side af gangen.
For enden af gangen findes et toilet  

 med  

 tørkloset.
Ingen bademulighed.
 Cellerne er hver på ca.  

 3,35  

 m²  

 - lofthøjden  

 203  

 cm.
 De er ikke forsynet med vinduer, og der er ikke luftindtag  

 bortset fra, hvad der kan komme ind ved utætheder omkring døren.
 Der er ingen form for ventilationsanlæg.
 Oprindelig har der været boret ventilationshuller i væggene  

 mellem cellerne og gangen, men de er blevet dækket til i forbindelse med  

 opsætning af finérplader på væggene i cellerne.
 I disse er der fastskruede træbrikse med tremmeforside og  

 oplukkelig liggeflade, der er sikret mod oplukning ved hængelås.
 Opvarmningen sker ved pladeradiatorer anbragt liggende på gulvet  

 under briksene.
 Efter dødsfaldet i den ene af cellerne er begge radiatorer  

 blevet forsynet med termostatventiler.
 Som radiatorerne er placeret kan en indsat nå termostatventilen  

 ved at stikke en hånd ind mellem tremmerne på briksens forside.
 Ingen tekniske sikkerhedsforanstaltninger og ingen bademulighed.
 Forholdene må i alle henseender betegnes som dårlige.
En ændring af varmeanlægget og etablering af ventilation af hele  

 detentionsafsnittet er iværksat efter tilkaldelse af håndværkere." Af det materiale, som jeg modtog med Justitsministeriets første  

 udtalelse i sagen, fremgik det, at det detentionslokale, hvori dødsfaldet  

 skete, har en længde på  

 238 cm,  

 en bredde på  

 140 cm  

 og en loftshøjde på  

 203 cm,  

 rumindholdet er således på  

 6,7  

 m³.
Der er ingen vinduer i rummet, og der var på  

 tidspunktet for dødsfaldet ingen form for ventilation; døren slutter helt  

 tæt;  

 rummets radiator var uden termostat; regulering af radiatoren kunne ikke  

 foretages af en person, der er påsat håndjern.
Radiatoren var på tidspunktet  

 for dødsfaldet indstillet til maksimal varme.
 Egedesminde/Aasiaat:
 "Detentionsafsnittet er sammenbygget med tjenesteboligen B.  

 186.
 Afsnittet består af 2 celler på henholdsvis 6 og  

 3,5 m², et lille toilet med  

 tørkloset, en lille gang og et opbevaringsskab til mad, kaffemaskine m.m.
 Der er ikke tilstrækkelig ventilation, ingen bademulighed, og  

 ingen tekniske sikkerhedsforanstaltninger.
 Forholdene må i såvel bygnings- som sikkerhedsmæssig henseende  

 betegnes som dårlige.
 Der foreligger projekt til opførelse af en ny detentionsbygning  

 i tilknytning til politistationen.
Vedligeholdelsen er ringe." Af det byggeprogram, der foreligger for detentionsbygningen i  

 denne by, fremgår det, at der foreligger 2 forslag til byggeprogram, hvoraf  

 det ene "ikke (kan) anbefales". Det fremgår endvidere, at  

 samtaleanlæg  

 fra de enkelte detentionsceller til vagthavende, TV-overvågning af de enkelte  

 celler og cellekald, så en indsat kan tilkalde eventuel hjælp, påtænkes  

 etableret.
 Narssak/Narsaq:
Detentionen i denne by er ikke omtalt i notatets beskrivelse af  

 detentionsforholdene.
Derimod foreligger der billeder af detentionen.
 Sukkertoppen/Maniitsoq:
 "Detentionsafsnittet er sammenbygget med tjenestebolig B.  

 510, der for tiden er ubeboet.
 Afsnittet består af 2 meget små celler, en lille forgang, et  

 lille toilet med tørkloset og et lille rum med håndvask og vaskemaskine.
 Der er ingen ventilation eller aftræk fra cellerne.
 Der er ingen sikkerhedsmæssige foranstaltninger (såsom røg/brandmelder,  

 kalde/samtaleanlæg el. andet).
 Forholdene må såvel i bygnings- som i sikkerhedsmæssig  

 henseende betegnes som dårlige.
Vedligeholdelsen er i øvrigt meget ringe." Upernavik:
Detentionen i denne by er ikke omtalt i notatets beskrivelse af  

 detentionsforholdene.
Billeder foreligger heller ikke.
 Umanak/Uummannaq:
"Detentionsafsnittet er sammenbygget med stationslederboligen  

 B. 133. Der er adgang såvel udefra som fra stationslederboligen.
Døren udefra  

 er forsynet med Rukolås og fører ind til en lille mellemgang, hvorfra der i  

 hver ende er adgang til en celle.
Fra gangen er der også adgang til et lille  

 toilet med tørkloset og håndvask.
Der er ikke afløb fra håndvasken - vandet  

 opsamles i en stor spand.
Cellerne er henholdsvis 4,35 og  

 5,25 m².
Opvarmningen sker ved  

 afskærmede radiatorer uden termostatsventiler.
 Påsætning af termostatventiler er iværksat på stedet.
Der forefindes ikke mekanisk ventilation.
Eneste frisklufttilførsel  

 sker gennem en 22x22 cm murstensrist i den ene celle.
Over dørene fra gangen  

 til cellerne findes en åbning med en diameter på ca.  

 17 cm  

 (eneste cirkulationsmulighed). I  

 hullerne har der formentlig siddet en mindre ventilator, som er blevet  

 ødelagt  

 af de indsatte.
 El-ledningerne forefindes stadig.
 Ingen tekniske sikkerhedsforanstaltninger og ingen bademulighed.
 Hele afsnittet trænger til en gennemgribende istandsættelse.
Forholdene må i alle henseender betegnes som dårlige." Julianehåb/Qaqortog:
Detentionen i denne by er ikke omtalt i notatets beskrivelse af  

 detentionsforholdene.
Billeder foreligger heller ikke.
 Kangatsiak:
Detentionen i denne by er ikke omtalt i notatets beskrivelse af  

 detentionsforholdene.
I forbindelse med beskrivelsen af politistationerne og  

 tjenesteboligerne omtales det, at der er tale om en detentionsbygning  

 indeholdende "standarddetention", kontor/op- holdsrum med sovemulighed, et detentionsrum, et fyrrum og et  

 toilet med håndvask.
Det fremgår endvidere, at de politimæssige opgaver  

 varetages  

 af Egedesminde politidistrikt.
 Der foreligger billeder af detentionsbygningen, hvoraf det bl.a.  

 fremgår, at der er toilet/baderum i tilknytning til detentionslokalet.
 Angmagssalik/Ammassalik:
Detentionen i denne by er ikke omtalt i notatets beskrivelse af  

 detentionsforholdene.
Derimod foreligger der billeder af detentionslokalerne  

 med enkelte beskrivende bemærkninger.
Heraf fremgår det bl.a., at der er 2  

 detentionslokaler,  

 og at i hvert fald det ene lokale er forsynet med udluftningsventil og kighul  

 i  

 døren.
 Christianshåb/Qasigiannguit:
"Detentionsafsnittet er sammenbygget med tjenestebolig B.  

 152 og indeholder 2 celler af rimelig størrelse.
Ventilationsanlægget var  

 uvirksomt, og der var problemer med varmekedlen.
Håndværker tilkaldt med  

 henblik på afgivelse af tilbud på reparation.
Tilbudet sendes til  

 politimesteren.
 Ingen tekniske sikkerhedsforanstaltninger.
 Afsnittet er i meget fin vedligeholdelsesmæssig stand.
Må betegnes som rimelig god." Jakobshavn/Ilulissat:
"Detentionsafsnittet er beliggende i en tilbygning til  

 politistationen.
Afsnittet indeholder 3 celler af rimelig størrelse og et  

 toilet med bad.
Der er adgang til afsnittet såvel ude- som indefra.  

 Indretningen er i det væsentlige i overensstemmelse med de danske  

 retningslinier  

 og må betegnes som rimeligt tilfredsstillende i bygningsmæssig henseende.  

 Vedligeholdelsen er tilsvarende god.
Udsugningen var ude af drift på grund af skader forårsaget af  

 indsatte.
Cellevinduerne er afblændet udvendig med plader (ingen lystilgang).  

 Hulpladerne er bevaret indvendig.
Ingen luftindtag.
 Det blev aftalt med stationslederen, at der snarest etableres  

 luftindtag i de afblændede vinduer, og at ventilationsanlægget retableres.
Ingen tekniske sikkerhedsforanstaltninger." Holsteinsborg/Sisimiut:
 "Detentionsafsnittet er placeret i selve politistationen.  

 Indretningen er i det væsentlige i overensstemmelse med de danske  

 retningslinier.
 Der forefindes 4 celler af rimelig størrelse.
 Der er installeret røg/brandmelder og samtaleanlæg med  

 forbindelse til nærliggende tjenestebolig, hvorfra detentionsgangen også er  

 TV-overvåget, samt til ekspeditionen og spisestuen.
Forholdene må betegnes som tilfredsstillende." Søndre  

 Strømfjord/Kangerlussuaq:
 "Detentionsafsnittet er sammenbygget med politistationen og  

 stationslederboligen.
 2 celler - god standard.
Der klages over støjproblemer.
Det ville derfor være ønskeligt,  

 at detentionen var adskilt fra den øvrige bygning (overdækket gang  

 imellem)." Godthåb/Nuuk:
 "Detentionsafsnittet er beliggende i forbindelse med politistationen  

 og indrettet efter danske retningslinier.
Varmeanlægget er forsynet med udendørs føler.
Ventilationsanlægget  

 har indblæsning med forvarmet luft.
Cellerne er forsynet  

 med samtaleanlæg og røg/brandmelder med  

 signal direkte til brandstationen og aktivering af udvendig klokke på  

 politigården.
Detentionsgangen er TV-overvåget fra vagthavendes kontor." Notatet fra rigspolitichefens bygningsafdeling indeholder  

 følgende generelle indledning til beskrivelsen af forholdene i detentionerne:
 "Til forståelse af afsnittet om detentionsforholdene i  

 Grønland må det indledningsvis understreges, at detentionsafsnittene, hvad  

 enten de er beliggende i eller ved politistationerne eller i tilknytning til  

 en  

 tjenestebolig ikke blot anvendes til ophold for berusede personer, men også i  

 vid udstrækning til sikring af langtidsanbragte (varetægtsfængslede), idet  

 der  

 ikke findes andre steder at anbringe dem (anstalt for domfældte el. lign.).
Opholdet for sidstnævnte personkreds kan have en varighed af op  

 til 1 måned eller måske mere, hvilket er ensbetydende med, at man ikke kan  

 holde de indsatte konstant indelukket i deres celle eller, når der er tale om  

 længere ophold, i detentionsafsnittet.
Når der er politipersonale på  

 stationen, vil de derfor normalt færdes frit rundt i lokalerne (dagtimerne).
 Almindelige berusere holdes derimod indelukket, indtil de efter  

 kort tid kan løslades.
Under den stedfundne besigtigelse af detentionsafsnittene har  

 det kunnet konstateres, at antallet af detentionsrum (celler) i flere  

 tilfælde  

 har været for få og for små.
Bl.a. er det ikke ualmindeligt, at 2 personer må  

 dele en celle på ca.  

 4 m².
 Det har også måttet konstateres, at der ved indretningen af  

 nyere detentionsafsnit ikke er taget tilstrækkeligt hensyn til  

 opholdsmulighed  

 for de langtidsanbragte, herunder også muligheden for at kunne vaske sit tøj.  

 Det har ført til, at de som nævnt færdes frit på politistationen i dagtimerne  

 uden konstant opsyn.
 Politiet i distrikterne udenfor Godthåb har lært at leve med  

 disse forhold, og problemet er vel også begrænset i dagtimerne, når der er  

 personale til stede, men i aften-og nattetimerne er tilsynet et absolut  

 problem  

 - ikke mindst, hvis detentionen er beliggende i tilknytning til en  

 tjenestebolig udenfor politistationen.
 På politistationen i Godthåb er der døgnvagt, medens der i de  

 øvrige politidistrikter er hjemmevagt i aften- og nattetimerne.
 Da politistyrken i distrikterne udenfor Godthåb er begrænset,  

 og hjemmevagten bestrides af een mand, er det vanskeligt at føre et løbende  

 tilsyn med de indsatte i politistationens detention.
Tilsvarende er gældende i de tilfælde, hvor detentionen er  

 placeret i forbindelse med en tjenestebolig.
Det kan ikke forventes, at  

 polititjenestemanden eller dennes hustru er til stede i boligen hele døgnet  

 året rundt.
I så tilfælde må tilsynet med de indsatte overlades til det  

 tjenestegørende personale, herunder hjemmevagten.
 Tilsynsproblemet sammenholdt med den omstændighed, at  

 detentionerne på Grønland for langt de flestes vedkommende ikke er forsynet  

 med  

 røg/brandmelder - lytte/kalde/samtaleanlæg eller TV-overvåget, er et så  

 alvorligt sikkerhedsmæssigt problem, at der snarest må tages skridt til en  

 undersøgelse af, hvorledes det kan løses på en efter forholdene  

 tilfredsstillende måde.
 Til brug herfor har Politimesteren i Grønland indhentet  

 skriftlige oplysninger fra samtlige politidistrikter vedrørende de  

 sikkerhedsmæssige  

 forhold, herunder tekniske installationer eller mangelen på samme.
Materialet beror hos rigspolitichefen." Endvidere indeholder notatet følgende konklusion og henstilling:
 "Konklusion:
 ...
Hvad angår detentionsforholdene må de i Sukkertoppen,  

 Egedesminde, Godhavn og Umanak betegnes som absolut utilfredsstillende,  

 medens  

 de i Godthåb er gode.
I Holsteinsborg, Kangatsiak, Christianshåb og  

 Jakobshavn  

 er de rimelig gode.
 I sikkerhedsmæssig henseende må forholdene - bortset fra Godthåb  

 og Holsteinsborg - betegnes som utilfredsstillende.
 Som generel betragtning bør anføres det ønskelige i, at der på  

 længere sigt søges indrettet opholdsfaciliteter til de langtidsanbragte,  

 såfremt politiet fortsat skal have dem i sin varetægt.
 Endvidere bør toilet- og badeforholdene løbende forbedres.
For at skabe større sikkerhed for de indsatte har rigspolitichefen  

 iværksat en gennemgang af de fra politidistrikterne indhentede oplysninger  

 vedrørende etablerede sikkerhedsanlæg (røg/brandmelder, samtaleanlæg m.v.)  

 eller  

 mangel på samme.
Når det i løbet af nogle måneder vil være afklaret,  

 hvorledes  

 og i hvilket omfang sådanne installationer skal/kan installeres, vil  

 rigspolitichefen anmode Politimesteren på Grønland om at lade arbejderne  

 iværksætte.
 Henstilling:
 1.
 Detentionsbyggeriet i Grønland bør søges fremmet mest muligt.
 2.
Justitsministeriets prioritering af anlægsopgaver for de  

 nærmeste år bør tages op til fornyet vurdering.
En ny detention eller en  

 udvidelse af den eksisterende i Godhavn bør indpasses i denne prioritering.
 3.
 Projektet til ny detentionsbygning i Egedesminde bør revurderes.
Afhændelse af stationslederboligen B. 615 i Sukkertoppen og erhvervelse  

 af en ny af samme standard som i de øvrige besøgte distrikter bør nærmere  

 undersøges, før en renovering iværksættes." I udtalelsen af 29. juni 1990 har Justitsministeriet anført  

 følgende om de generelle forhold i de grønlandske detentioner:
"Justitsministeriet overtog pr. 1. januar 1989 bygge- og  

 anlægssagerne vedrørende justitsvæsenet i Grønland fra Statsministeriet,  

 Grønlandsdepartementet (tidligere Grønlandsministeriet). Forud herfor deltog  

 Justitsministeriet i anlægsplanlægningen ved at fremkomme med prioriterede  

 ønsker til Grønlandsministeriets/ Grønlandsdepartementets bygge- og anlægsprogram.
For så vidt  

 angår bygge- og anlægsarbejder til brug for politiet skete dette efter samråd  

 med Politimesteren i Grønland og rigspolitichefen.
 Ved overtagelsen af sagsområdet var en ny politikutter under  

 bygning og blev afleveret fra værftet i maj 1989. Endvidere var en ny  

 politistation med detentionsafsnit i Angmagssalik under hovedprojektering.  

 Projekteringen er nu afsluttet, hvorefter Justitsministeriet den 7. maj 1990  

 har bemyndiget Grønlands Byggevæsen til at afholde licitation.
 Næst efter disse arbejder havde detentionsbyggeri i Egedesminde,  

 Narsaq, Sukkertoppen, Upernavik, Uumannaq og Julianehåb siden 1987 været de  

 højest prioriterede bygge- og anlægsarbejder.
I september 1989 besigtigede lederen af rigspolitichefens  

 bygningsafdeling en række bygninger og lokaler, herunder detentioner, i  

 Grønland.
I et notat til Justitsministeriet henstillede han herefter på  

 baggrund af besigtigelserne, at detentionsbyggeriet i Grønland blev søgt  

 fremmet mest muligt.
Han henstillede videre, at Justitsministeriets  

 prioritering af anlægsopgaver for de nærmeste år blev taget op til fornyet  

 vurdering, og at en ny detention eller en udvidelse af den eksisterende  

 detention i Godhavn måtte blive indpasset i prioriteringen.
Endelig  

 henstillede  

 han, at et tidligere udarbejdet skitseprojekt til ny detentionsbygning i  

 Egedesminde  

 måtte blive revurderet.
På baggrund heraf har Justitsministeriet anmodet Grønlands  

 Byggevæsen om at udarbejde et byggeprogram for detentionen i Egedesminde.  

 Byggeprogrammet forelå i slutningen af april 1990 og er i overensstemmelse  

 med sædvanlig praksis sendt til udtalelse hos Politimesteren i Grønland,  

 rigspolitichefen og Boligministeriet, Slots- og Ejendomsstyrelsen.  

 Projekteringen vil blive fremmet mest muligt, og udbud og igangsættelse af  

 byggeriet vil ske, så snart projekteringen er tilendebragt.
Udgiften er  

 foreløbigt anslået til ca. 2,2 mio. kr. og vil blive afholdt over  

 anlægskontoen  

 for mindre byggearbejder.
Justitsministeriet har endvidere anmodet rigspolitichefen om i  

 samarbejde med Politimesteren i Grønland at fremkomme med et forslag til en  

 revideret prioritering af de anlægsopgaver som i de kommende år følger efter  

 politistationen Angmagssalik og detentionsbyggeriet i Egedesminde.  

 Politimesteren har herefter anbefalet en prioritering, hvor opførelse af en  

 ny  

 detention i Godhavn prioriteres højst sideordnet med ny detention i  

 Egedesminde, hvorefter detentioner i Narsaq, Sukkertoppen, Upernavik,  

 Uumannaq og Julianehåb fortsat følger i nævnte rækkefølge.
Rigspolitichefen  

 har  

 tiltrådt politimesterens prioriteringsforslag.
 Under det halvårlige "Grønlandsmøde" mellem Justitsministeriet,  

 rigspolitichefen, politimesterembedet og politiets organisationer, som blev  

 afholdt den 17. maj 1990, tilkendegav Justitsministeriet, at man kunne  

 tiltræde  

 den af politimesteren og rigspolitichefen anbefalede prioritering.
 Justitsministeriet har herefter den 21. maj 1990 anmodet  

 Grønlands Byggevæsen om snarest belejligt at udarbejde et byggeprogram for en  

 detentionstilbygning i Godhavn i samarbejde med rigspolitichefen.
Justitsministeriet har samme dag anmodet Grønlands Byggevæsen  

 om i samarbejde med rigspolitichefen at udarbejde byggeprogrammer for  

 detentionstilbygninger i Narsaq, Sukkertoppen og Upernavik på grundlag af en  

 tidligere udarbejdet skitse for en standarddetentionstilbygning til de  

 pågældende bygninger.
Efter projektering af tilbygningerne vil byggerierne  

 blive sat i gang i takt med de bevillingsmæssige muligheder herfor.
 Af hensyn til ikke at få en for lang mellemliggende periode  

 mellem projekteringen og igangsættelsen af byggerierne har Justitsministeriet  

 ikke fundet det hensigtsmæssigt allerede nu at lade projektering af  

 detentionstilbygninger  

 i Uumannaq og Julianehåb påbegynde, men medmindre ændrede forhold bevirker,  

 at  

 anlægsplanen ændres, kan dette forventes at ske inden for en overskuelig  

 fremtid.
Det ovenfor nævnte notat, som er udarbejdet af lederen af rigspolitichefens  

 bygningsafdeling, vedlægges.
Endvidere vedlægges 4 billedmapper.
Endelig  

 vedlægges et eksemplar af byggeprogrammet for ny detentionstilbygning i  

 Egedesminde.
Det kan tilføjes, at sager vedrørende drift, reparation og  

 vedligeholdelse af de bygninger, som politiet i Grønland benytter, hører  

 under rigspolitichefembedet.
Rigspolitichefen har i den forbindelse oplyst,  

 at  

 man er i færd med at undersøge de tekniske og praktiske muligheder for  

 etablering af brandovervågning m.v. af de grønlandske detentioner.
De særlige  

 grønlandske forhold, herunder politistationernes beliggenhed, distrikternes  

 personalemæssige forhold og rent tekniske forhold, vil imidlertid i et vist  

 omfang forlænge den tid, der vil gå, inden endelige løsninger kan forventes  

 udført.
Rigspolitichefen har endvidere oplyst, at man i samarbejde med  

 Politimesteren i Grønland har søgt at eliminere de værste fejl og mangler ved  

 detentionerne.
Rigspolitiet har under et nyligt afholdt møde med Grønlands  

 politi drøftet en praktisk løsning på de foreliggende problemer, og der er  

 enighed om at fremskynde sagsbehandlingen mest muligt.
I første omgang søges  

 problemet løst i Grønland mellem det lokale politi og hjemmehørende private  

 virksomheder.
Viser det sig ikke muligt at løse problemerne på denne måde,  

 vil  

 tekniske eksperter fra Rigspolitiet og/eller danske virksomheder ved  

 besigtigelser  

 i Grønland søge udviklet egnede løsningsmodeller." Ad 3:
 Justitsministeriet har om dette punkt udtalt følgende:
"I anledning af Deres henvendelse har Justitsministeriet  

 indhentet en udtalelse fra Politimesteren i Grønland og fra rigspolitichefen  

 om  

 behovet for at revidere bestemmelserne af 11. april 1984 vedrørende arrester  

 og detentioner med henblik på en præcisering af pkt.
B. 6 om tilsyn med  

 indsatte.
 Politimesteren har ved skrivelse af 6. maj 1990 oplyst følgende:
"...min dagsbefaling I, nr. 45 af 11. april 1984 vedrørende  

 arrest-og detentionsreglement, pkt.
B. 6, om tilsyn med indsatte er  

 udarbejdet  

 på baggrund af de særlige personale- og detentionsmæssige forhold og  

 betingelser,  

 der er gældende i den grønlandske politikreds.
 Således er kun politistationen i Godthåb bemandet døgnet rundt.  

 I de øvrige distrikter varetages polititjenesten uden for almindelig  

 tjenestetid i form af rådighedsvagt fra politimandens private bopæl.
 Flere politidistrikter har kun en eller to tjenestegørende  

 polititjenestemænd til døgnet rundt at varetage alle politimæssige opgaver,  

 herunder at føre tilsyn med detentionsanbragte berusere og arrestanter.
 Supplerende kan jeg tilføje, at de grønlandske detentioner  

 nogle steder er opført adskilt fra politistation eller tjenestebolig.
 I flere bygder er der endvidere opført detentioner, der alene  

 betjenes af reservepolitibetjente med civil hovedbeskæftigelse ved siden af  

 hvervet som reservepolitibetjent.
 Det vil således adskillige steder ikke være praktisk muligt at  

 føre tilsyn med faste tidsintervaller, og det er min opfattelse, at det ikke  

 er  

 hensigtsmæssigt at præcisere bestemmelsen om tilsyn med indsatte, der også  

 fremover generelt bør gælde for samtlige tjenestesteder, uanset de  

 forskellige forudsætninger, der karakteriserer det enkelte distrikt.
Statistisk kan det oplyses, at der i 1989 var indsat ialt 1.949  

 berusere i de grønlandske detentioner, ligesom disse ialt 6.218 dage blev  

 anvendt til anholdte/tilbageholdte som led i kriminalretsplejen." Rigspolitichefen har ved skrivelse af 17. maj 1990 henholdt sig  

 til politimesterens udtalelse.
På baggrund af de indhentede udtalelser og under hensyn til, at  

 politiassistenten i den konkrete sag den 11. januar 1990 modtog en  

 irettesættelse for tjenstlig forseelse for ikke i fornødent omfang af have  

 ført tilsyn, finder Justitsministeriet ikke, at det i forbindelse med en  

 revision af de nævnte bestemmelser om tilsyn med detentionsanbragte vil være  

 muligt generelt at præcisere tilsynspligten yderligere.
Det er imidlertid  

 oplyst, at Politimesteren i Grønland efter det omhandlede dødsfald har  

 indskærpet over for politidistrikterne, at der skal føres fornødent tilsyn  

 med  

 de indsatte." Jeg skal herefter udtale følgende:
 "  

  

 Ad 1).
 Som nævnt ovenfor har Justitsministeriet oplyst, at  

 rigspolitichefen har foranlediget, at radiatorerne i detentionen i Godhavn er  

 blevet udskiftet med radiatorer, som er forsynet med termostatregulering.  

 Endvidere  

 er der nu etableret ventilationssystem i detentionen.
 Jeg har noteret mig, at de værste sikkerhedsmæssige mangler ved  

 detentionen i Godhavn - som var den direkte årsag til dødsfaldet i sommeren  

 1989 - således nu er afhjulpet.
 Ad 2).
Det er uden videre klart, at forholdene i de grønlandske  

 detentioner - med nogle få undtagelser - er så ringe, at det må betegnes som  

 uforsvarligt.
Det gælder i henseende til varetagelsen af de indsattes  

 sikkerhed, hvorved også de særlige forhold vedrørende overvågning m.v. kommer  

 i betragtning (jf. nærmere nedenfor under Ad 3). Det gælder endvidere i  

 henseende til kravet om, at lokalerne skal være tålelige at opholde sig i.  

 Jeg  

 tænker her på lokalernes størrelse, lys- og frisk-lufttilførsel, sanitære  

 forhold og lignende.
 Det forhold, at der undertiden opholder sig flere indsatte i  

 det samme lokale, og det forhold, at der kan være tale om længerevarende  

 ophold  

 for varetægtsfængslede, skærper naturligvis kravene til lokalernes standard.
 Rigspolitichefens retningslinier for standardindretning af  

 detentioner i forbindelse med nybyggeri indeholder bl.a. følgende:
 "5.6. Detention.
 Detentionen placeres således, at der er adgang gennem korridor  

 fra visitationen og til toilet med bad.
 ...
Cellerne skal have en rumbredde på mindst  

 2,1 m.
Gulvfladen skal være  

 7 m²  

 og indvendigt rumfang mindst  

 16,1 m³.  

 Vinduesarealet skal svare til 10% af gulvarealet.
Gulv, loft og vægge udføres af brand- og brudsikre materialer  

 (beton, mur). Overfladerne skal være sammenhængende, glatte, malede og  

 afvaskelige.
Gulvet skal have fald til afløb med sikret rist.
Døren - der forsynes med en rude af slagfast glas - placeres  

 således, at cellen, herunder samtlige vægge, kan holdes under observation fra  

 korridoren gennem ruden.
Døren udføres af brand- og brudsikkert materiale og  

 den indvendige side beklædes med jernplade.
Døren skal være udadgående.  

 Aflåsning sker med et enkelt udvendigt greb. Åbning foretages i to tempi.
Den  

 indvendige side udføres uden dørhåndtag.
Vinduer anbringes efter forholdene enten over terræn eller ud  

 imod lyskasser.
De skal være faste, uigennemsigtige og brudsikre.
Skal  

 vinduet  

 kunne lukkes op, må det ske udadgående, og der må være afspærret mod rummet  

 med  

 perforeret jernplade.
Ved korridoren indrettes toiletrum med WC, håndvask, spejl,  

 bruser til bad og gulvafløb med sikret rist.
WC-cisterne skal aktiveres uden  

 for toiletrummet.
Der opsættes hane med særlig slangeforskruning af hensyn  

 til rengøring.
Gulv, loft, vægge, dør og el-installationer indrettes i normal  

 udførelse.  

 Døren må dog ikke kunne låses.
Varme og ventilation sammenkobles med de  

 tilsvarende  

 anlæg i den øvrige del af detentionen.
Omfatter detentionen mere end 4  

 celler,  

 adskilles bad og WC.
... I detentionen installeres endvidere lytteanlæg,  

 røgdetektorer  

 og ringeanlæg...ventilation ..." Jeg er opmærksom på, at disse retningslinier for  

  

 nybyggeri  

  

 ikke uden videre er  

 anvendelige som sammenligningsgrundlag ved bedømmelsen af forholdene i de  

  

 eksisterende  

  

 grønlandske detentioner.  

 Jeg finder imidlertid at måtte pege på, at retningslinierne - som må være  

 udtryk for en overordnet målsætning for standarden af detentionsbyggeri -  

 foreskriver en standard, der er endog meget højere, end den aktuelle standard  

 i de grønlandske detentioner.
Jeg går ud fra, at Justitsministeriet er enig i, at der ikke er  

 nogen begrundelse for, at de forhold, der bydes befolkningen i Grønland på  

 dette område, skal være ringere end de forhold, der bydes befolkningen i  

 Danmark.
På grund af den meget ringe standard, som de eksisterende  

 grønlandske  

 detentioner har, må det dog formentlig accepteres, at det først er på længere  

 sigt, at en standard som den, der tilstræbes i Danmark, kan opnås.
 Justitsministeriet har i sin udtalelse redegjort for, at  

 ministeriet efter indstilling fra rigspolitichefen har prioriteret  

 detentionsbyggeriet  

 i Godhavn, Egedesminde, Narssak, Sukkertoppen, Upernavik, Umanak og  

 Julianehåb  

 højest.
 Denne prioritering kan ikke give mig anledning til bemærkninger.  

 Det er mig dog ikke muligt ud fra det foreliggende materiale at danne mig et  

 (fuldstændigt) indtryk af forholdene i detentionerne i Narssak, Upernavik og  

 Julianehåb.
Med hensyn til de øvrige detentioner viser det foreliggende  

 materiale, at forholdene i Christianshåb, Jakobshavn, Kangatsiak og til dels  

 Søndre Strømfjord er uacceptable, i hvert fald i relation til varetagelsen af  

 de indsattes sikkerhed.
Jeg henviser herved til, at rigspolitichefens  

 bygningsafdeling alene har bedømt forholdene i Godthåb og Holsteinsborg som  

 sikkerhedsmæssigt tilfredsstillende.
De oplysninger, der foreligger om de nuværende detentionsforhold  

 i Angmagssalik, gør det ikke muligt for mig at danne mig et indtryk af denne  

 detention.
Detentionen er ikke beskrevet i notatet fra rigspolitichefens  

 bygningsafdeling.  

 Justitsministeriet har imidlertid i sin udtalelse oplyst, at opførelse af en  

 ny detention i Angmagssalik nu er udbudt i licitation.
 For så vidt angår tidsrammen, inden for hvilken detentionsforholdene  

 kan forventes udbedret, kan Justitsministeriets udtalelse af 29. juni 1990  

 vedrørende de 7 højest prioriterede detentioner, sammenfattes således:
 Godhavn og Egedesminde  


  

 :
Projekteringen af den ny detention i Egedesminde vil blive fremskyndet  

 mest muligt.
Udbud og igangsættelse af byggeriet vil ske, så snart  

 projekteringen  

 er tilendebragt.
Udgifterne hertil vil blive afholdt over anlægskontoen for  

 mindre byggearbejder.
Opførelsen af en ny detention i Godhavn prioriteres  

 sideordnet med en ny detention i Egedesminde.
Udfærdigelse af byggeprogram  

 for en ny detention i Godhavn er iværksat.
 Narssak, Sukkertoppen og  

 Upernavik:
Udarbejdelse af byggeprogram for detentionstilbygninger i disse  

 byer er iværksat.
Efter projektering vil byggerierne blive sat i gang i takt  

 med de bevillingsmæssige muligheder herfor.
 Umanak og Julianehåb:
 Projektering af detentionstilbygninger i disse byer forventes  

 at ske inden for en overskuelig fremtid.
Som nævnt har jeg ikke et nærmere kendskab til forholdene i  

 Narssak, Upernavik og Julianehåb.
På baggrund af den prioritering, som  

 Justitsministeriet  

 har foretaget, må jeg imidlertid gå ud fra, at lokalerne i disse byer har en  

 tilsvarende meget ringe standard, som lokalerne i Godhavn, Egedesminde,  

 Sukkertoppen og Umanak.
Det er herefter min opfattelse, at forholdene i de omtalte 7  

 detentioner er så uforsvarlige, at en udbedring af forholdene, både i  

 relation  

 til de sikkerhedsmæssige krav og i relation til kravene til lokalernes  

 egnethed  

 som opholdssted, må iværksættes omgående.
Det er uacceptabelt, at der ikke  

 allerede nu foreligger faste planer om, at en forbedring af forholdene i f.  

 eks.
Sukkertoppen  

 vil ske snarest.
 For så vidt angår de øvrige detentioner fremgår det ikke af det  

 materiale, som jeg har modtaget, hvornår forholdene kan forventes udbedret.  

 Efter min opfattelse er forholdene i disse detentioner (bortset fra Godthåb,  

 Holsteinsborg og til dels Søndre Strømfjord) - i hvert fald i  

 sikkerhedsmæssig  

 henseende - så ringe, at en højnelse af standarden bør iværksættes hurtigst  

 muligt.
 Jeg henleder i denne forbindelse opmærksomheden på, at der synes  

 at være behov for, at det indskærpes, at detentionerne skal holdes vedlige,  

 således at standarden ikke falder.
 Justitsministeriet har i udtalelsen af 29. juni 1990 oplyst, at  

 en (midlertidig) afhjælpning af "de værste fejl og mangler" er  

 iværksat.  

 Jeg går ud fra, at dette bl.a. omfatter en afhjælpning af de værste  

 sikkerhedsmæssige problemer i alle detentioner, hvor der er behov herfor, og  

 at  

 Justitsministeriet påser, at dette arbejde skrider hurtigt frem.
 På baggrund af ovenstående skal jeg anmode om - inden årets  

 udgang -fra Justitsministeriet at modtage en redegørelse for:
- hvornår detentionsforholdene i Godhavn, Egedesminde, Narssak,  

 Sukkertoppen, Umanak, Upernavik og Juliane-  

 håb vil være bragt op på en forsvarlig standard, og - hvornår manglerne ved de øvrige detentioner vil være  

 afhjulpet.
Udover de beskrevne detentioner findes der tillige detentionslokaler  

 i Thule, Scoresbysund, Nanortalik, Frederikshåb, Sydprøven, Kap Dan, Kungmiut  

 og Narssasuak.
Efter min opfattelse bør der snarest muligt tilvejebringes en  

 beskrivelse af forholdene også vedrørende disse detentioner.
Jeg henstiller til Justitsministeriet, at ministeriet  

 foranlediger en sådan redegørelse udarbejdet.
Jeg anmoder om at modtage et  

 eksemplar af redegørelsen, så snart den foreligger og senest inden udgangen  

 af  

 april 1991.
 Jeg kan oplyse, at jeg påtænker at foretage en inspektion af de  

 grønlandske detentioner i sommeren 1991 dels for på stedet at danne mig et  

 indtryk af forholdene, dels for at konstatere om de mest akutte problemer er  

 løst, og dels for at tage stilling til om der er forhold i øvrigt, som bør  

 tages op til nærmere undersøgelse.
 Ad 3).
 For tilsyn af detentionsanbragte spirituspåvirkede personer  

 gælder i Danmark rigspolitichefens kundgørelse II, nr. 55 af 24. november  

 1987,  

 der i § 17 indeholder følgende bestemmelse:
 "Stationens vagthavende har ansvaret for, at der føres et  

 effektivt tilsyn med benyttede detentionsrum.
Stk. 2.  

  

 Tilsyn med  

 benyttede detentionsrum skal ske så hyppigt, som den indsattes tilstand gør  

 det  

 nødvendigt.
Tilsyn skal så vidt muligt ske mindst 1 gang hver halve time.
 Stk. 3.  

  

 Overvågning af  

 detentionsrum med tekniske hjælpemidler kan anvendes som supplement til det i  

 stk. 2 foreskrevne tilsyn, men kan ikke træde i stedet herfor.
Stk. 4.  

  

 Opstår der i  

 forbindelse med tilsynet med den tilbageholdte mistanke om, at den pågældende  

 er syg, skal der straks træffes foranstaltninger med henblik på  

 lægeundersøgelse." For indsatte i arrester og detentionslokaler i Grønland gælder  

 den ovennævnte dagsbefaling I, nr. 45 af 11. april 1984, pkt.
B 6, hvorefter  

 der skal ske tilsyn "efter behov".
 Ved bedømmelsen af, hvilke regler der bør gælde med hensyn til  

 tilsyn i grønlandske arrester/detentioner, bør efter min opfattelse følgende  

 forhold tages i betragtning:
Arresterne/detentionerne er som det fremgår af det, der er  

 anført ovenfor - også efter udbedring af de værste mangler - for hovedpartens  

 vedkommende af en standard, der er væsentligt dårligere end tilsvarende  

 lokaler  

 i Danmark; det gælder både med hensyn til sikkerhed, indretning og  

 faciliteter.
I nogle tilfælde er der flere personer, der opholder sig  

 samtidigt  

 i disse lokaler.
I nogle tilfælde er lokalet beliggende helt adskilt fra  

 steder, hvor der opholder sig personale (uden for kontortid).
Jeg er opmærksom på, at der må tages hensyn til de særlige forhold,  

 der er gældende i Grønland; problemet knytter sig navnlig til steder, hvor  

 der  

 ikke er en vagttjeneste døgnet rundt fra lokaler, der er beliggende tæt ved  

 arrest/detentionslokalet.
Der vil i disse tilfælde ikke kunne praktiseres et  

 tilsyn svarende til de danske regler (d.v.s. f. eks. tilsyn med anbragte  

 spirituspåvirkede  

 personer så vidt muligt 1 gang hver halve time). Også de steder, hvor  

 arresten/detentionslokalet  

 er beliggende i tilslutning til den vagthavendes bolig, vil et sådant tilsyn  

 vanskeligt lade sig praktisere.
 De hensyn i forhold til den indsatte, der ligger bag de danske  

 regler om tilsyn, gør sig imidlertid gældende i mindst samme omfang i  

 Grønland  

 som i Danmark.
Jeg henstiller til Justitsministeriet - på baggrund af det jeg  

 har anført - at undergive spørgsmålet om regler for tilsyn m.v. med indsatte  

 fornyet overvejelse.
Jeg bemærker i denne forbindelse, at det vel ikke er  

 udelukket, at reglerne kan være forskellige fra sted til sted, alt efter hvad  

 forholdene det enkelte sted tilsiger.
Hvilke regler og ordninger, der bør gennemføres, finder jeg ikke  

 at burde gå nærmere ind på.
Jeg vil dog pege på, at en mere udstrakt brug af  

 tekniske sikkerhedsforanstaltninger, som f. eks.
TV-overvågning,  

 tilkaldeordninger,  

 røgalarm og lignende, vel bør indgå i overvejelserne.
 Jeg anmoder om at modtage underretning om resultatet af Justitsministeriets  

 overvejelser.
Jeg har fundet at burde gøre Folketingets Retsudvalg bekendt  

 med denne skrivelse." I en udtalelse af 28. december 1990 anførte Justitsministeriet  

 følgende:
 "Ved skrivelse af 23. oktober 1990... har Folketingets  

 Ombudsmand anmodet om en redegørelse inden årets udgang for visse forhold  

 vedrørende  

 de grønlandske detentioner.
 I den anledning skal man meddele følgende vedrørende  

 Justitsministeriets anlægsprogram for politiet i Grønland:
Anlægsprogrammet vil blive gennemført så hurtigt, som den  

 bevillingsmæssige situation tillader.
Da finansloven for 1991 endnu ikke er  

 vedtaget, er nedenstående tider til dels angivet under den forudsætning, at  

 der  

 vedtages en finanslov med et i det væsentlige uændret indhold i forhold til  

 det  

 tidligere fremsatte forslag for så vidt angår Justitsministeriets  

 anlægsbevillinger,  

 og at finansloven for 1991 ikke kommer til at indeholde afgørende ændringer i  

 forhold til tidligere med hensyn til Justitsministeriets anlægsbudget.
 Opførelse af en politistation med detentionsafsnit i  

 Angmagssalik er igangsat og forventes færdig i august 1991.
 Opførelsen af detentionstilbygning i Egedesminde er igangsat.  

 Byggeriet forventes færdigt i august 1991.
 En detentionstilbygning i Godhavn er under hovedprojektering.  

 Byggeriet forventes færdigt i anden halvdel af 1991.
Byggeprogrammer vedrørende detentionstilbygninger i Narssak,  

 Sukkertoppen og Umanak er til høring hos politiet og Boligministeriet, Slots-  

 og Ejendomsstyrelsen.
Byggerierne forventes at kunne igangsættes i anden  

 halvdel  

 af 1991, således at de kan være afsluttede i første halvdel af 1992.
Justitsministeriet har bestilt byggeprogrammer vedrørende  

 detentionstilbygninger i Upernavik og Julianehåb.
Byggerierne forventes at  

 kunne igangsættes i begyndelsen af 1991 og færdiggøres senere samme år.
Med hensyn til spørgsmålet om forholdene i de eksisterende  

 detentioner har Justitsministeriet indhentet en udtalelse fra  

 rigspolitichefen,  

 som har meddelt, at der er udarbejdet projekt til teknisk løsning af de  

 sikkerhedsmæssige  

 problemer vedrørende brandalarmering, tilkaldeordning samt TV-overvågning.  

 Løsningsforslaget blev forelagt for Politimesteren i Grønland ved et møde hos  

 rigspolitichefembedet den 29. november 1990, hvorunder der var enighed om, at  

 den foreslåede løsning, der er udarbejdet under hensyn til de særlige  

 grønlandske  

 forhold, i ganske væsentlig grad vil øge sikkerheden for de  

 detentionsanbragte.
Yderligere er lederen af Radio/Motorsektionen, hvorunder  

 tekniske og elektroniske installationer henhører, den 10. december 1990  

 afrejst til Jakobshavn og Egedesminde med det formål at skabe grundlag for  

 etablering af to pilotprojekter.
 Med hensyn til reglerne for tilsyn mv. med de indsatte i  

 detentionerne kan oplyses, at Justitsministeriet har anmodet rigspolitichefen  

 om efter indhentet udtalelse fra Politimesteren i Grønland på ny at overveje  

 spørgsmålet om ændrede regler, og at rigspolitichefen har oplyst, at  

 politimesteren efter forhandling på det ovenfor nævnte møde den 29. november  

 1990 vil udarbejde udkast til regler om tilsyn mv. med detentionerne.
Justitsministeriet vil senere vende tilbage til sagen for så  

 vidt angår en beskrivelse af detentionslokalerne i Thule, Scoresbysund,  

 Nanortalik, Frederikshåb, Sydprøven, Kap Dan, Kungimut og Narssasuak." I forlængelse heraf anførte Justitsministeriet i en udtalelse  

 af 1. maj 1991 følgende:
 "  

  

 1. Ad beskrivelse af  

 yderligere detentioner:
 For så vidt angår en beskrivelse af detentionslokalerne i Thule,  

 Scoresbysund, Nanortalik, Frederikshåb, Sydprøven, Kap Dan, Kungimiut og  

 Narssasuak henvises til vedlagte to af rigspolitichefembedet udarbejdede  

 notater af 26. marts 1991 vedrørende besigtigelse af de lokale- og  

 sikkerhedsmæssige forhold i detentionerne i de grønlandske politidistrikter  

 Julianehåb, Nanortalik, Narssaq, Upernavik og Egedesminde og af april 1991  

 vedrørende de lokale- og sikkerhedsmæssige forhold i detentionerne  

 Frederikshåb, Scoresbysund, Thule Air Base samt i de ikke politibemandede  

 bygder Kungmiut, Kulusuk (Kap Dan), Qaanaq og Sydprøven.
 2. Ad anlægsplanen:
 Sagerne følger stadig den tidsplan, der er skitseret i  

 skrivelsen af 28. december 1990.
 3. Ad de sikkerhedsmæssige  

 forhold:
I fortsættelse af det i skrivelsen af 28. december 1990 anførte  

 kan oplyses, at repræsentanter for rigspolitichefembedet på et møde den 8.  

 januar d.å. over for Justitsministeriet redegjorde nærmere for de  

 overvågningssystemer,  

 embedet havde projekteret.
På mødet besluttedes det, at rigspolitichefen  

 skulle fremkomme med en skriftlig redegørelse, hvilket skete ved  

 rigspolitichefens  

 skrivelse af 16. januar 1991, hvoraf kopi vedlægges.
Som det fremgår, er der  

 tale om tre af hinanden uafhængige overvågningssystemer, nemlig  

 TV-overvågning,  

 lytte- og samtaleanlæg samt brandalarmeringsanlæg.
Der vedlægges en tegning,  

 som illustrerer funktionen af de tre overvågningssystemer.
 Efter Justitsministeriets opfattelse opfylder disse  

 overvågningssystemer på bedst mulig måde de sikkerhedsmæssige krav, der må  

 stilles, og ved skrivelse af 29. januar 1991 har Justitsministeriet tiltrådt,  

 at overvågningssystemerne etableres i overensstemmelse med rigspolitichefens  

 skrivelse af 16. januar 1991.
Der vedlægges notat af april 1991 udarbejdet af rigspolitichefembedet  

 bl.a. med en status over, hvor langt man indtil nu er nået med etableringen  

 af  

 systemerne, og en plan for det kommende arbejde.
Det fremgår af notatet, at  

 de  

 første anlæg er etableret ultimo februar d.å., og at der indtil nu  

 udelukkende  

 er indhøstet positive erfaringer ved brug af udstyret.
Det kan tilføjes, at  

 også de ovenfor under pkt. 1 nævnte to notater indeholder oplysninger om, i  

 hvilket omfang overvågningssystemerne vil blive etableret ved de enkelte  

 detentioner.
 4. Ad regler for tilsyn  

 mv. med de indsatte i detentionerne:
Med hensyn til reglerne for tilsyn mv. med de indsatte i  

 detentionerne kan Justitsministeriet oplyse, at Politimesteren i Grønland har  

 udfærdiget et oplæg til en ny dagsbefaling vedrørende arrest- og  

 detentionsreglementet.
I oplægget er tilsynspligtens omfang - når bortses fra  

 den døgnbemandede politistation i Nuuk - detaljeret fastlagt afhængig af  

 detentionens  

 beliggenhed i forhold til politistation eller tjenestebolig.
Rigspolitichefen har ved skrivelse af 29. april 1991 meddelt, at  

 han som udgangspunkt finder, at reglerne for tilsyn med detentionsanbragte på  

 den døgnbemandede politistation i Nuuk bør være i overensstemmelse med  

 reglerne  

 for andre politistationer i Danmark, jf. rigspolitichefens Kundgørelse II nr.  

 55 om detentionsanbringelse af spirituspåvirkede personer.
På de steder, hvor  

 der ikke er vagttjeneste døgnet rundt fra lokaler i forbindelse med arresten  

 eller detentionslokalet, kan han imidlertid tilslutte sig, at reglerne  

 fastsættes under hensyntagen til de særlige forhold, der gør sig gældende i  

 Grønland.
Han finder dog, at det bør overvejes at fastlægge tilsynspligten og  

 herunder især hyppigheden af tilsyn generelt, ligesom den efter hans  

 opfattelse  

 bør være afhængig af, om den indsatte er afsoner, anholdt for et kriminelt  

 forhold eller indsat på grund af beruselse.
På den baggrund indstiller  

 rigspolitichefen, at der optages nærmere drøftelser med Politimesteren i  

 Grønland om den endelige fastlæggelse af tilsynspligtens omfang.
I den anledning vil Justitsministeriet nærmere drøfte  

 politimesterens udkast til nyt arrest- og detentionsreglement med  

 rigspolitichefen og Politimesteren i Grønland.
Justitsministeriet vil vende  

 tilbage til sagen, når disse drøftelser er tilendebragt." Jeg meddelte Justitsministeriet, at jeg havde taget det oplyste  

 til efterretning.
 Jeg oplyste, at den bebudede inspektion af de grønlandske  

 detentioner ville finde sted i september måned 1991.
